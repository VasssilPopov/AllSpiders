{"url": "http://www.focus-news.net/news/2017/07/24/2418993/sport-benoa-per-pobedi-dmitri-tursunov-s-63-62-na-tenis-turnira-v-hamburg.html", "text": "Французинът Беноа Пер победи в два сета руснака Дмитри Турсунов на тенис турнира в Хамбург. Пер надделя над своя противник за 53 минути с 6:3, 6:2. \r\nПо същото време игра и неговият сънародник Жил Симон. Той успя да се наложи срещу германеца Максимилиан Мартерер с 6:2, 4:6, 6:4.", "date": "2017-07-24", "title": "Спорт: Беноа Пер победи Дмитри Турсунов с 6:3, 6:2 на тенис турнира в Хамбург"}
{"url": "http://www.focus-news.net/news/2017/07/24/2419020/afp-redzhep-taiyp-erdogan-vizhda-napredak-po-pregovorite-za-krizata-v-katar.html", "text": "Турският президент Реджеп Таийп Ердоган, каза че посещението му в района на Персийския залив е спомогнало за разрешаването на кризата около съюзника на Анкара – Катар, но отбеляза, че за пълното разрешаване на противостоянието е нужно време, предаде AFP.\r\nЕрдоган посети Саудитска Арабия, Кувейт и Катар в опит да свали напрежението между държавите. Той изрази подкрепа за опитите на Кувейт да действа като медиатор, което говори за това, че може би Анкара вижда тази държава като ключ за разрешаване на кризата.", "date": "2017-07-24", "title": "AFP: Реджеп Таийп Ердоган вижда напредък по преговорите за кризата в Катар"}
{"url": "http://www.focus-news.net/news/2017/07/24/2418990/blagoevgrad-zapochva-sezonat-za-brane-na-borovinki-v-priroden-park-belasitsa.html", "text": "Започва сезонът за бране на боровинки в Природен парк „Беласица“. Това съобщиха от  Дирекцията на парка. Във връзка с регламентираното събиране на диворастящите плодове от боровинка Дирекция на Природен парк „Беласица“ към Изпълнителна агенция по горите уведомява обществеността, че позволеното количество за лични нужди от едно лице в рамките на един ден е до 4 кг. За събирането на плодове за стопански нужди е необходимо позволително. Издаването на позволително за събиране на боровинки се извършва от Дирекция на Природен парк „Беласица“ в село Коларово, община Петрич.\r\nВъз основа на Закона за лечебните растения и Плана за управление на парка се регулира управлението на ресурсите от лечебни растения, в това число защитата, устойчивото използване, събирането и търговията с тях. Дирекция на Природен парк „Беласица” предупреждава посетителите на защитената територия, че паленето на огън, замърсяването и бивакуването на територията на парка, са забранени.", "date": "2017-07-24", "title": "Благоевград: Започва сезонът за бране на боровинки в Природен парк „Беласица“"}
{"url": "http://www.focus-news.net/news/2017/07/24/2418994/nimh-zhalt-kod-za-visoki-temperaturi-e-obyaven-v-15-oblasti-ot-stranata-na-25-yuli.html", "text": "Жълт код за високи температури е обявен в 15 области от страната на 25 юли. Това сочи справка на сайта на Националния институт по метеорология и хидрология (НИМХ) при БАН. Областите, за които е в сила предупреждението са: Плевен, Велико Търново, Русе, Разград, Силистра, Шумен, Търговище, Габрово, Ловеч, Сливен, Стара Загора, Пловдив, Ямбол, Хасково и Кърджали. Времето в тези области ще бъде горещо, като се очаква температурите да достигнат порядъка 35-37 градуса. \r\nЖълтият код означава потенциална опасност с повишена вероятност за опасни метеорологични явления. Хората трябва да следят прогнозата за времето и да не предприемат неоправдан риск, особено при извършване на дейности, които зависят от времето.", "date": "2017-07-24", "title": "НИМХ: Жълт код за високи температури е обявен в 15 области от страната на 25 юли"}
{"url": "http://www.focus-news.net/news/2017/07/24/2418991/tanjug-obshto-49-ot-grazhdanite-na-sarbiya-podkrepyat-chlenstvoto-na-stranata-v-es.html", "text": "Ако утре бъде проведен референдум с въпроса дали гражданите на Сърбия подкрепят членството на страна в Европейския съюз, то 49% от тях ще одобрят влизането на Белград в блока, предава Tanjug. \r\nТова показва проучване, което беше проведено в края на миналия месец от Министерството на европейската интеграция. Изследването посочва, че 27% от запитаните биха гласували против влизането на Сърбия в ЕС, а 13% въобще не биха подали своя вот. Общо 11% от участниците в анкетата са отбелязали, че не могат да отговорят на въпроса.  Мария Динкова", "date": "2017-07-24", "title": "Tanjug: Общо 49% от гражданите на Сърбия подкрепят членството на страната в ЕС"}
{"url": "http://www.focus-news.net/news/2017/07/24/2418992/aleksandar-aleksandrov-vidinski-sayuz-na-zarnoproizvoditelite-570-kg-ot-dekar-e-sredniyat-dobiv-ot-pshenitsa-v-oblastta.html", "text": "570 кг от декар е средният добив от пшеница във Видинска област, каза за Радио „Фокус“ – Видин Александър Александров, председател на областния съвет на Видинския съюз на зърнопроизводителите. „До края на седмицата вероятно ще приключим жътвата на пшеница. Очаква се да приключи и жътвата на овес и третикале“, каза Александров. Той обясни, че разликата в цената на пшеницата за фураж и тази за хлебно зърно е много малка и голяма част от производителите се ориентират към предаване на пшеница за фураж. „Очаквам тази тенденция на предаване на пшеница за фураж да се запази и за следващите години“, допълни Александър Александров. Изкупната цена на пшеницата тази година в сравнение с предходните години е добра – между 250 лв. и 270 лв. за тон. „Пшеницата, която отива за производство на хляб и хлебни изделия и която с е добри показатели, се търгува за около 270 лв. за тон“, заяви Александров.\r\nАнна ЛОЗАНОВА", "date": "2017-07-24", "title": "Александър Александров, Видински съюз на зърнопроизводителите: 570 кг от декар е средният добив от пшеница в областта"}
{"url": "http://www.focus-news.net/news/2017/07/24/2418995/sergey-lavrov-rusiya-e-gotova-da-bade-posrednik-pri-razreshavaneto-na-krizata-okolo-katar.html", "text": "Русия ще бъде готова да бъде посредник при разрешаването на кризата около Катар, ако бъде помолена за това, заяви в понеделник министърът на външните работи на Русия Сергей Лавров, предава РИА Новости. \r\n„Ние подкрепяме усилията, които предприема емирът на Кувейт Сабах ал Ахмед ал Сабах. Ако в рамките на тези усилия или в допълнение към тях всички страни преценят, че Русия може да направи нещо полезно, то ние ще бъдем готови да откликнем на искането“, отбеляза Лавров в интервю за кюрдския телевизионен канал „Рудав“. \r\nРуският министър подчерта, че Москва поддържа връзка с всички участници в конфликта. „Ние сме заинтересовани тази криза да бъде преодоляна чрез отчитането на взаимните опасения, чрез търсенето на такива решения, които ще бъдат приети от всички участващи в този процес“, допълни Лавров.  Мария Динкова", "date": "2017-07-24", "title": "Сергей Лавров: Русия е готова да бъде посредник при разрешаването на кризата около Катар"}
{"url": "http://www.focus-news.net/news/2017/07/24/2418989/ministar-ekaterina-zaharieva-v-sarbiya-dobrosasedskite-otnosheniya-i-zashtitata-na-balgarskite-maltsinstva-sa-osnoven-prioritet-na-pravitelstvoto.html", "text": "В наше лице Сърбия има истински партньор и държава, която я подкрепя в европейското им развитие. Това каза пред журналисти вицепремиерът и министър на външните работи Екатерина Захариева след срещата й със сръбския президент Александър Вучич, предаде специалния пратеник на Агенция „Фокус“ в Белград. Министър Захариева уточни, че са обсъдили и проектите, които свързват България и Сърбия. „Защото ние не можем да чакаме да станат членове на ЕС. Един от тях е Коридор №8. Имаме осигурени около 25 млн. евро. Имаме желание в края на годината или началото на следващата да стартираме обществената поръчка за избор на строител за целите два ЛОТ-а. Те са малко над 30 км. Това, което говорихме и с президента, сръбските туристи в България спрямо 2015 г. са се увеличили с 8%. Българите в Сърбия – почти 28%, сравнено с 2015-2016 г.“, коментира Захариева. По думите й политиците трябва наистина да бъдат на висота и да направят тази свързаност между хората възможно най-лесна. „Разговаряхме и за българските малцинства тук. Знаете, че това е един наш неотменен призив към всички държави, които желаят да се присъединят към ЕС. Добросъседските отношения и защитата на нашите малцинства е един от основните приоритети, които имаме като правителство. Получих уверение, че възможността и за финансиране на медии или лесен достъп на български медии до районите, в които има българско малцинство, включително и програмите за висшите учебни заведения за обучение на български език, ще намерят в скоро време решение. Изключително полезна среща, много честна, практична“, допълни външният министър. Захариева посочи, че това, което са си говорили е, че само за 45 дни, откакто Александър Вучич е президент, всъщност три пъти са се срещали с него и с премиера Борисов в Дубровник и Солун. „Те имат в наше лице истински партньор и държава, която ги подкрепя в тяхното европейско развитие“, подчерта Захариева. \r\nПопитана дали са коментирали и предстоящото подписване на Договора за добросъседство между България и Македония, Захариева отговори, че не са го обсъждали конкретно този въпрос. „Истината е, че Договорът за добросъседство е знак и ново начало. Казвам начало, защото има още доста път да извървим в отношенията си и доверието между България и Македония. Това са отношения между нас и друга държава. Поне тук не сме коментирали този въпрос, ще видим утре на срещите, които предстоят“, каза още Екатерина Захариева.\r\nМариела РУСЕВА", "date": "2017-07-24", "title": "Министър Екатерина Захариева в Сърбия: Добросъседските отношения и защитата на българските малцинства са основен приоритет на правителството"}
{"url": "http://www.focus-news.net/news/2017/07/24/2418996/otets-simon-bachkovskiyat-manastir-shte-vazobnovi-deynostta-na-detskiya-lager-kray-selo-bachkovo-za-da-se-provezhdat-zanimaniya-po-religiya.html", "text": "Бачковският манастир ще възобнови дейността на детския лагер край село Бачково, за да може там да се провеждат занимания по религия. Това каза за Радио „Фокус“ – Пловдив архимандрит Симон, игумен на Бачковската обител. По думите му, за да може лагерът да се използва, той трябва да се ремонтира, поне частично, за да може целогодишно деца, които изучават религия, да идват и да лагеруват напълно безплатно за сметка на Бачковския манастир. „Лагерът не е функционирал от 1995 година, когато са регистрирани последните смени. Поради тази причина сега го ползваме като скаутски лагер, защото не иска специални приготовления от наша страна. В момента лагеруват на палатки 70 души, като в началото на август се очаква втора група скаути – около 60 души. Имаме уговорка и разбирателство с организаторите на този лагер, че евентуално догодина той ще започне още от 1 юни и ще продължи до 1 септември“, каза още отец Симон. Игуменът посочи, че идеята на монашеското братство е лагерът да изпълнява чисто църковни функции и заниманията да не се провеждат в манастира, защото става въпрос за малки деца. „Те са деца и имат енергия, искат свобода. Целта ни е в детския лагер да се провеждат часовете по вероучение през деня, но и децата да могат да играят, а не да бъдат ограничавани. Тук ще почиват деца, които желаят да изучават религия или вече са в неделни училища, каквито функционират почти във всички епархии в страната“, коментира архимандрит Симон. Той посочи, че частичните ремонти по сградите на лагера и осигуряването на подходящи условия трябва да се извършат в месеците от септември до ноември, докато позволява времето. „Ако не успеем, имаме идея за поставянето на дървени бунгала, за да може през следващата година децата вече да могат да използват базата по предназначение и заниманията да протичат в нормални условия. Все пак лагерът попада в защитена горска територия и всичко, което се прави трябва да бъде съобразено с изискванията на Министерството на околната среда и водите. Пък и ремонт на помещенията може да се извърши едва след като Министерският съвет прехвърли собствеността на сградите към манастира“, обясни отец Симон. По думите му преди 12 години с решение на правителството сградите и земята на пионерския лагер са включени в активите на държавното дружество „Ученически отдих и спорт“ при неговото учредяване и базата е преименувана на „Бачково“. „Въпреки това до днес тя не е използвана по предназначение и се руши. Имаше спор с Община Асеновград за собствеността, но той приключи в наша полза, без право на обжалване. Решението на ВКС е окончателно“, добави игуменът на Бачковския манастир.\r\nТони МИХАЙЛОВ", "date": "2017-07-24", "title": "Отец Симон: Бачковският манастир ще възобнови дейността на детския лагер край село Бачково, за да се провеждат занимания по религия"}
{"url": "http://www.focus-news.net/news/2017/07/24/2418999/dzhared-kashnar-ne-sam-imal-neumestni-kontakti-s-rusiya.html", "text": "В понеделник Джаред Къшнър, старши съветник и зет на държавния глава на САЩ Доналд Тръмп, настоя, че не е имал неуместни контакти с руски служители по време на предизборната кампания през 2016 г., предава AFP. \r\n„Записите и документите, които аз доброволно предоставих, показват, че всички мои действия са били уместни и са били част от нормалния ход на събитията на тази изключително уникална кампания“, заяви Къшнър по време на закрито заседание на Комисията по разузнаване в Сената.\r\n„Нека бъда ясен: не съм заговорничил с Русия, нито познавам някого от кампанията, който да го е направил. Не съм имал неуместни контакти“, допълни Къшнър.  Мария Динкова", "date": "2017-07-24", "title": "Джаред Къшнър: Не съм имал неуместни контакти с Русия"}
{"url": "http://www.focus-news.net/news/2017/07/24/2419001/nimh-ekstremalen-indeks-za-pozharoopasnost-e-v-sila-za-12-oblasti-ot-stranata-na-25-yuli.html", "text": "Екстремален индекс за пожароопасност е в сила за 12 области от страната на 25 юли. Това сочи справка на сайта на Националния институт по метеорология и хидрология (НИМХ) при БАН. Областите, за които е в сила предупреждението са: Видин, Силистра, Добрич, Разград, Шумен, Варна, Бургас, Сливен, Търговище, Стара Загора, Хасково и Кърджали.  \r\nЕкстремалният индекс за пожароопасност означава, че са възможни бързо разпространяващи се много силни пожари с въвличане на дървесните корони, които са трудни за овладяване. Действията по погасяване са ограничени само по фланговете на пожара. Възможни са само индиректни действия, насочени срещу предните фронтове на пожарите.", "date": "2017-07-24", "title": "НИМХ: Екстремален индекс за пожароопасност е в сила за 12 области от страната на 25 юли"}
{"url": "http://www.focus-news.net/news/2017/07/24/2419000/inzh-georgi-parmakov-rdpbzn-blagoevgrad-nebrezhnoto-boravene-s-otkrit-ogan-osobeno-v-goreshtite-mesetsi-e-nay-chestata-prichina-za-vaznikvaneto-na-pozhari.html", "text": "Небрежното боравене с открит огън от хората, особено в горещите месеци, е най-честата причина за възникването на пожари. Това каза за Радио „Фокус“ – Пирин инж. Георги Пармаков, директор на Регионална дирекция „Пожарна безопасност и защита на населението“ (РДПБЗН) – Благоевград. Той обясни, че през летните месеци не е препоръчително да се палят огньове в близост до горски масиви. „Апелирам към хората в тези летни горещини да не палят огньове в близост до горите, по полето, да палят огън само на разрешените за тази цел места, както и да не хвърлят неизгасени клечки и цигари през прозорците на колите, тъй като крайпътните ивици също са изсъхнали, а това е една предпоставка за възникване на пожар“, заяви инж. Пармаков. Директорът на благоевградската пожарна каза още, че хората трябва да бъдат изключително внимателни, особено когато са решили да палят огън около сухи треви, защото те са катализатор за разпалването на големи пожари, при които често пъти биват унищожавани значителни по количество горски масиви.\r\nЛивия НИНОВА", "date": "2017-07-24", "title": "Инж. Георги Пармаков, РДПБЗН – Благоевград: Небрежното боравене с открит огън, особено в горещите месеци, е най-честата причина за възникването на пожари"}
{"url": "http://www.focus-news.net/news/2017/07/24/2419002/sergey-lavrov-v-kraya-na-2016-g-rusiya-razprostrani-tekst-za-konstitutsiyata-na-siriya.html", "text": "Още миналата година Москва разпространи примерен текст за конституцията на Сирия, заяви руският министър на външните работи Сергей Лавров, предава ТАСС. \r\n„Според нашето дълбоко убеждение, работата над новата конституция на Сирия ще позволи да се осигурят гаранции за всички сирийски групи, за които аз говорих, така че всички етноконфесионални и политически групи да се чувстват защитени от новия основен закон за Сирия. Когато всички тези групи знаят гаранциите, които ще им бъдат предоставени, вероятно по-лесно ще се договорят за това как да се осигури разделението на властите, кой конкретно ще може да бъде предлаган за една или друга длъжност в изпълнителната и законодателната власт“, обясни Лавров в интервю за кюрдския телевизионен канал „Рудав“.\r\nТой уточни, че създаването на конституцията е едва в своето начало, а още миналата година Русия е разпространила примерен текст на основния закон.  Мария Динкова", "date": "2017-07-24", "title": "Сергей Лавров: В края на 2016 г. Русия разпространи текст за конституцията на Сирия"}
{"url": "http://www.focus-news.net/news/2017/07/24/2419003/shumen-regionalniyat-istoricheski-muzey-organizira-letni-zanimaniya-za-detsata.html", "text": "Музеят в Шумен организира летни занимания за децата. Първата част на „Летен музей“ ще се проведе до 28 юли, съобщи за Радио „Фокус“- Шумен Северина Васкова от Регионалния исторически музей. Всеки ден от 10.00 до 12.00 часа ще бъдат организирани разнообразни ателиета – художествени и за изработка на различни предмети, децата ще творят, рисуват и моделират. В отделни занимания ще бъдат разкрити тайните на експозиционните зали и временните изложби. Занятията целят запознаване на най-малките гости на културната организация с далечното и по-близкото минало под формата на игри и забави. Втората част на „Летен музей“ ще се проведе през август.", "date": "2017-07-24", "title": "Шумен: Регионалният исторически музей организира летни занимания за децата"}
{"url": "http://www.focus-news.net/news/2017/07/24/2418997/srabskiyat-prezident-aleksandar-vuchich-kam-ekaterina-zaharieva-blagodarya-na-vas-i-na-boyko-borisov-za-podkrepata-za-evropeyskiya-ni-pat.html", "text": "Благодаря на вас и на Бойко за подкрепата за европейския ни път.  С тези думи сръбският президент Александър Вучич посрещна в Белград заместник министър-председателя по правосъдната реформа и министър на външните работи Екатерина Захариева, съобщиха от пресцентъра на МВнР. Дипломат №1 стартира балканска обиколка от столицата на Република Сърбия.  \r\n“Сръбските граждани очакват да разберат дали е реалистично да се присъединят към ЕС относително скоро. Искахме да сме част от ЕС, защото искаме да сме демократично и прозрачно общество – каза президентът Вучич. - Без връзки помежду си не съм сигурен, че ще успеем да се развиваме. Мисля, че може да си сътрудничим и за общи проблеми в региона.“   \r\n„Три пъти се срещнахме с Вас, г-н президент, за 45 дни, откакто сте президент – обърна се Захариева към Вучич. -  Това е знак колко е важно за България разширяването на Европейския съюз на Балканите. Западните Балкани са топ приоритет за българското председателство. Подкрепям искането ви да получите ясен график за европейската ви перспектива. Предлагаме ви експертна помощ в преговорния процес.“   \r\nПосланието на Захариева към сръбските домакини бе да ускорят реформите, като България предложи експертна помощ в преговорния процес и затварянето на главите. Отчетен бе и ръстът от 28% на българските туристи в Сърбия и съответно 8% увеличение на сръбските в България.   \r\nБългарският външен министър постави въпроса и за връщане на специализираните предавания в медиите за българското малцинство.", "date": "2017-07-24", "title": "Сръбският президент Александър Вучич към Екатерина Захариева: Благодаря на вас и на Бойко Борисов за подкрепата за европейския ни път"}
{"url": "http://www.focus-news.net/news/2017/07/24/2418998/vremennata-komisiya-za-ndk-izslusha-bivshiya-sluzheben-vitsepremier-denitsa-zlateva-miroslav-borshosh-otkaza-da-se-yavi-obzor.html", "text": "Във Временната парламентарна комисия, която установява как са разходвани средствата в НДК, бяха изслушани бившият служебен вицепремиер Деница Златева, както и настоящото и бившето ръководство на Двореца на културата. По програма депутатите трябваше да изслушат и бившия директор на НДК Мирослав Боршош, който обаче отказа да се яви и изпрати мотиви писмено. Той публикува позицията си в профила си във „Фейсбук“. Като мотив да не се яви на изслушването Мирослав Боршош посочва, че някои от членовете на комисията са си позволили преднамерени и крайни изказвания много преди да бъде изслушан. Според него кратките срокове, в които е работила комисията, както и условията на медиен натиск, не могат да доведат до безпристрастни и обективни решения. Мирослав Боршош изразява и основателни съмнения за добросъвестната работа и заключения на комисията, както и по отношение на непредубедеността на някои от нейните членове. Той уточнява, че в периода, в който комисията заседава, прокуратурата му е повдигнала обвинение и затова всички факти и твърдения ще се изясняват в съда.\r\nНеявяването на Мирослав Боршош в комисията предизвика дискусии между управляващи и опозиция. Народният представител от БСП Румен Гечев коментира, че бившият директор на НДК „върти на пръста си“ вицепремиери и премиери и не зачита парламента. Той заяви, че управляващите крият Мирослав Боршош. В отговор депутатът от ГЕРБ Тома Биков посочи, че парламентарните групи не бива да си прехвърлят чий е Мирослав Боршош. По думите му Боршош е колкото на БСП, толкова и на ГЕРБ. Той заяви, че от ГЕРБ са били подготвени с въпроси, които да зададат на бившия директор на НДК. \r\nБившият служебен вицепремиер Деница Златева, която отговаряше за подготовката на Българското председателство на Съвета на ЕС, заяви, че по отношение на смяната на борда на НДК върху нея не е упражняван политически натиск. Тя уточни, че от нейна страна не е имало „политически чадър“ върху нито един член на екипите по подготовката на Българското председателство. Деница Златева обясни, че от самото начало служебното правителство е заявило, че ще гарантира приемственост и няма да създава сътресения в системата със смяна на хора, които оперативно се занимават с подготовката на Председателството. Тя уточни, че това е аргументът да не бъде сменен Мирослав Боршош. По думите й по време на служебния кабинет не е бил сменен нито един човек, който оперативно се занимава с подготовката на Председателството, не само в НДК, но и в министерствата.\r\nНародният представител от ГЕРБ Снежана Дукова изрази съмнения към изказания аргумент от Деница Златева, че Мирослав Боршош не е уволнен заради приемствеността. По думите й приемствеността не може да е аргумент, а в същото време служебното правителство да уволнява областни управители. В отговор Деница Златева заяви, че работата на служебния вицепремиер по подготовка на Председателството не е да назначава и уволнява областни управители. По думите й най-лесното в случая е било уволнението на Боршош, на което ГЕРБ първи са щели да възразят. Тя обясни, че в краткия си мандат служебният кабинет се е опитал максимално да навакса закъсненията и да създаде по-добра координация между екипите. Деница Златева коментира, че е работила при заварени дадености от предишния кабинет, независимо дали й харесват, за да мобилизира системата в максимално кратки срокове. Бившият служебен вицепремиер поясни, че от 2011 година досега НДК е на загуба. През 2016 година финансовият резултат е бил подобрен с 1 млн. лева, но въпреки това има дефицит от 8 млн. лева. Във връзка с приетия Годишен финансов отчет на НДК за 2016 година, Деница Златева обясни, че с приемането му Мирослав Боршош е освободен от отговорност по отношение само на отчета. Тя заяви, че не е освободила бившия директор на НДК нито от административна, нито от наказателна отговорност. \r\nИзпълнителният директор на НДК Ангел Митев, който беше назначен от министъра на културата Боил Банов, когато министерството стана принципал, обясни, че към 24 юли НДК разполага с 9,3 млн. лева. Той уточни, че наличните средства за капиталов разход са 5 млн. лева, а разликата от 3.5 млн. е за разплащане на други дейности. Бившият председател на Съвета на директорите на НДК Марио Анастасов заяви, че проблемът на дружеството е едноличното управление. Той обясни, че е поискал данни от директорите за дължимите средства по договори и за вземанията по договори за наем, които и до ден днешен не е получил. Марио Анастасов посочи, че е контактувал с Мирослав Боршош само с е-мейли, с които му е изпращал отчети, протоколи и документи, касаещи дружеството. \r\nСлед като бившият служебен премиер, предишното и настоящото ръководство на НДК бяха изслушани, комисията реши писмото, изпратено от Мирослав Боршош, който не се яви на изслушване, да не бъде част от доклада за дейността й. Тъй като бившият директор на НДК не дойде в комисията председателят Диана Йорданова изчете изпратеното от него писмо с писмени мотиви за неявяването му, част от което бе публикувано от него във „Фейсбук“. Членовете на комисията единодушно решиха да предложат Сметната палата да извърши одит за разходването на средствата в НДК. Последното заседание на комисията ще бъде на 25 юли. Тогава ще бъде обсъден докладът за дейността й, който ще бъде внесен за гласуване в пленарна зала.\r\nБиляна ИВАНОВА", "date": "2017-07-24", "title": "Временната комисия за НДК изслуша бившия служебен вицепремиер Деница Златева, Мирослав Боршош отказа да се яви (ОБЗОР)"}
{"url": "http://www.focus-news.net/news/2017/07/24/2418676/anadolu-agency-devet-filipinski-voynitsi-zaginaha-pri-teroristichno-napadenie.html", "text": "Поне девет филипински войници загинаха, а още 49 са ранени при нападение с граната от страна на терористи, предава Anadolu Agency.\r\nНападението се случи в град Марави на южния остров Минданао, който е бойно поле между силите за сигурност и близката до „Ислямска държава“ групировка „Мауте“.\r\nГенерал-лейтенант Карлито Галвез, който е началник на Западното командване за Минданао заяви, че терористите от „Мауте“ са се приближили до правителствените войници, и са метнали граната по тях.\r\nФилипинският генерал каза, че нападението е предизвикало целодневни престрелки в Марави в резултат, на които са загинали девет войници, а 49 са ранени.\r\nАгенция „Фокус“ припомня, че към момента 578 души са загинали вследствие на сраженията между филипинските сили за сигурност и терористичната ислямистка групировка „Мауте“. Симеон Миланов", "date": "2017-07-24", "title": "Anadolu Agency: Девет филипински войници загинаха при терористично нападение"}
{"url": "http://www.focus-news.net/news/2017/07/24/2418674/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Турският президент Реджеп Таийп Ердоган, заяви че Турция никога не е гледала на Африка като на „девствен континент“ с ресурси узрели за експлоатация, цитиран от Hurriyet.\r\nЕрдоган направи изказването си по време на Гала вечеря на Международен конгрес с тема Здравеопазване в Африка. Турският президент заяви, че Турция иска да развива дългосрочни бизнес съюзи на континента с цел взаимна изгода и основаващи се на „взаимно уважение и равенство“.\r\n*** Израелският генерал-майор Йоав  Мордекай заяви, че Израел не иска да променя статуквото в Стария град на Йерусалим, а „просто искаме да направим така, никой да не влиза в него с оръжие и да извършва нападения“, пише  Yediot Ahronoth.\r\n„Ние в момента търсим алтернативи за металните детектори, поставени на входовете на града, стига алтернативното решение да помогне при предотвратяването на атаки“, посочи генералът. Той изрази „желание за друго решение, ако то въдвори сигурност. \r\nГен. Мордекай заяви, че „Израел не желае да променя статуквото, това е ясно послание към мюсюлманския свят от правителството на Израел. Не искаме промяна на религиозното или политическото статукво, както и на ситуацията на място. Единствено искаме това никой да не може да влезе вътре с оръжие и да осъществи нова атака“, добави той.\r\n*** В неделя около 120 хил. жители на префектура Акита са били евакуирани заради опасност от наводнения и  свлачища след проливните дъждове в региона Тохоко, съобщиха властите, пише вестник The Japan Times. \r\nКъм момента няма информация за пострадали. В неделя следобед от Метеорологическата агенция предупредиха, че се очакват още наводнения. \r\nВластите в градовете Юрихонджо, Дайсен, Мисато и Сенбоку са наредили евакуацията на общо 24 хил. души, след като много жилищни сгради са били наводнени, а свлачища са блокирали различни части на префектура Акита. \r\nОсвен това жителите на други девет населени места, разположени по крайбрежието на Японско море, са били посъветвани да се евакуират и да се подготвят за наводнения и свлачища.\r\n*** Египет, Швеция и Франция са поискали да се свика извънредно заседание на Съвета за сигурност към ООН, за да се обсъдят начини за справяне с ескалирането на напрежението между израелците и палестинците в Ерусалим, пише египетският вестник  Ahram.\r\n „Швеция, Франция и Египет настояват Съветът за сигурност незабавно да обсъди как призивите за деескалация в Ерусалим да бъдат подкрепени“, написа в „Туитър“ посланикът на Швеция в Съвета за сигурност Карл Скау. \r\nЕгипетски дипломати отбелязаха, че на срещата ще бъдат дискутирани „призивите за деескалация на фона на продължаващите сблъсъци между израелските сили и палестинските протестиращи в Източен Ерусалим“. Те обаче подчертаха, че все още не е определена дата за срещата. \r\nВ петък Египет призова Израел да спре с насилието срещу палестинците при джамията Ал Акса и в останалата част на Ерусалим.\r\n*** Министър-председателят на Турция Бинали Йълдъръм осъди въведените от Израел ограничения спрямо достъпа на мюсюлманите до джамията Ал Акса в Ерусалим, пише вестник Daily Sabah. \r\nЙълдъръм написа в официалния си профил в „Туитър“, че подобни ограничения са неприемливи. \r\n„Ние очакваме Израел да поправи тази грешка като вземе под внимание чувствителността на ислямския свят“, подчерта турският премиер. \r\nТой също така осъди скорошните демонстрации пред синагога в Истанбул. \r\n„Ние живеем в хармония с нашите еврейски съграждани... Ние сме наследници на цивилизация, която приема различните като богатство независимо от религията, сектата, езика или расата. Поради тази причина ние не одобряваме действията срещу храмовете на нашите еврейски съграждани и призоваваме за умереност“, допълни Йълдъръм.", "date": "2017-07-24", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2017/07/24/2418678/bbc-protest-v-rio-de-zhaneyro-sled-smartta-na-politsay.html", "text": "Близки на бразилски полицаи участваха в протест след смъртта на служител на реда, предава BBC .\r\nТе заявиха, че полицията няма достатъчно ресурси, за да се бие срещу криминалните организации в града.\r\n Стотици се събраха на Копакабана, за да искат подкрепа от властите и гражданите.\r\nАгенция „Фокус“ припомня, че през изминалата година 91 бразилски полицаи загинаха при изпълнение на служебния дълг.\r\nМиналата седмица властите обявиха, че ще изпратят допълнително 1000 федерални служители, които да помагат на местната полиция.\r\nВ последните години насилието в Бразилия, и особено Рио де Жанейро нараства. \r\nОт полицията искат да бъдат направени промени в наказателния кодекс според, които убийството на полицаи е равно на изключително тежко престъпление. Симеон Миланов", "date": "2017-07-24", "title": "BBC: Протест в Рио де Жанейро след смъртта на полицай"}
{"url": "http://www.focus-news.net/news/2017/07/24/2418677/the-gulf-today-egipetskite-sili-za-sigurnost-eliminiraha-osem-dushi-ot-grupirovka-blizka-do-myusyulmanskoto-bratstvo.html", "text": "Египетските сили за сигурност елиминираха осем заподозрени бойци от групировката „Хасм“, предава The Gulf Today.\r\nОще петима бойци от „Хасм“ са арестувани при операции в районите Гиза и Шаркия, се казва в изявление на Министерството на вътрешните работи на Египет. Операциите са били насочени срещу тренировъчен лагер в пустинята. В лагера са намерени автомати, муниции и провизии.\r\n„Хасм“ е групировка, която се появи миналата година и пое отговорност за няколко нападения срещу силите за сигурност. Според Египет те са близки до „Мюсюлманското братство“. Симеон Миланов", "date": "2017-07-24", "title": "The Gulf Today: Египетските сили за сигурност елиминираха осем души от групировка близка до „Мюсюлманското братство“"}
{"url": "http://www.focus-news.net/news/2017/07/24/2418679/gazetaru-donald-tramp-nyama-da-ugodi-na-politicheskite-si-protivnitsi-s-novi-sanktsii-sreshtu-rusiya-smyata-ruski-senator.html", "text": "Руският сенатор Алексей Пушков изрази мнение, че ако президентът на САЩ одобри Закона за санкциите срещу Русия, той няма да успокои политическите си противници, предава Газета.ru .\r\nРуският политик подчерта, че Доналд Тръмп ще нанесе „двойни щети“ на отношенията с Русия и Европейския съюз.\r\n„Ако Тръмп подпише закона за санкциите, няма да успокои враговете си, те искат импийчмънт. Но ще нанесе двойни щети на отношенията, както с Русия, така и с ЕС“, написа Пушков в „Туитър“.  Симеон Миланов", "date": "2017-07-24", "title": "Газета.ru: Доналд Тръмп няма да „угоди на политическите си противници“ с нови санкции срещу Русия, смята руски сенатор"}
{"url": "http://www.focus-news.net/news/2017/07/24/2418680/vzglyad-trima-visokopostaveni-lideri-ot-islyamska-darzhava-sa-likvidirani-v-rayona-na-mosul.html", "text": "В района на Мосул са ликвидирани трима високопоставени лидери от „Ислямска държава“, предава „Взгляд“ .\r\nТримата са били ръководители на „ислямската полиция“ в Тел Афар.\r\nИзточник от антитерористичното подразделение на Ирак е заявил, че на на запад от Мосул е унищожено терористично съоръжение за производство на взривни материали, мини и други оръжия. Симеон Миланов", "date": "2017-07-24", "title": "Взгляд: Трима високопоставени лидери от „Ислямска държава“ са ликвидирани в района на Мосул"}
{"url": "http://www.focus-news.net/news/2017/07/24/2418683/the-new-york-times-talibanite-prevzeha-oshte-dva-okraga-v-afganistan.html", "text": "Талибаните превзеха още два окръга в северната и западната част на Афганистан, предава The New York Times.\r\nВ единия случай, те са стреляли по пациенти в болница и са подпалили правителствени сгради, заявиха афганистански държавни представители.\r\nАфганистанските сили за сигурност се сражават с талибаните в 21 от 34-те провинции на страната, според министърът на отбраната генерал Тарик Шах Бахрами. Честотата на нападенията в последни дни, както и смъртните случаи сред силите за сигурност, повдигат притеснения, както в страната, така и в чужбина.\r\nИзбухването на насилието и сблъсъците с нови сили идва в момент, когато правителството на Доналд Тръмп планира да прати няколко хиляди войници, които да се присъединят към 8700 американски военнослужещи в Афганистан.\r\nМеждувременно, ВВС на САЩ подновиха въздушните си удари в подкрепа на афганистанските сили за сигурност с по-голяма интензивност. През първите шест месеца на 2017 г. американски самолети са пуснали повече от 1600 бомби, според Централното командване на САЩ. Само в провинция Хелманд  американските сили извършват по 10 удара на ден.\r\nПадането на гореспоменатите два окръга се случи след няколко дена интензивни и непрекъснати сражения.\r\nПърви падна окръг Кохистан в северната част на провинция Фарияб, след близо едноседмични сражения. \r\nГоворителят на полицията във Фарияб Абдул Карим Юриш заяви, че талибаните са превзели градския център и правителствените сгради. Близо 100 правителствени военнослужещи са обкръжени в сграда близо до градския център, според Насър Хан, който е командир на местната правителствена милиция.\r\n„Няма вода, няма муниции. Нямаме нищо, освен Господ, и това е“, заяви Насър Хан.\r\n„Талибаните ни нападат, стреляйки с минохвъргачки и тежко въоръжение“, каза той.\r\n„Кажете на правителството, за Бога, да не оставя стотици синове да бъдат заклани тук. Ако не обърнат внимание, стотици ще загинат“, заяви по телефона отчаяният командир.\r\nВ западната част на страната талибаните превзеха важния окръг Тайвара, убивайки десетки афганистански полицаи и бойци. Боевете продължиха с дни, като в тях загинаха над 30 правителствени военни.  Симеон Миланов", "date": "2017-07-24", "title": "The New York Times: Талибаните превзеха още два окръга в Афганистан"}
{"url": "http://www.focus-news.net/news/2017/07/24/2418681/razbit-e-kanal-za-trafik-na-chuzhdentsi-shestima-balgari-sa-zadarzhani-obzor.html", "text": "Полицейски действия са предприети в събота в рамките на планирана операция срещу незаконния трафик на мигранти през територията на страната. Акцията на полицейските служители е организирана след сигнал за осъществяването на незаконната дейност и е проведена под наблюдението на Районна прокуратура-Пловдив. Задържани и с повдигнати обвинения са шестима – две жени и четирима мъже, задържани са и 4 автомобила. \r\nНа брифинг директорът на ОДМВР-Пловдив ст. комисар Атанас Илков уточни, че в събота, в района на 132-рия километър на автомагистрала „Тракия“ в посока към София, при разклона за с. Войводиново служители от ОДМВР –Пловдив спрели първоначално три автомобила – „Ауди А8“, „Ауди А3“ и „Мерцедес“, по-късно е спряна и лека кола „Пежо“, с общо деветима български граждани и петима чужденци, по първоначални данни – от сирийски и иракски произход, които трябвало да бъдат транспортирани до София. Илков допълни, че мигрантите са били транспортирани с първите два автомобила, като водещият „Ауди“ е бил оборудван със светлинна и звукова сигнализация и управляван от 51-годишен от София, който до момента не е известен с противозаконна дейност. По думите му полицията работи от около два месеца за разкриването на канала за незаконен трафик. \r\nОт прокуратурата съобщиха, че на шестима от задържаните – четирима мъже и две жени, за една от които / на 37 г. от Хасково/ има данни, че е с водеща роля в схемата за трафик, са повдигнати обвинения за незаконен трафик на чужденци. Наложени са им мерки „задържане за 72 часа“. В хода на операцията задържаните не са оказали съпротива и до момента съдействат на разследващите. Чуждите граждани ще бъдат предадени на Дирекция „Миграция“.", "date": "2017-07-24", "title": "Разбит е канал за трафик на чужденци, шестима българи са задържани (ОБЗОР)"}
{"url": "http://www.focus-news.net/news/2017/07/24/2418684/reuters-mali-potvardi-zalavyaneto-na-visokopostaven-terorist-kray-timbuktu.html", "text": "Малийски и френски войници арестуваха приближен на проповедник, чиято джихадистка група пое отговорност за десетки нападения срещу западни и местни цели, предава Reuters.\r\n„Фронтът за освобождение Мацина“ е базиран в централната част на малийския регион Мопти, и се води от духовника Амаду Куфа, който призова последователите си да се вдигнат на оръжие, и да възстановят историческата империя Масина.\r\n„Потвърждавам, че терористът  Алхюсейни Аг Асалех, който отговаря за логистиката на групата, водена от Амаду Куфа, бе арестуван на 8 юли по време на съвместна операция с Бархане в Тимбукту“, заяви генерал Салиф Траоре от Въоръжените сили на Мали.\r\nТой допълни, че арестът се е държал в тайна, заради усилията за залавянето на други от терористичната мрежа.\r\nГоворител на френските антитерористични сили в Мали „Бархане“, които наброяват четири хиляди души заяви, че не говори за хора, които са арестувани или неутрализирани. \r\n„Бархане“ си сътрудничи с местните войници от пет западноафрикански нации, за да създаде нова сила, която да се сражава срещу бойците на екстремистките групировки, които се прегрупираха, след като Френската армия ги изтласка от северните части на Мали през 2013 година. Симеон Миланов", "date": "2017-07-24", "title": "Reuters: Мали потвърди залавянето на високопоставен терорист край Тимбукту"}
{"url": "http://www.focus-news.net/news/2017/07/24/2418682/kurir-makedoniya-makedonskiyat-istorik-nikola-sarbov-razkritikuva-lyubcho-georgievski-i-go-obvini-che-poluchava-pari-ot-balgariya.html", "text": "Македонският историк Никола Сърбов, разкритикува бившия председател на ВМРО-ДПМНЕ Любчо Георгиевски за позитивната му позиция относно подписването на Договора за добросъседство между Македония и България, предава „Курир“ .\r\nЕто какво написа във Фейсбук Сърбов:\r\n„Това, което сега правиш на ВМРО-ДПМНЕ, за да си отработиш от България, която те защити, и ди даде паспорт във времето, когато бе изплашен от СДСМ и чужденците да не би да бъдеш арестуван, показва, че ако някой отвън има неправилна или груба реакция към нашата страна, вината е у нас.“\r\n„Какво сгреши ВМРО-ДПМНЕ за България? Че вдигна паметници на основателите на Организацията, за която ти ни учеше, че е предшественик на днешното ВМРО-ДПМНЕ, и всички тези хора са македонски герои“, пише Сърбов.\r\nПо-нататък Никола Сърбов казва, че  Любчо Георгиевски е почитал Гоце Делчев, Даме Груев, Тодор Александров и Методи Андонов Ченто, и е настоявал партията да се казва ВМРО. \r\n„А какво е ВМРО, Любчо? ВМРО е организация, която е имала своите водачи и герои, които ти ни учеше, че трябва да ни вдъхновяват и да бъдем благодарни за днешната свобода“, казва Никола Сърбов.\r\nСпоред македонския историк, ВМРО-ДПМНЕ е направила това, което някога Любчо Георгиевски е проповядвал, което прави критиките на бившия премиер нередни.\r\nНикола Сърбов твърди, че през есента на 2007-ма година, когато Гърция блокира Македония, процесът на антиквизация, който според Георгиевски е отговорен за това, все още не е започнал.\r\nМакедонският историк критикува Любчо Георгиевски, че е управлявал 4 години, а не е вкарал страната в НАТО. Според Сърбов това не дава право на Георгиевски да изразява критики срещу Никола Груевски.\r\nСпоред Сърбов, Любчо Георгиевски вреди на Македония като критикува ръководството на ВМРО-ДПМНЕ.\r\n„Когато се върнеш всички ще узнаем, ще те видим по телевизията, докато ни разказваш българската история“, завършва статуса си скопският историк. Симеон Миланов", "date": "2017-07-24", "title": "Курир (Македония): Македонският историк Никола Сърбов разкритикува Любчо Георгиевски и го обвини, че получава пари от България"}
{"url": "http://www.focus-news.net/news/2017/07/24/2418685/kommersanta-amerikanski-voenen-podcherta-che-e-vazhno-da-se-izbyagva-konfrontatsiyata-s-rusiya-no-ne-izklyuchi-voenni-deystviya-sreshtu-severna-koreya.html", "text": "Председателят на американския Комитет на началник-щабовете на Въоръжените сили на САЩ генерал Джоузеф Данфорд заяви, че Русия е „огромна заплаха“ за САЩ, благодарения на потенциала си във военната сфера, предава „Коммерсантъ“ .\r\n„Нашата задача е да не допуснем конфликт с Русия като ядрена държава, но в този контекст не трябва да забравяме, че тя е огромна заплаха“, каза Данфорд по време на конференция в Аспен, посветена на сигурността.\r\nАмериканският военен подчерта, че Русия има ядрен потенциал и може да действа в киберпространството. \r\n„Заплахата, за която трябват спешни действия“ е Северна Корея, според Джоузеф Данфорд. Той не изключи Вашингтон да започне военни действия срещу Пхенян, като отговор на нарастването на ядрения потенциал, които Северна Корея има. Симеон Миланов", "date": "2017-07-24", "title": "Коммерсантъ: Американски военен подчерта, че е важно да се избягва конфронтацията с Русия, но не изключи военни действия срещу Северна Корея"}
{"url": "http://www.focus-news.net/news/2017/07/24/2418675/predstoyashti-sabitiya-v-stranata-za-24-yuli-agentsiya-fokus.html", "text": "***\r\nОт 10.30 часа в сграда „Джон Атанасов“ в София Тех Парк Министерството на икономиката организира годишна среща на търговско-икономическите  съветници в Службите по търговско-икономическите въпроси. Форумът ще бъде от министъра на икономиката Емил Караниколов и от министъра за Българското председателство на Съвета на ЕС Лиляна Павлова. В годишната среща участие ще вземат още заместник-министрите на  икономиката и представители на българския бизнес.  \r\n***\r\nОт 11.00 часа в офис на Визия за София в A-Hub - пространство за социални иновации на ул. „Христо Белчев“ 3, ще се проведе пресконференция по повод старта на подготовка за работата по актуализацията на Общия устройствен план на София чрез инициативата Визия за София. Инициативата ще бъде представена от Йорданка Фандъкова, кмет на СО, Елен Герджиков, председател на Общински съвет, арх. Здравко Здравков, главен архитект на СО, арх. Любо Георгиев, директор на Софпроект и ръководител на екип Визия.\r\n***\r\nОт 11.00 часа в БТА ще се проведе пресконференция на Асоциация на организациите на българските работодатели (АОБР) във връзка с отмяната на допълнителното трудово възнаграждение за придобит трудов стаж и професионален опит (т. нар. „клас прослужено време“).\r\n***\r\nОт 14.00 часа във Временната парламентарна комисия за НДК ще бъдат изслушани директорите на НДК през 2016 и 2017 година, включително и бившия изпълнителен директор Мирослав Боршош, на когото бе повдигнато обвинение за нецелево разходване на средства. Ще бъде изслушан и бившият заместник министър-председател по подготовка на Българското председателство на Съвета на Европейския съюз – 2018 г. Деница Златева.\r\n***\r\nОт 14.00 часа в малката конферентна зала на УНСС ще се проведе  Встъпителна пресконференция по проект „Нов учебен корпус на УНСС в гр. София“, финансиран по Оперативна програма „Региони в растеж“ 2014-2020.\r\n***\r\nОт 9.30 часа в София Тех Парк представители на българското предприемачество, академичната ни общност и на германския институт „Фраунхофер“ ще обсъдят възможностите за бизнес и научно партньорство на двудневен форум.\r\n***\r\nОт 14.00 часа в Central Park Hotel – Sofia легендата на динамичната стрелба Рон Айвъри ще даде пресконференция.\r\n***\r\nОт 18.00 часа в градинката зад Националната художествена галерия ще се състои поетично четене „ЧАКА МЕ СВЕТЪТ”, посветено на 75-годишнината от разстрела на Никола Вапцаров. \r\n***\r\nОт 18.00 часа в Българска търговско-промишлена палата (БТПП) за 7-ма поредна година БТПП, съвместно с Министерство на икономиката, ще обяви и връчи годишните награди за най-успешни служби по търговско-икономически въпроси за 2016г.\r\n***\r\nОт 11.00 часа в заседателната зала на Община Бургас ще се проведе пресконференция по повод предстоящото Европейското първенство по ветроходство клас „Оптимист“.\r\n***\r\nОт 11.00 часа в Капитанската зала на интерхотел „България“, Групата общински съветници на ПП НФСБ и ПП СЕК ще дадат пресконференция по повод сигнал на граждани за екологично замърсяване на  града.\r\n***\r\nОт 12.30 часа председателят на ОбС на БСП-Бургас Живко Господинов и общинските съветници от БСП ще дадат пресконференция в Общинския съвет на партията (ул. „Фердинандова” 60). \r\n***\r\nОт 18.00 часа в Дом на писателя ще се проведе 100 г. Иван Пейчев - стихове за морето с участието на поети от Шумен и Бургас.\r\n***\r\nОт 10.00 часа в клуба на  ГЕРБ на ул. „Г. Бенковски” №1 в морската столица народният представител от ГЕРБ-Варна Владимир Вълев организира приемна за граждани.\r\n***\r\nОт 14.00 часа в централата на БСП на ул. „Македония” 33 - ще има приемна на народните представители от  ПГ „БСП за България“ Проф. Анелия Клисарова и Иван Иванов.\r\n***\r\nОт 19.00 часа в Градската художествена галерия ще се състои концерт на популярното дуо Росен Идеалов - кларинет, и Георгита Бояджиева – виолончело,  с участието на Александър Василенко -  пиано.\r\n***\r\nОт 11.00 часа в офиса на ГЕБ в града приемен ден за жителите на община Велико Търново организира народният представител от ГЕРБ Станислава Стоянова.\r\n***\r\nОт 20.00 часа в Летен театър - парк „Марно поле\" ще се проведе концерт с участието на групите от Аржентина, Грузия, Египе, Перу и Чили.\r\n***\r\nОт 20.00 часа от сцената на крепостта \"Баба Вида\" кметът на Община Видин ще открие шестото издание на Фестивала на изкуствата \"Дунавски вълни\".\r\n***\r\nОт 10.00 часа в сградата на кметството народният представител от ГЕРБ Красен Кръстев ще се срещне с жителите на село Остров, Община Оряхово.\r\n***\r\nОт 15.00 часа в сградата на кметството народният представител от ГЕРБ Красен Кръстев ще се срещне с жителите на село Лесковец, Община Оряхово.\r\n***\r\nОт 8.00 часа в Народно читалище „Йордан Йовков – 1870 г.“ ще се проведе лятна детска занималня. \r\n***\r\nОт 9.00 часа в Младежки център – Добрич, Градски парк „Св. Георги“, Комплекс „Резиденция“ ще се проведе Еко лято 2017 - Спортни и занимателни игри, прожекции на филми и посещение на басейн.\r\n***\r\nОт 10.30 часа в Художествена галери ще се проведе Лятна работилница за въображение.\r\n***\r\nОт 19.00 часа от начало на пешеходната зона до пл. „Свобода“ ще се проведе ХVІ Международен младежки фестивал „Фолклор без граници“ – Добрич 2017 под патронажа на г-н Йордан Йорданов, Кмет на Община Добрич\r\n***\r\nВ Регионален исторически музей – Добрич ще се състои образователна програма за деца „Лято в музея“.\r\n***\r\nОт 11.00 часа в читалище „Братство” ще се проведе информационна кампания, посветена на програма „Европа за гражданите”. \r\n***\r\nОт 10.00 часа в крепост „Кирилица” ще бъде проведена пресконференция с презентация свързана с откриването на крепостта на 27.07.2017г в деня на Св. Седмочислениици.\r\n***\r\nОт 09.00 часа в зала 2 на Окръжен съд- Пловдив ще се гледа делото срещу 3 лица, обвинени в укриване на данъчни задължения в големи размери.\r\n***\r\nОт 9.30 часа общинските съветници от ПП ГЕРБ – Сливен Живко Минчев и Керанка Стамова ще проведат среща с граждани. \r\n***\r\nОт 10.00 часа в Детски отдел на библиотека „Родина“ ще се проведе Програма за лятна работа с деца.", "date": "2017-07-24", "title": "Предстоящи събития в страната за 24 юли (Агенция „Фокус“)"}
{"url": "http://www.focus-news.net/news/2017/07/24/2418686/moskovskiy-komsomolets-ukrainskiyat-prezident-shte-prizove-za-zasilvane-na-antiruskite-sanktsii-ako-primirieto-v-donbas-ne-bade-realizirano.html", "text": "Украинският президент Петро Порошенко заяви, че е готов в рамките на преговорния формат на „нормандската четворка“ да призове за ожесточаване на ограничителните мерки срещу Русия, предава Московский Комсомолец .\r\nНа своята страница във Фейсбук, той написа, че преговорите на представителите на страните, които влизат в „четворката“, а именно Украйна, Русия, Германия и Франция, ще се състоят на 24 юли под формата на телефонен разговор.\r\n„По време на телефонната конференция в „нормандски формат“ имам намерение да поискам от руска страна незабавното обезпечаване на режима на примирие по всички линии на съприкосновение в Донбас. В случай на неизпълнение на това искане, ще говоря за засилването на санкциите против Руската федерация в съответствие с неотдавнашните решения на срещата на Г-7 в Италия“, написа украинският президент.\r\n„Кремъл е длъжен да заплати за действията си“, добави той. Симеон Миланов", "date": "2017-07-24", "title": "Московский Комсомолец: Украинският президент ще призове за засилване на антируските санкции, ако примирието в Донбас не бъде реализирано"}
{"url": "http://www.focus-news.net/news/2017/07/24/2418687/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Руският сенатор Алексей Пушков изрази мнение, че ако президентът на САЩ одобри Закона за санкциите срещу Русия, той няма да успокои политическите си противници, предава Газета.ru .\r\nРуският политик подчерта, че Доналд Тръмп ще нанесе „двойни щети“ на отношенията с Русия и Европейския съюз.\r\n„Ако Тръмп подпише закона за санкциите, няма да успокои враговете си, те искат импийчмънт. Но ще нанесе двойни щети на отношенията, както с Русия, така и с ЕС“, написа Пушков в „Туитър“.\r\n***В района на Мосул са ликвидирани трима високопоставени лидери от „Ислямска държава“, предава „Взгляд“ .\r\nТримата са били ръководители на „ислямската полиция“ в Тел Афар.\r\nИзточник от антитерористичното подразделение на Ирак е заявил, че на на запад от Мосул е унищожено терористично съоръжение за производство на взривни материали, мини и други оръжия.\r\n*** Председателят на американския Комитет на началник-щабовете на Въоръжените сили на САЩ генерал Джоузеф Данфорд заяви, че Русия е „огромна заплаха“ за САЩ, благодарения на потенциала си във военната сфера, предава „Коммерсантъ“ .\r\n„Нашата задача е да не допуснем конфликт с Русия като ядрена държава, но в този контекст не трябва да забравяме, че тя е огромна заплаха“, каза Данфорд по време на конференция в Аспен, посветена на сигурността.\r\nАмериканският военен подчерта, че Русия има ядрен потенциал и може да действа в киберпространството. \r\n„Заплахата, за която трябват спешни действия“ е Северна Корея, според Джоузеф Данфорд. Той не изключи Вашингтон да започне военни действия срещу Пхенян, като отговор на нарастването на ядрения потенциал, които Северна Корея има.\r\n*** Украинският президент Петро Порошенко заяви, че е готов в рамките на преговорния формат на „нормандската четворка“ да призове за ожесточаване на ограничителните мерки срещу Русия, предава Московский Комсомолец .\r\nНа своята страница във Фейсбук, той написа, че преговорите на представителите на страните, които влизат в „четворката“, а именно Украйна, Русия, Германия и Франция, ще се състоят на 24 юли под формата на телефонен разговор.\r\n„По време на телефонната конференция в „нормандски формат“ имам намерение да поискам от руска страна незабавното обезпечаване на режима на примирие по всички линии на съприкосновение в Донбас. В случай на неизпълнение на това искане, ще говоря за засилването на санкциите против Руската федерация в съответствие с неотдавнашните решения на срещата на Г-7 в Италия“, написа украинският президент.\r\n„Кремъл е длъжен да заплати за действията си“, добави той.", "date": "2017-07-24", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2017/07/24/2418688/75-godini-ot-razstrela-na-nikola-vaptsarov-obzor.html", "text": "Навършиха се 75 години от разстрела на Никола Вапцаров. По време на възпоменателната церемония в памет на поета, състояла се на Мемориал „Гарнизонно стрелбище“ в София, вицепрезидентът Илияна Йотова каза, че Вапцаровата вяра в живота е преборила смъртта. По думите му предаването на тази вяра ще продължи и през следващите поколения. Йотова коментира, че талантът на Вапцаров не може да бъде победен от оръжие. Тя допълни, че Никола Вапцаров е поет, превеждан на толкова много езици, че днес трудно можем да преброим страните, в които неговите песни се четат. Според нея Вапцаров в малка книга искрено е написал истината за човешкия живот, за любовта към родината, за по-доброто бъдеще и то не само за един народ, а за цялото човечество.\r\nПредседателят на БСП Корнелия Нинова също присъства на церемонията. В официалния си профил в социалната мрежа, Нинова написа: „Днес, заедно с наследниците му, уважихме един голям българин, който произнасяше с благоговение четири свети думи: Родина, вера, хлеб и любов“.\r\nВаня Добрева, заместник-председател на БСП – София, посочи, че екзекуцията на Вапцаров полага началото на неговото безсмъртие като творец, социален революционер и крупен европейски антифашист. По думите ѝ Вапцаров е поредната жертва на българската реакция след Гео Милев, Христо Ясенов, Сергей Румянцев, Йосиф Хербст и Георги Шейтанов. \r\nВ Благоевград също се проведе ритуал по полагане на цветя пред барелефа на Вапцаров, намиращ се на сградата на Драматичен театър – Благоевград, който носи името на великия български поет. Церемонията започна с химна на Република България, след което актьорът Николай Кимчев рецитира стихове на Вапцаров. На събитието присъстваха представители на Община Благоевград, директорът на ДТ „Никола Вапцаров“ Петър Кьосев, историкът Снежана Захариева, проф. д-р Георги Апостолов, заместник-ректор по научно-изследователската дейност и докторантското обучение, политически предстaвители, общественици и граждани.\r\nС полагане на венци пред паметника на Вапцаров в Банско беше отбелязана годишнината от разстрела на поета. Кметът Георги Икономов, заместник-кметовете Асен Кирицов и Ивайло Ръхов, общински съветници, представители на местни обществени организации и граждани се поклониха пред лика му.\r\nСветла Барякова, директор на Музеен комплекс – Банско, определи Вапцаров като най-правдивия и най-искрен български поет, оставил след себе си гениално творчество. По думите й, Вапцаров е един от най-обичаните синове на Банско и банскалии не само се гордеят с него, а откровено го обичат, защото освен поет той е бил истински човек. Вапцаров винаги е бил отворен към неволите и несгодите на другите и винаги е бил готов да застане на вярната страна, на страната на правдата. Барякова заяви, че банскалии помнят по този начин Вапцаров и той винаги ще остане такъв в техните сърца.", "date": "2017-07-24", "title": "75 години от разстрела на Никола Вапцаров (ОБЗОР)"}
{"url": "http://www.focus-news.net/news/2017/07/24/2418689/afp-oon-zayavi-che-marokanski-mirotvorets-e-zaginal-pri-zasada-v-tsentralna-afrika.html", "text": "При засада марокански миротворец и трима други са загинали в Централноафриканската република, предава AFP .\r\nСпоред ООН отговорни за нападението са християнски милиции.\r\n„Конвой на мироопазващата мисия бе нападнат от групировката Антибалака“, заявиха от ООН за сблъсъка в южния град Бангасу.\r\nВсе още няма друга информация за нападението.  Симеон Миланов", "date": "2017-07-24", "title": "AFP: ООН заяви, че марокански миротворец е загинал при засада  в Централна Африка"}
{"url": "http://www.focus-news.net/news/2017/07/24/2418691/reuters-petima-zaginaha-pri-prestrelki-v-meksiko-siti.html", "text": "Петима души загинаха, а десетки бяха ранени при отделни престрелки в Мексико сити, предава Reuters.\r\nДвама стрелци на мотоциклети застреляха четирима души в бар в квартал Ляно Редондо в югозападните части на мексиканската столица, съобщават от прокуратурата.\r\nЖена на 23, както и двама мъже на 23 и 38 са загинали от раните си. Властите твърдят, че четвъртата жертва, 23-годишен мъж, остава в болницата след нападението.\r\nПо-късно 45-годишна жена и мъж на 55 бяха смъртоносно застреляни на изпълнен с хора паза в Изтапалапа.\r\nДесет други, включително и бебета са ранени, твърдят в изявление от прокуратурата.\r\nПоследната седмица мексикански морски пехотинци застреляха осем заподозрени членове на престъпни групировки при престрелка в южната част на града. Симеон Миланов", "date": "2017-07-24", "title": "Reuters: Петима загинаха при престрелки в Мексико сити"}
{"url": "http://www.focus-news.net/news/2017/07/24/2418690/balgariya-v-svetovnite-medii-agentsiya-fokus.html", "text": "Български осемдесетарски поп звучи от колоните на широко и високо пространство, приютяващо десетки блестящи, дошли от съветски времена Лади, Трабанти и Дачии, всичките като дошли направо от заводския цех, завършени със стратегически поставени огледала гордо представящи техните работещи двигатели, предаде  The Daily Express.\r\nТова обаче не е декор на филм, намирам се на горния етаж на блестящ нов търговски център във Варна на Българското Черноморие, докато преминавам през червената кадифена завеса към Ретро музея. До всеки експонат има разоръжаваща восъчна статуя на различен комунистически лидер, изглеждащ като хитър продавач на коли. Има витрини с цигарени пакети, играчки и други артефакти от епохата. Въпреки че България прегръща съветския комунизъм, тя е и първата страна, която продава „Кока Кола“, внесена след държавна визита в САЩ през 1956 г. \r\nНай-добрият плаж от трите във Варна, Рапонги е на пешеходно разстояние от центъра. Може би това е най-добрият европейски крайбрежен град, за който никой не е чувал. Три десетилетия след падането на комунизма, присъства лека носталгия за по-простите, макар и по-групи времена. Навсякъде във Варна се усеща, че това е „Българската морска столица“, която иска на навакса изгубеното време и да капитализира даденостите си. \r\nКато начало градът има сериозна култура в себе си. Четвъртата най-голяма римска баня в Империята може да се намери в сърцето на старата част на града, докато Археологическият музей приютява най-старото съкровище на света, открито през 1972 г. от некропол на 7000 години.   В историческия център прекрасни сгради от началото на 20 век са в различни степени на бледнеещ блясък и често се търкат рамо до рамо с бруталистични сгради. \r\nИзпълнени с живот саксии като че ли никнат от всеки ъгъл на булевардите, двойки носят бутилки със силна ракия на площадите и мършави бездомни котки се шляят оптимистично по терасите на ресторантите, докато масите са натоварени с избор със  сочно месо и купчини салати, богати с домати и щедри резени сирене. \r\nАнглийският е широко разпространен в града. Шезлонг, чадър и коктейл струват 16 лева тук, по малко от десет лири. Дори и варненският нощен живот успява да е хем шик, хем повлиян от културата. Плажната улица е 16 километрова отсечка с плажни клубове, нощни заведения и басейни, които не биха изглеждали странно на Ибиза или на Миконос.\r\n*** Посланикът на Азербайджан в България Наргиз Гурбанова заяви, че енергетиката остава основа за сътрудничеството между София и Баку и Азербайджан разглежда България не само като потребител на азербайджански газ, но и като държава за транзит към европейските пазари, предаде  Day.az.\r\nДипломатът също така отбеляза, че България подкрепя проекта „Южен газов коридор“, предполагащ доставките на азербайджански газ към Европа и смята Азербайджан за ключов играч в проекта. Между двете страни е подписан договор за доставка на един милиарда кубометра газ годишно от 2020 г.\r\n„Освен това, отчитайки се, че между 2020 и 2030 г. Азербайджан ще увеличи добива си на газ, правителството и държавната компания СОКАР раглеждат България като важна транзитна страна и в този контекст има сериозни шансове да се развие сътрудничеството“, заяви посланикът.\r\n***  Борбата срещу подписването на договора за добросъседство и приятелство с България става все по-безкомпромисна и в нея партията на Никола Груевски не подбира подходи и средства. Тази вечер в телевизия \"Алфа\" ще гостува доскорошният директор на Държавния архив на Македония и издател на \"Пулс 24\", Филип Петровски, който трябва да отговори на въпросите какво печели и какво губи Македония от договора с България, чия е Македония и чие е Илинденското въстание и как Зоран Заев само за шест месеца успя да приеме платформата от Тирана, да предложи вариант за промяна на името в спора с Гърция и да се съгласи на обща история с България.\r\nФилип Петровски, по произход от Куманово, е известен като особено приближен на фамилията Груевски, въпреки че вече е успял да снабди най-близките си с български паспорти.\r\nБащата на един от най-активните борци срещу българо-македонските отношения Тихомир Петровски притежава български паспорт от 2011 г., майка му Маринела Петровска е получила паспорт през 2006 г., а брат му Марко Петровски - през 2015 г.\r\nВ подобен казус се намира по-голямата част от ръководството на ВМРО-ДПМНЕ както на централно, така и на регионално ниво, парламентарната група на партията, както и част от бившите министри в различните кабинети на Никола Груевски.\r\n***Истерията срещу предстоящото подписване на договора за добросъседство и приятелство с България в медиите, доминирани от опозиционната ВМРО-ДПМНЕ, продължава с неотслабващо темпо. Изданията \"Пулс 24\", \"Курир\", \"Република\", \"Маркукуле\", вестник \"Вечер\", телевизиите \"Телевизия Нова\", \"Алфа\", \"Канал 5\" и др. публикуват, взаимно се цитират и препубликуват всевъзможни \"сензационни\" новини, свързани с България или със задълженията, които произтичат за Македония от договора с България.\r\nЕлектронното издание \"Курир\" съобщава, че бившият председател на парламента и един от авторите на македонската конституция, Стоян Андов, е признал, че е \"лъгал в продължение на 82 години, след като едва сега е открил, че цар Самуил всъщност е български цар.\"\r\nИзданието цитира уводна статия на Стоян Андов в македонския \"Фокус\", озаглавена \"Цар Самуил не е македонец\", в която бившият политик и дипломат заявява дословно \"Нашата историография досега е дала достатъчно доказателства, че македонският народ съществува и има право на своя собствена държава. Но ако искаме тези аргументи да бъдат приети от съседите и от света, необходимо е да не си служим с фалшификати, тъй като в историята съществуват документи и те трябва да се уважават. Колкото до Цар Самуил, той наистина е бил цар на българите и по негово време Македония е била част от българската държава.\" \"Телевизия Нова\" организира специално студио под надслов \"Исторически аспекти на договора с България\" с участието на историците Никола Жежов и Наташа Котлар (научен ръководител при дипломирането на политолога Филип Петровски - б.а.). Телевизията и историците се обединяват от идеята, че България няма право да претендира за обща история с Македония.\"Курир\" цитира пост на професор Наташа Котлар в социалните мрежи, в които тя привежда като аргумент твърдение на Яне Сандански от 1903 г.,  което гласи \"Ние водим борба срещу вас, върховистите, защото искате да подчините организацията и да я направите оръдие на двореца в София.\"\r\nСамата Котлар смята, че \"общата история е безпросветна формулировка\".\r\nСъщото издание вика на помощ и Тодор Александров, който според \"Курир\" бил заявил, че организацията (ВМРО) не е получила в помощ от България нито една пушка, като очевидно се забравя, че Александров служи в българската армия по време на войните за национално обединение, а целият ръководен състав на военната част на организацията е формиран от български офицери и подофицери.\r\nЕлектронното издание \"Маркукуле\" смята, че удар върху пробългарските позиции на Зоран Заев е историята на Македонските патриотични организации в САЩ и Канада, които били създадени  за да се борят за независимостта на Македония.\r\nСедмичникът \"Република\" пише, че договорът с България би бил пагубен за Македония, защото \"македонските медии се задължавали да славословят България\" и добавя, че вицепремиерът Захариева заминава за Албания да търси българи.\r\nКъм тези твърдения се присъединява и \"Телевизия Нова\", според която \"договорът предвижда създаването на комисия, която да следи медиите.\" Телевизията твърди, че \"Заев е договорил цензура за македонските медии\".\r\nВестник \"Вечер\" твърди, че \"със спогодбата със София се забранява да се пише критично за България\".\"Пулс 24\" цитира историкът Никола Жежов, който смята че \"Илинденското въстание е само македонско и не е получило никаква помощ от България\".\r\nТелевизия \"Сител\" смята че при подписването на договора за добросъседство за Заев ключов е парламента, а за София - междудържавната комисия. Телевизията смята, че договорът все пак ще бъде подписан вечерта на 1 август 2017 г.\"Фактор\" публикува интервю с политолога професор Мария Пиргова, според която \"езикът, историята и малцинствата са въпроси от миналото\", като Мария Пиргова изрично заявява, че за нея \"македонският е диалект на българския език.\"\r\nБългарският университетски преподавател смята, че \"по-голямата част от българите искат да видят Македония в ЕС\". \r\nЕлектронното издание \"Локално\" публикува част от интервюто на професор Александър Маринов пред радио \"Фокус\", в което се твърди, че \"България има интерес от договора за приятелство с Македония, тъй като се нуждае от стабилен и проспериращ съсед.\"\r\nТемата за договора за добросъседство и приятелство с България е водеща и за останалите македонски медии.\r\n*** Подписването на Договора за добросъседство с България не е финал, а увертюра към промяната на името на страната, каза в интервю за македонския телевизионен канал „Алфа“ , бившият директор на Държавния архив Филип Петровски.\r\nТой допълни, че сега се „пробва“ общественото мнение, което било под „невиждан пропаганден“ натиск. Ако договорът с България мине,  може да се премине към следващата фаза, а именно смяна на името на страната, твърди Петровски. Той твърди, че все пак не е сигурно дали промяна на името на Македония е възможна.\r\n*** Македонският историк Никола Сърбов, разкритикува бившия председател на ВМРО-ДПМНЕ Любчо Георгиевски за позитивната му позиция относно подписването на Договора за добросъседство между Македония и България, предава „Курир“ .\r\nЕто какво написа във Фейсбук Сърбов:\r\n„Това, което сега правиш на ВМРО-ДПМНЕ, за да си отработиш от България, която те защити, и ди даде паспорт във времето, когато бе изплашен от СДСМ и чужденците да не би да бъдеш арестуван, показва, че ако някой отвън има неправилна или груба реакция към нашата страна, вината е у нас.“\r\n„Какво сгреши ВМРО-ДПМНЕ за България? Че вдигна паметници на основателите на Организацията, за която ти ни учеше, че е предшественик на днешното ВМРО-ДПМНЕ, и всички тези хора са македонски герои“, пише Сърбов.\r\nПо-нататък Никола Сърбов казва, че  Любчо Георгиевски е почитал Гоце Делчев, Даме Груев, Тодор Александров и Методи Андонов Ченто, и е настоявал партията да се казва ВМРО. \r\n„А какво е ВМРО, Любчо? ВМРО е организация, която е имала своите водачи и герои, които ти ни учеше, че трябва да ни вдъхновяват и да бъдем благодарни за днешната свобода“, казва Никола Сърбов.\r\nСпоред македонския историк, ВМРО-ДПМНЕ е направила това, което някога Любчо Георгиевски е проповядвал, което прави критиките на бившия премиер нередни.\r\nНикола Сърбов твърди, че през есента на 2007-ма година, когато Гърция блокира Македония, процесът на антиквизация, който според Георгиевски е отговорен за това, все още не е започнал.\r\nМакедонският историк критикува Любчо Георгиевски, че е управлявал 4 години, а не е вкарал страната в НАТО. Според Сърбов това не дава право на Георгиевски да изразява критики срещу Никола Груевски.\r\nСпоред Сърбов, Любчо Георгиевски вреди на Македония като критикува ръководството на ВМРО-ДПМНЕ.\r\n„Когато се върнеш всички ще узнаем, ще те видим по телевизията, докато ни разказваш българската история“, завършва статуса си скопският историк.", "date": "2017-07-24", "title": "България в световните медии (Агенция \"Фокус\")"}
{"url": "http://www.focus-news.net/news/2017/07/24/2418692/belfast-telegraph-evropeyskiyat-sayuz-shte-poharchi-milioni-za-razrabotvaneto-na-vazobnovyaema-energiya-v-britaniya-i-irlandiya.html", "text": "Европейският съюз ще похарчи 10 милиона евро за разработването на възобновяема енергия в Британия и Ирландия, предава Belfast Telegraph.\r\nРаботата ще се фокусира върху използването на приливна енергия в Северна Ирландия и Западна Шотландия.\r\nВиртуалният център към Кралския университет в Белфаст ще бъде домакин на междунационалните изследвания в био и морска енергия, заявиха от Европейската организация за финансиране.\r\nДжина Макинтър, която е изпълнителен директор на европейската програма заяви, че Северна Ирландия „има ниско ниво на значими за индустрията изследвания и иновации в сектора за възобновяема енергия.“\r\nВ проекта ще участват 34 докторанти и шест постдокторанти. Симеон Миланов", "date": "2017-07-24", "title": "Belfast Telegraph: Европейският съюз ще похарчи милиони за разработването на възобновяема енергия в Британия и Ирландия"}
{"url": "http://www.focus-news.net/news/2017/07/24/2418695/anadolu-agency-britanskiyat-poslanik-v-turtsiya-smyata-che-feto-sedi-zad-opita-za-prevrat-sreshtu-prezidenta-erdogan.html", "text": "Великобритания знае, че ФЕТО седи зад неуспешния опит за преврат в Турция, твърди британският посланик Ричард Мор, предава Anadolu Agency .\r\nПосланикът каза, че ФЕТО и лидерът й Фетхуллах Гюлен са организирали опита за преврат, при който загинаха 250 души, а 2200 други бяха ранени.\r\nВеликобритания не счита гюленисткото движение за „терористична организация“, защото това изисква определени процеси, заяви посланик Мор.\r\n„Това не е важно, защото ние много добре знаем, че движението на Гюлен седи зад опита за преврат“, каза той. Симеон Миланов", "date": "2017-07-24", "title": "Anadolu Agency: Британският посланик в Турция смята, че ФЕТО седи зад опита за преврат срещу президента Ердоган"}
{"url": "http://www.focus-news.net/news/2017/07/24/2418693/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Едно евентуално правителство на лейбъристите би извело Великобритания от единния европейски пазар, предава The Independent.\r\nЛейбъристкият лидер Джереми Корбин потвърди това, заявявайки, че участието в единния пазар е свързано и с членството в Европейския съюз.  Той добави, че ако е на власт, партията му би потърсила опция за търговия с европейските нации, без мита и такси.\r\n„Единният пазар е зависим от членството в ЕС. Това, което казваме от началото е, че искаме безмитен търговски достъп до европейския пазар, както и партньорство с Европа в бъдеще“, заяви Корбин.\r\n*** Преговарящите за Брекзит от европейска страна отказват да отстъпят от искането си децата на европейските имигранти във Великобритания да получават детски помощи, предава Sunday Express.\r\nЕвропейските мигранти трябва да могат да получават помощи дори за деца родени след като Великобритания напусне Европейския съюз.\r\nТова е едно исканията на европейския преговарящ Мишел Барниер, което заплашва да се превърне в сериозен проблем по време на преговорите между Лондон и Брюксел.\r\nБританските представители предложиха страната им да продължи плащането на помощи за деца на имигранти, които са пристигнали преди Брекзит, но не и за тези, които ще пристигнат след 29 март 2019-та година.\r\n*** Новият директор на отдел „Комуникации“ на Белия дом Антъни Скарамучи заяви, че ще спре изтичането на важна информация, предава The Telegraph.\r\nТой подчерта, че изтичането на класифицирана информация е „неамериканско“, и ако някой от служителите му бъде хванат в подобна дейност, ще бъде уволнен.\r\n„Ако не спрем изтичането на информация, като бизнесмен ще предприема драстични действия. Ще им кажа да прекратят изтичането на информация, защото ако не го направят, аз ще спра тях“, каза той.\r\nПрезидентът Тръмп многократно заяви, че изтичането на класифицирана информация в различни медии е „криминално деяние“.\r\n***Европейският съюз ще похарчи 10 милиона евро за разработването на възобновяема енергия в Британия и Ирландия, предава Belfast Telegraph.\r\nРаботата ще се фокусира върху използването на приливна енергия в Северна Ирландия и Западна Шотландия.\r\nВиртуалният център към Кралския университет в Белфаст ще бъде домакин на междунационалните изследвания в био и морска енергия, заявиха от Европейската организация за финансиране.\r\nДжина Макинтър, която е изпълнителен директор на европейската програма заяви, че Северна Ирландия „има ниско ниво на значими за индустрията изследвания и иновации в сектора за възобновяема енергия.“\r\nВ проекта ще участват 34 докторанти и шест постдокторанти.", "date": "2017-07-24", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2017/07/24/2418697/arutz-sheva-spetsialniyat-pratenik-na-amerikanskiya-prezident-dzheysan-griynblat-shte-se-opita-da-posrednichi-za-krizata-okolo-hramoviya-halm-v-erusalim.html", "text": "Специалният пратеник на Джейсън Грийнблат ще пристигне в Израел в понеделник, където ще се опита да посредничи за разрешаване на кризата около Храмовия хълм, предава Arutz Sheva.\r\nВисокопоставеният американски представител отива в Израел, за да „подкрепи усилията за намаляване на напрежението“.\r\nПо време на посещението си в Израел, Грийнблат ще бъде в контакт със съветника на президента Тръмп Джаред Къшнър.\r\nИзточник от Вашингтон заяви, че Къшнър работи с израелците, палестинските араби и йорданците за разрешаване на проблема. Симеон Миланов", "date": "2017-07-24", "title": "Arutz Sheva: Специалният пратеник на американския президент Джейсън Грийнблат ще се опита да посредничи за кризата около Храмовия хълм в Ерусалим"}
{"url": "http://www.focus-news.net/news/2017/07/24/2418694/reuters-vtori-yordanets-e-zaginal-pri-napadenieto-sreshtu-izraelskoto-posolstvo-v-aman.html", "text": "Втори йорданец е загинал от раните си, нанесени по време на стрелбата срещу израелското посолство в Йордания, предава Reuters .\r\nДвама други , включително израелец са ранени, заяви източник от силите за сигурност.\r\nПо-рано полицията каза, че двама йорданци, работещи за мебелна фирма са влезли в посолството преди стрелбата. Властите твърдят, че убитият човек е бил застрелян , а другите двама ранени са откарани в болница.\r\nИзраел наложи забрана за разгласяването на инцидента публично, и не е направил все още коментари. Симеон Миланов", "date": "2017-07-24", "title": "Reuters: Втори йорданец е загинал при нападението срещу израелското посолство в Аман"}
{"url": "http://www.focus-news.net/news/2017/07/24/2418696/the-times-of-israel-raketa-izstrelyana-ot-gaza-padna-v-yuzhnite-chasti-na-izrael.html", "text": "Ракети изстреляна от Ивицата Газа падна в южната част на Израел, предава The Times of Israel. \r\nНяма ранени или щети.\r\nИзраелските сили за сигурност заявиха, че ракетата е паднала в отворена местност в Ескхол.\r\n„Няма ранени. Силите за сигурност претърсват областта“, заявиха от армията.\r\nПредупредителните сирени не са били активирани, тъй като ракетата се е насочила към незаселена област.\r\nВ отговор танк на Израелските отбранителни сили нападна позиция на „Хамас“ в южните части на Ивицата Газа.\r\nТова се случва ден след като ракета от северната част на Ивицата Газа отново падна на израелска територия. Двата инцидента идват в момент, когато насилието в Ерусалим и Западния бряг ескалира. Симеон Миланов", "date": "2017-07-24", "title": "The Times of Israel: Ракета изстреляна от Газа падна в южните части на Израел"}
{"url": "http://www.focus-news.net/news/2017/07/24/2418698/afp-petima-chlenove-na-boko-haramsa-arestuvani-sled-prestrelka.html", "text": "Полицията в северния нигерийски град Кано арестува петима души заподозрени, че са бойци на „Боко Харам“ след престрелка, предава AFP.\r\nЗаподозрените са задържани след престрелка в покрайнините на града. Те са планирали да извършат нападения срещу оживени пазари, както и „места за молитва“, заяви началникът на полицията в Кано Рабиу Юсуф.\r\nРазузнаването на Нигерия заяви, че „остатъците от Боко Харам, които избягаха гората Самбиса, се прегрупират в някои щати, северно от Кано“.\r\nЗаподозрените джихадисти са открили огън и са мятали самоделни експлозиви, ранявайки трима служители на реда.\r\nПревод и редакция: Симеон Миланов", "date": "2017-07-24", "title": "AFP: Петима членове на „Боко Харам“са арестувани след престрелка"}
{"url": "http://www.focus-news.net/news/2017/07/24/2418703/london-evening-standard-deputati-ot-konservativnata-partiya-iskat-ostavkata-na-tereza-mey.html", "text": "Поне 15 консервативни депутати подписаха писмо за вот на недоверие срещу британския премиер Тереза Мей, предава London Evening Standard .\r\nПисмото на недоверие няма нужните 48 подписа, които се изискват за предизвикването на лидерско състезание.\r\n„Бройката се променя от ден на ден, в зависимост от това, което се случва, но има 15, които са постоянни в желанието си за промяна“, заяви бивш министър.\r\nТова се случва след като Тереза Мей предупреди торите, че поведението им може да доведе до евентуална победа за лейбъристкия лидер Джереми Корбин.\r\nСред торите, които искат Тереза Мей да се оттегли, най-популярен за лидерския пост е преговарящият за Брекзит Дейвид Дейвис. Все пак повечето консерватори предпочитат Тереза Мей да остане като министър-председател засега.\r\nВтората най-популярна личност, която може да измести Мей, е външният министър Борис Джонсън. Симеон Миланов", "date": "2017-07-24", "title": "London Evening Standard: Депутати от Консервативната партия искат оставката на Тереза Мей"}
{"url": "http://www.focus-news.net/news/2017/07/24/2418702/den-na-traur-be-obyaven-v-trigrad-zaradi-smartta-na-16-godishniya-kristiyan-obzor.html", "text": "Ден на траур бе обявен в девинското село Триград в сряда, след като в събота тялото на 16-годишния Кристиян, който блъсна пешеходци и избяга, бе открито от баща му в района на Триградските скали. Заради труднодостъпната местност тялото на момчето бе извадено от алпинисти. Кристиян бе погребан в селото. \r\nМомчето изчезна и беше обявено за общодържавно издирване след като на 8 юли блъсна с автомобил петима пешеходци, сред които и 6-годишно момиче. 13 дни след изчезването на Кристиян издирването му, в което се включиха местни доброволци и полицаи, приключи без резултат, а ден по-късно тялото му бе открито от неговия баща, който продължил търсенето.  Образувано бе досъдебно производство, което за изясни при какви обстоятелства е загинало момчето, а аутопсията на тялото показа, че Кристиян е починал непосредствено след изчезването си. До момента за смъртта му има две версии – че се е самоубил или, че е паднал от скала, висока 120-130 метра, докато се е опитал да достигне труднодостъпна местност, от която има видимост към селото.", "date": "2017-07-24", "title": "Ден на траур бе обявен в Триград заради смъртта на 16-годишния Кристиян  (ОБЗОР)"}
{"url": "http://www.focus-news.net/news/2017/07/24/2418700/tass-venetsuelskiyat-prezident-obeshta-da-arestuva-vsichki-novi-chlenove-na-varhovniya-sad-naznacheni-ot-parlamenta.html", "text": "Всички членове на Върховния съд на Венецуела, назначени от  парламента, въпреки решението на висшата съдебна инстанция ще бъдат пратени в затвора, предава ТАСС .\r\n„Всички те отиват в затвора, един по един. На някои от тях ще им бъдат замразени имуществото, активите и всичко“, заяви венецуелският президент в ефира на телевизионната програма „Неделя с Мадуро“.\r\nПрезидентът обвини опозицията, че контролира парламента, и се опитва да създаде „паралелна държава“.\r\nВ петък Националната асамблея прие 13 нови членове на Върховния съд.\r\nНиколас Мадуро смята, че опозицията не може да го свали от власт.\r\n„Настана време да се промените и върнете по пътя на конституцията и политиката“, обърна се Мадуро към опозицията. Симеон Миланов", "date": "2017-07-24", "title": "ТАСС: Венецуелският президент обеща да арестува всички нови членове на Върховния съд назначени от парламента"}
{"url": "http://www.focus-news.net/news/2017/07/24/2418705/tenis-sharapova-s-dve-mesta-nadolu-v-klasatsiyata-na-wta.html", "text": "Рускинята Мария Шарапова падна с две места надолу в класацията на Женската тенис асоциация (WTA), предава ТАСС. Шарапова, която възобнови участието си в мачове след 15-месечна дисквалификация за нарушение на антидопинговите правила, се премести от 171-во на 173-то място. Първа в класацията е чехкинята Каролина Плишкова.", "date": "2017-07-24", "title": "Тенис: Шарапова с две места надолу в класацията на WTA"}
{"url": "http://www.focus-news.net/news/2017/07/24/2418699/interfaks-petima-dushi-zaginaha-pri-pozhar-v-krasnoyarskiya-kray-na-rusiya.html", "text": "Пожар в нежилищна сграда в Краснаярския край доведе до жертви, предава Интерфакс .\r\n„Петима души загинаха при пожара в нежилищна сграда в село Сухобузимское в Красноярския край“, се казва в съобщения на властите.\r\nОще един човек е ранен.\r\nВсе още се установява точната бройка на жертвите. Един от загиналите е дете. Симеон Миланов", "date": "2017-07-24", "title": "Интерфакс: Петима души загинаха при пожар в Красноярския край на Русия"}
{"url": "http://www.focus-news.net/news/2017/07/24/2418706/futbol-chelsi-i-bayern-sa-v-singapur-za-interneshanal-chempians-kap.html", "text": "Челси и Байерн Мюнхен пристигнаха в Сингапур за Интернешънъл чемпиънс къп. Във вторник двата отбора ще се изправят един срещу друг. В събота Челси ще играе срещу Интер Милан.В четвъртък Байерн ще се изправят срещу Интер.", "date": "2017-07-24", "title": "Футбол: Челси и Байерн са в Сингапур за Интернешънъл чемпиънс къп"}
{"url": "http://www.focus-news.net/news/2017/07/24/2418704/futbol-manchestar-yunayted-pobedi-real-madrid.html", "text": "Манчестър Юнайтед победи Реал Мадрид в приятелския турнир Интернешънъл чемпиънс къп. Мачъст се игра в Санта Клара, Калифорния. Британците победиха Реал с 3:2. Следващият съперник на Реал са Манчестър Сити. Двата отбора ще се изправят един срещу друг на 8 август в Скопие.", "date": "2017-07-24", "title": "Футбол: Манчестър Юнайтед победи Реал Мадрид"}
{"url": "http://www.focus-news.net/news/2017/07/24/2418708/bbc-do-43-godini-zatvor-mogat-da-poluchat-17-turski-zhurnalisti-v-protses-po-obvineniya-v-terorizam.html", "text": "До 43-години затвор могат да получат 17 журналисти от турския опозиционен вестник „Cumhuriyet“,по обвинения в тероризъм, предава BBC .\r\nДузина от журналистите и мениджърите на „Cumhuriyet“ са задържани. Десет от тях са затворени от близо девет месеца.\r\nГлавният редактор на книжното издание на вестника, 71-годишният Елиф Гюнай заяви, че все още не знае \r\n„Мога да кажа, че това е политически процес. Държат ги, защото са журналисти и вършат работата си“, твърди съпругата на Гюнай. Симеон Миланов", "date": "2017-07-24", "title": "BBC: До 43 години затвор могат да получат 17 турски журналисти в процес по обвинения в тероризъм"}
{"url": "http://www.focus-news.net/news/2017/07/24/2418709/radio-svobodna-evropa-britanski-general-tvardi-che-borbata-sreshtu-islyamska-darzhava-ne-priklyuchva-s-pobedata-v-rakka.html", "text": "Високопоставен британски генерал от водената от САЩ коалиция заяви, че борбата срещу „Ислямска държава“ няма да свърши с победата в Ракка, предава Радио „Свободна Европа“.\r\nГенерал-майор Рупърт Джоунс заяви, че коалицията „ще трябва да направи много повече“ в Сирия, за да изтласка „Ислямска държава“ от Сирия.\r\nЕкстремистката групировка „не е победена с освобождението на Ракка“, заяви Джоунс, добавяйки, че „Ислямска държава“ продължава съпротивата си в Ирак, въпреки загубата на Мосул. Симеон Миланов", "date": "2017-07-24", "title": "Радио „Свободна Европа“: Британски генерал твърди, че борбата срещу „Ислямска държава“ не приключва с победата в Ракка"}
{"url": "http://www.focus-news.net/news/2017/07/24/2418707/afp-v-tsentralnite-chasti-na-portugaliya-izbuhnaha-novi-pozhari.html", "text": "Повече от две хиляди пожарникари се борят с избухнали пожари в централните части на Португалия, предава AFP . \r\nТози регион стана свидетел на бушуващи пожари, които доведоха до смъртта на 64 души през изминалия месец.\r\nНай-големият от пожарите избухна около Серта.\r\n„Вятърът духа силно и е трудно да се борим срещу пожарите, които могат да се разпространят“, заяви говорителят на Гражданска защита Патрисия Гаспар.\r\nВ община Серта са изпратени над 800 пожарникари, докато 600 други се борят с огнени стихии, които избухнаха близо до Коимбра.   Симеон Миланов", "date": "2017-07-24", "title": "AFP: В централните части на Португалия избухнаха нови пожари"}
{"url": "http://www.focus-news.net/news/2017/07/24/2418710/the-times-of-israel-arabskata-liga-shte-provede-izvanredno-zasedanie-zaradi-naprezhenieto-okolo-erusalim.html", "text": "Арабската лига ще проведе извънредно заседание в четвъртък, за да обсъди ескалиращата криза с Храмовия хълм в Ерусалим, предава The Times of Israel.\r\nЗа срещата призова външният министър на Йордания Айман Сафади, който обсъди кризата с колегите си от Норвегия, Франция, Германия и Швеция.\r\nВ серия от „туитове“ Айман Сафади заяви, че Йордания работи за „защитата и връщането на спокойствието“ в свещеното място в Ерусалим.\r\nТой заяви, че металните детектори трябва да бъдат премахнати, а статуквото върнато.\r\nПредставител на Арабската лига каза, че има кооперация с Организацията за ислямско сътрудничество по въпроса за Ерусалим. Симеон Миланов", "date": "2017-07-24", "title": "The Times of Israel: Арабската лига ще проведе извънредно заседание заради напрежението около Ерусалим"}
{"url": "http://www.focus-news.net/news/2017/07/24/2418711/pregled-na-mezhdunarodnite-novini-do-6-chasa-agentsiya-fokus.html", "text": "Македонският историк Никола Сърбов, разкритикува бившия председател на ВМРО-ДПМНЕ Любчо Георгиевски за позитивната му позиция относно подписването на Договора за добросъседство между Македония и България.\r\nЕто какво написа във Фейсбук Сърбов:\r\n„Това, което сега правиш на ВМРО-ДПМНЕ, за да си отработиш от България, която те защити, и ди даде паспорт във времето, когато бе изплашен от СДСМ и чужденците да не би да бъдеш арестуван, показва, че ако някой отвън има неправилна или груба реакция към нашата страна, вината е у нас.“\r\n„Какво сгреши ВМРО-ДПМНЕ за България? Че вдигна паметници на основателите на Организацията, за която ти ни учеше, че е предшественик на днешното ВМРО-ДПМНЕ, и всички тези хора са македонски герои“, пише Сърбов.\r\nПо-нататък Никола Сърбов казва, че  Любчо Георгиевски е почитал Гоце Делчев, Даме Груев, Тодор Александров и Методи Андонов Ченто, и е настоявал партията да се казва ВМРО. \r\n„А какво е ВМРО, Любчо? ВМРО е организация, която е имала своите водачи и герои, които ти ни учеше, че трябва да ни вдъхновяват и да бъдем благодарни за днешната свобода“, казва Никола Сърбов.\r\nСпоред македонския историк, ВМРО-ДПМНЕ е направила това, което някога Любчо Георгиевски е проповядвал, което прави критиките на бившия премиер нередни.\r\nНикола Сърбов твърди, че през есента на 2007-ма година, когато Гърция блокира Македония, процесът на антиквизация, който според Георгиевски е отговорен за това, все още не е започнал.\r\nМакедонският историк критикува Любчо Георгиевски, че е управлявал 4 години, а не е вкарал страната в НАТО. Според Сърбов това не дава право на Георгиевски да изразява критики срещу Никола Груевски.\r\nСпоред Сърбов, Любчо Георгиевски вреди на Македония като критикува ръководството на ВМРО-ДПМНЕ.\r\n„Когато се върнеш всички ще узнаем, ще те видим по телевизията, докато ни разказваш българската история“, завършва статуса си скопският историк.\r\n***Апелативният съд на Македония отхвърли жалбите на Специализираната прокуратура за затвор на обвинените по делото „Титаник“, включително и бившия премиер Никола Груевски.\r\nСъдът не даде присъди, но отхвърли и жалбите на обвинените, които поискаха да им бъдат върнати паспортите. На свобода, но без паспорти остават бившият премиер от ВМРО-ДПМНЕ Никола Груевски, бившият министър на вътрешните работи Гордана Янкулоска, бившият министър на транспорта Миле Янакиевски, бившият началник на кабинета на Груевски Мартин Протогеров, както и предишният генерален секретар на парламента Кирил Божиновски. \r\nРешенията на съда ще бъдат обявени утре. Тези решения не подлежат на обжалване.\r\n*** От Белия дом заявиха, че са отворени към затягането на санкциите срещу Русия, след като в конгреса тази тема бе повдигната.\r\nДвама американски сенатори заявиха, че законодателството, което разрешава нови санкции срещу Русия, ще мине с достатъчно гласове в конгреса, в случай, че президентът Тръмп се опита да наложи вето и не подпише законопроекта.\r\nРепубликанците и демократите стигнаха до споразумение за прокарването на законодателни мерки, които да позволят нови санкции срещу Русия, Иран и Северна Корея.\r\n*** Повече от две десетки палестинци са ранени при нови сблъсъци в Ерусалим и Западния бряг, където много мюсюлмани излязоха на демонстрации срещу антитерористичните мерки за сигурност, които Израел предприе на Храмовия хълм.\r\nПродължаващото насилие идва след като трима палестинци бяха елиминирани при сблъсък с израелските сили за сигурност по време на бунтове. Още двама бяха неутрализирани в събота.\r\nАгенция „Фокус“ припомня, че в петък 19-годишен палестинец инфилтрира заселническото поселение Халамиш и уби трима членове на израелско семейство по време на Шабат.\r\nХиляди мюсюлмани се събраха пред Лъвската порта, за демонстрация срещу антитерористичните мерки на Израел. В края на молитвата, която бе изнесена, избухна бунт, който полицията потуши.\r\n*** Поне девет филипински войници загинаха, а още 49 са ранени при нападение с граната от страна на терористи.\r\nНападението се случи в град Марави на южния остров Минданао, който е бойно поле между силите за сигурност и близката до „Ислямска държава“ групировка „Мауте“.\r\nГенерал-лейтенант Карлито Галвез, който е началник на Западното командване за Минданао заяви, че терористите от „Мауте“ са се приближили до правителствените войници, и са метнали граната по тях.\r\nФилипинският генерал каза, че нападението е предизвикало целодневни престрелки в Марави в резултат, на които са загинали девет войници, а 49 са ранени.\r\nАгенция „Фокус“ припомня, че към момента 578 души са загинали вследствие на сраженията между филипинските сили за сигурност и терористичната ислямистка групировка „Мауте“.\r\n*** Талибаните превзеха още два окръга в северната и западната част на Афганистан.\r\nВ единия случай, те са стреляли по пациенти в болница и са подпалили правителствени сгради, заявиха афганистански държавни представители.\r\nАфганистанските сили за сигурност се сражават с талибаните в 21 от 34-те провинции на страната, според министърът на отбраната генерал Тарик Шах Бахрами. Честотата на нападенията в последни дни, както и смъртните случаи сред силите за сигурност, повдигат притеснения, както в страната, така и в чужбина.\r\nИзбухването на насилието и сблъсъците с нови сили идва в момент, когато правителството на Доналд Тръмп планира да прати няколко хиляди войници, които да се присъединят към 8700 американски военнослужещи в Афганистан.\r\nМеждувременно, ВВС на САЩ подновиха въздушните си удари в подкрепа на афганистанските сили за сигурност с по-голяма интензивност. През първите шест месеца на 2017 г. американски самолети са пуснали повече от 1600 бомби, според Централното командване на САЩ. Само в провинция Хелманд  американските сили извършват по 10 удара на ден.\r\nПадането на гореспоменатите два окръга се случи след няколко дена интензивни и непрекъснати сражения.\r\nПърви падна окръг Кохистан в северната част на провинция Фарияб, след близо едноседмични сражения. \r\nГоворителят на полицията във Фарияб Абдул Карим Юриш заяви, че талибаните са превзели градския център и правителствените сгради. Близо 100 правителствени военнослужещи са обкръжени в сграда близо до градския център, според Насър Хан, който е командир на местната правителствена милиция.\r\n„Няма вода, няма муниции. Нямаме нищо, освен Господ, и това е“, заяви Насър Хан.\r\n„Талибаните ни нападат, стреляйки с минохвъргачки и тежко въоръжение“, каза той.\r\n„Кажете на правителството, за Бога, да не оставя стотици синове да бъдат заклани тук. Ако не обърнат внимание, стотици ще загинат“, заяви по телефона отчаяният командир.\r\nВ западната част на страната талибаните превзеха важния окръг Тайвара, убивайки десетки афганистански полицаи и бойци. Боевете продължиха с дни, като в тях загинаха над 30 правителствени военни.\r\n*** Втори йорданец е загинал от раните си, нанесени по време на стрелбата срещу израелското посолство в Йордания.\r\nДвама други , включително израелец са ранени, заяви източник от силите за сигурност.\r\nПо-рано полицията каза, че двама йорданци, работещи за мебелна фирма са влезли в посолството преди стрелбата. Властите твърдят, че убитият човек е бил застрелян , а другите двама ранени са откарани в болница.\r\nИзраел наложи забрана за разгласяването на инцидента публично, и не е направил все още коментари.\r\n*** Ракети изстреляна от Ивицата Газа падна в южната част на Израел.\r\nНяма ранени или щети.\r\nИзраелските сили за сигурност заявиха, че ракетата е паднала в отворена местност в Ескхол.\r\n„Няма ранени. Силите за сигурност претърсват областта“, заявиха от армията.\r\nПредупредителните сирени не са били активирани, тъй като ракетата се е насочила към незаселена област.\r\nВ отговор танк на Израелските отбранителни сили нападна позиция на „Хамас“ в южните части на Ивицата Газа.\r\nТова се случва ден след като ракета от северната част на Ивицата Газа отново падна на израелска територия. Двата инцидента идват в момент, когато насилието в Ерусалим и Западния бряг ескалира.\r\n*** Повече от две хиляди пожарникари се борят с избухнали пожари в централните части на Португалия.\r\nТози регион стана свидетел на бушуващи пожари, които доведоха до смъртта на 64 души през изминалия месец.\r\nНай-големият от пожарите избухна около Серта.\r\n„Вятърът духа силно и е трудно да се борим срещу пожарите, които могат да се разпространят“, заяви говорителят на Гражданска защита Патрисия Гаспар.\r\nВ община Серта са изпратени над 800 пожарникари, докато 600 други се борят с огнени стихии, които избухнаха близо до Коимбра.\r\n*** До 43-години затвор могат да получат 17 журналисти от турския опозиционен вестник „Cumhuriyet“,по обвинения в тероризъм.\r\nДузина от журналистите и мениджърите на „Cumhuriyet“ са задържани. Десет от тях са затворени от близо девет месеца.\r\nГлавният редактор на книжното издание на вестника, 71-годишният Елиф Гюнай заяви, че все още не знае \r\n„Мога да кажа, че това е политически процес. Държат ги, защото са журналисти и вършат работата си“, твърди съпругата на Гюнай.", "date": "2017-07-24", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2017/07/24/2418712/afp-mvf-zayavi-che-svetovnata-ikonomika-se-vazstanovyava-stabilno.html", "text": "Глобалното икономическо възстановяване е стабилно, тъй като Китай, Европа и Япония компенсират не дотам добрият ръст на САЩ, предава AFP.\r\nРастежът на заплатите остава нисък, което дава предпоставки за напрежение и принуди някои страни да предприемат антиглобалистки политики, предупреждават от МВФ.\r\nУсилията да се върнат финансовите регулации, които бяха въведени през 2008 г., също заплашват стабилността.\r\nОт МВФ очакват глобалната икономика да порасне с 3,5 % през 2017г. и 3,6 през 2018 година Симеон Миланов", "date": "2017-07-24", "title": "AFP: МВФ заяви, че световната икономика се възстановява стабилно"}
{"url": "http://www.focus-news.net/news/2017/07/24/2418701/reuters-metalnite-detektori-v-dzhamiyata-al-aksa-shte-ostanat.html", "text": "Израел заяви, че няма да премахне металните детектори от джамията Ал Акса, които предизвикаха кървави сблъсъци с палестинци през последните дни, предава Reuters.\r\nПремиерът Бенямин Нетаняху свика кабинета си на извънредна среща. Междувременно палестинският водач Махмуд Абас заяви, че ще прекрати всички връзки и сътрудничество в областта на сигурността с Израел, докато металните детектори на Ал Акса не бъдат премахнати.\r\n„Металните детектори ще останат. Убийците никога няма да ни казват как да търсим убийците“, заяви Цачи Ханегби, който е министър на регионалното развитие на Израел.\r\n„Ако палестинците не искат да влизат в джамията, да не го правят“, допълни министърът.\r\nАгенция „Фокус“ припомня, че Израел взе някои мерки за сигурност на Храмовия хълм в Ерусалим, които предизвикаха недоволство сред много мюсюлмани. От няколко дена в Ерусалим и Западния бряг има сблъсъци и насилие. Симеон Миланов", "date": "2017-07-24", "title": "Reuters: Металните детектори в джамията Ал Акса ще останат"}
{"url": "http://www.focus-news.net/news/2017/07/24/2418714/afp-kola-bomba-eksplodira-v-zapadnata-chast-na-kabul.html", "text": "Кола-бомба се взриви в западната част на Кабул, предава AFP .\r\nГоворителят на полицията Наджиб Даниш заяви, че все още няма информация за жертвите.\r\nКварталът, в който се взриви колата е дом на много ираноезични шиити хазарейци. Агенция „Фокус“ припомня, че хазарейците са преследвано малцинство в региона. Миналата година при атентат загинаха десетки от тях в сърцето на Кабул. Симеон Миланов", "date": "2017-07-24", "title": "AFP: Кола-бомба експлодира в западната част на Кабул"}
{"url": "http://www.focus-news.net/news/2017/07/24/2418713/interfaks-evropeyskiyat-sayuz-shte-obmisli-otgovora-si-na-novite-amerikanski-sanktsii-sreshtu-rusiya.html", "text": "Европейският съюз ще отвърне на новите американски санкции срещу Русия, в случай, че новите икономически ограничения по отношение на руската икономика засегнат интересите на европейски компании, предава Интерфакс.\r\nПредседателят на Европейската комисия Жан-Клод Юнкер призова да има готовност за вземане на съответни мерки.\r\n„Трябва да сме готови да действаме в близките дни, в случай, че антируските санкции на САЩ бъдат приети без да се отчитат интересите на ЕС“, се казва в документ, разпространен из медиите.\r\nОт Европейския съюз ще иска „публични или писмени уверения“, че санкциите няма да се отразят на интересите на европейския бизнес в Русия. Симеон Миланов", "date": "2017-07-24", "title": "Интерфакс: Европейският съюз ще обмисли отговора си на новите американски санкции срещу Русия"}
{"url": "http://www.focus-news.net/news/2017/07/24/2418716/reuters-pone-12-zaginali-i-10-raneni-pri-vzrivyavaneto-na-kola-bomba-v-kabul.html", "text": "Броят на смъртните случаи при взривяването на кола-бомба в западната част на Кабул, е поне 12, предава Reuters .\r\nОще 10 души са ранени, заяви говорителят на Министерството на вътрешните работи на Афганистан Наджиб Даниш.\r\nСпоред него, броят на жертвите може да нарасне. По-рано полицията каза, че нападателят е детонирал колата-бомба в западната част на Кабул, убивайки петима. Не е ясна каква е била целта на самоубийствения атентат.  Симеон Миланов", "date": "2017-07-24", "title": "Reuters: Поне 12 загинали и 10 ранени при взривяването на кола-бомба в Кабул"}
{"url": "http://www.focus-news.net/news/2017/07/24/2418715/aktualna-patna-obstanovka.html", "text": "Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n1) за периода от 01 юни до 15 септември 2017 г. за дните петък-неделя: Ограниченията важат само за следните участъците от републиканската пътна мрежа:\r\nАМ „Тракия“ ограничението в движението на МПС над 12 т ще бъде както следва:\r\nв петък от 18 ч. до 20 ч. в посока София - Пловдив;\r\nв неделя от 16 ч. до 20 ч. в посока Бургас - София. Това съобщиха от Агенция \"Пътна инфраструктура\"(АПИ).\r\nАМ „Струма“:\r\nв събота от 10 ч. до 14 ч. в посока п. в. „Даскалово“ - ГКПП „Кулата“.\r\nАМ „Марица“:\r\nв неделя от 16 ч. до 20 ч. в посока Свиленград - АМ „Тракия“.\r\nАМ „Хемус“ София-Ябланица от км 0+000 до км 78+554;\r\nза дните петък – от 17:00 часа до 20:00 часа и неделя – от 14:00 часа до 20:00 часа:\r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-5 Русе-Велико Търново;\r\n•\tпът I-9 Варна-Бургас;\r\n•\tпът II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nІІ. Състояние на автомагистралите: \r\nАМ „Тракия“: област Бургас: от км 308+107 до км 359+000 в участъка Деветак-Ветрен – косене на тревни площи и изрязване и почистване на храсти в двете посоки. Срок до 31.07.2017 г.\r\nАМ „Хемус“: област София:\r\nЗа леки МПС:\r\nЗа виадукти при км 33+600 и тунел Витиня – пълно затваряне на дясното платно /посока Варна/ и прехвърляне на движението двупосочно в лявото платно /посока София/. В тунел Витиня и върху съоръжението при км 33+600 се забранява движението в изпреварващата лента, като леките МПС се движат двупосочно в аварийна и активна лента. \r\nОт км 31+960 до км 33+850 - движението се отклонява от дясното платно и се осъществява двупосочно в лявото платно на АМ „Хемус“; \r\nОт км 33+850 до км 36+750 движението е в двете платна на АМ „Хемус“;\r\nЗа виадукт при км 37+520 – пълно затваряне на дясното платно /посока Варна/ и прехвърляне на движението на леките МПС двупосочно в лявото платно от км 36+750 до км 37+720 /посока София/. \r\nЗа тежкотоварни МПС с технически допустима максимална маса над 12 тона:\r\nВ посока Варна - пълно затваряне на АМ „Хемус“ от п.в. „Витинска река“ при км 30+260 до п.в. „Ботевград“ при км 47+060. Движението да се отклонява на п.в. „Витинска река“ при км 30+260 по път I-1 и път II-17 до п.в. „Ботевград“ при км 47+060.\r\nВ посока София - от км 36+750 до км 37+670 движението да се осъществява двупосочно по АМ „Хемус“. От временна пътна връзка при км 35+450 до км 30+260 - п.в. „Витинска река“ – пълно затваряне на АМ „Хемус“. Движението да се отклонява при км 35+450 /временна пътна връзка/ по път I-1, след което се връщат на АМ „Хемус“ при км 30+260 - п.в. „Витинска река“.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД е съгласно заповед РД-11-439 02.06.2017 г. и следва да приключи най-късно до 31.08.2017 г.;\r\nОграничено движението в посока Варна от км 21+940 до км 28+340, поради ремонтни дейности на км 24+700. Движението се осъществява двупосочно в дясното платно /посока София/. В последния работен ден преди празничен /почивен/ ден от 10:00 часа до последния празничен /почивен/ ден до 9:00 часа на посочения участък се обособяват две ленти за движение в посока Варна и една лента в посока София. В последния празничен /почивен/ ден от 9:00 часа до 11:00 часа на първия работен ден след празниците на посочения участък се обособяват две ленти за движение в посока София и една лента за движение в посока Варна. Срок до 21.08.2017 г.; ограничава се движението в дясната тръба на тунел „Витиня“ в посока Варна, поради ремонт. Срок до 31.08.2017 г.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: област Варна: от км 0+000 до км 8+600 в двете посоки – рязане на храсти. Движение с повишено внимание. Срок до 28.07.2017 г.\r\nАМ „Люлин“: няма ограничения.\r\nІІI. Въведени ограничения по основните пътни направления: \r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nІV. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Видин: поради техническа профилактика временно се спира трафика за всички превозни средства преминаващи в двете посоки по Дунав мост-2 – Видин-Калафат на 24.07.2017 г. от 13.00 ч. до 15.00 ч.; област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област Враца: от км 143+164 до км 146+856 – движение с повишено внимание, поради ремонтни дейности. Стесняване на една от лентите за движение. Срок до 31.07.2017 г.; област София: забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 31.08.2017 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т.; област Кюстендил: п.в. ”Кочериново“ при км 355+564 – движение с повишено внимание през кръговото кръстовище, поради превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срок от 9:00 до 16:00 часа само през делничните дни до 31.07.2017 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: област София: Правец-с. Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г.; област Ловеч: от км 151+000 до км 153+000 в с. Златна Панега – движение в една лента, поради частични ремонтни дейности. Движението се извършва в свободната лента спрямо поставената временна сигнализация. Срок до 25.07.2017 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Ловеч: от км 3+191 до км 6+545 в с. Брестница – движение в една лента, поради частични ремонтни дейности. Движението се извършва в свободната лента. Срок до 28.07.2017 г.; област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 29.08.2017 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: движение с повишено внимание по път Бряста-Дряновски манастир от км 116+169 до км 133+379, поради косене на тревни площи. Срок до 27.07.2017 г.; движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.07.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; Надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: област Бургас: от км 456+000 до км 486+000 в участъка Черноград-Ветрен се извършва монтиране на пътни знаци. Срок до 25.07.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: област Ямбол: Окоп-ГКПП Лесово от км 261+000 до км 321+000 – движение с повишено внимание, поради монтаж на ограничителни системи. Срок до 28.07.2017 г.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.07.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси Срок до 31.07.2017 г.; област Бургас: въвежда се временна организация на движението през летния сезон по път I-9 Варна-Бургас от км 202+307 /к.к. Слънчев бряг/ до км 229+639 /пътен възел \"Бургас-север\"/ за МПС над 12 т. МПС над 12 тона се пренасочват през Тънково и Каблешково а именно по път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017 г Обзор-Поморие от км 168+100 до км 224+900 – почистване на отпадъци. Срок до 31.07.2017 г.; от км 263+000 до км 318+000 Крушевец-ГКПП Малко Търново – движение с повишено внимание, поради косене на тревни площи. Срок до 28.07.2017 г.\r\nІV. Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-84 Якоруда-Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 31.08.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.08.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.07.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок 30.07.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: \r\nПът II-99 от км 0+000 до км 20+500 Бургас-Созопол –хоризонтална маркировка. Срок до 26.07.2017 г.; път III-5392 от км 11+000 до км 17+900 Камено-Братово – хоризонтална маркировка. Срок до 26.07.2017 г.; път III-6008 от км 0+000 до км 7+800 в участъка Джъмбо-надлеза на Лукойл – хоризонтална маркировка. Срок до 26.07.2017 г.; път III-6008 от км 13+000 до км 14+300 в участъка надлез Българово-Камено – хоризонтална маркировка. Срок до 26.07.2017г.; път III-7909 от км 4+000 до км 12+500 Горно Езерово-Братово – хоризонтална маркировка. Срок до 26.07.2017г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – строително ремонтни дейности. Движението на МПС се осъществява в свободната лента. Срок до 16.04.2018 г.; път III-904 Старо Оряхово- Гроздьово от км  0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: \r\nПът III-502 Полски Тръмбеш-Обединение от км 0+000 до км 15+000 – движение в една лента, поради ремонтни. Срок от 08:00 до 18:00 часа до 31.07.17 г.\r\nОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 20.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът III-101 Криводол-Бойчиновци от км 21+000 до км 28+000 – движение в една лента, поради частични ремонтни дейности на асфалтовата настилка. Срок до 31.07.2017 г.; път III-103 Мездра-Роман от км 0+000 до км 35+065 – ремонт на слаби места в основата на пътното тяло. Поетапно затваряне на една от лентите. Срок: 31.07.2017 г.; път III-161 Ребърково-Лютидол-гран. София от км 0+000 до км 8+700 – частични ремонти на асфалтовата настилка. Стесняване на една от лентите. Срок до 31.07.2017 г.; път III-162 Стояново-Бели извор от км 35+000 до км 41+650 – движение с повишено внимание, поради рязане на дървета и храсти. Срок до 31.07.2017 г.; път ІІІ-1002 Враца-Леденика от км 1+369 до км 1+691 – движение в една лента, поради ремонт на водопровод и канализация. Срок до 31.07.2017 г.; път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 31.08.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 31.08.2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец; Срок 31.07.2017 г.\r\nПът III-609 Трявна-Царева ливада-Дряново от км 47+432 до км 58+719 – ограничено движение, поради ремонт на ЖП прелез в района на гара Царева ливада. \r\nОбходен маршрут: Черновръх-Радовци. Срок: от 21:00 ч. до 01:00 ч. на 24.07.2017 г.;\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът ІІІ-4404 Габрово-Дебел дял в участъка от км 10+151 /от разклона за к.к. „Люляците”/ до км 13+807 /до с. Дебел дял/ – затворен за движение на всички МПС, поради пропадане на пътното платно. Срок до 31.07.2017 г.\r\nОбходен маршрут: по път III-4404 Габрово-Гъбене-Музга-Дебел дял.\r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 31.08.2017г.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 31.07.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 31.07.2017 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано-Пелатиково от км 10+000 до км 14+000 – ограничено движение за товарни автомобили над 12 т, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок 31.07.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.07.2017 г; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 31.07.2017 г.; път III-6005 Копиловци-Драговищица от км 2+000 до км 13+000 – почистване на окопи, профилиране на банкети и  изсичане на храсти и оформяне корони на дървета. Стесняване на една от лентите за движение. Срок до 25.07.2017 г.; път III-6222 Ваксево-Пелатиково-Рашка Гращица от км 2+000 до км 17+000 –почистване на окопи, профилиране на банкети и  изсичане на храсти и оформяне корони на дървета. Стесняване на една от лентите за движение. Срок до 25.07.2017 г.\r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост;\r\nРемонтни дейности: няма.\r\nПът II-5904 Крумовград-Ивайловград  от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 31.07.2017 г.; \r\nРемонтни дейности: \r\nПът IІІ-305 Садовец-Боаза от км 25+000 до км 58+000 – движение с повишено внимание, поради частични ремонтни дейности на асфалтовата настилка. Срок до 27.07.2017 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 31.07.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 31.07.2017 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: няма:\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: \r\nПът ІI-52 Въбел - Никопол от км 96+000 до км 101+000 – поради ремонтни дейности на асфалтовата настилка. Срок: до 27.07.2017 г.; път III-301 Левски - Асеновци от км 9+300 до км 14+7000 – поради ремонтни дейности на асфалтовата настилка.Срок: до 28.07.2017г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: \r\nПът II-86 Асеновград-Хвойна – движение с повишено внимание, поради частични ремонтни дейности на асфалтовата настилка. Движението на участъците се контролира от сигналисти. Срок до 31.07.2017 г.\r\nОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 /с. Бистра-Разград/-– ограничено движение за всички МПС, поради строително-монтажни дейности. \r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. Срок до 31.10.2017 г.\r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание спрямо поставената временна сигнализация, поради ремонтни дейности на асфалтовата настилка. Срок до 30.04.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53 Бяла-Сливен  при  км 107+200 – движение в едната лента поради пропадане на асфалтова настилка. Срок до 24.07.2017 г.; път ІІІ-488 Ичера-Сливен от км 19+750 до км 30+000 – затворен за движение за МПС над 10 т. \r\nРемонтни дейности: няма. \r\nОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\t\r\nРемонтни дейности: \r\nПът ІІІ-197 в с.Борино от км 70+100 до км 70+500 – движение в една лента, поради срутване на стена от каменна зидария в дясна лента. Преминаването на МПС става в лявата лента с изчакване. Поставена е необходимата сигнализация на засегнатия участък. Срок до 31.08.2017 г.; път ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-868 разклон с. Серафимово - Смолян, от км 9+900 до км 22+260 – частични ремонти в асфалтовата настилка. Срок до 25.07.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.;\r\nОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nПът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nПът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 31.08.2017 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът III - 554 при км 46+460 Раднево - Гълъбово – ремонтни дейности.Срок до 31.08.2017 г.; път ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово;\r\nпът III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 „с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: \r\nПът III-7002 Венец-Ясенково от км 0+000 до км 3+000 – движение с повишено внимание, поради частични ремонтни дейности на асфалтовата настилка. Срок до 24.07.2017 г.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 20.12.2017 г.\r\nРемонтни дейности:\r\nПът III-707 от км 4+000 до км 7+341 /Петолъчката-Воденичене/ движение в една лента, поради ремонтни дейности по пътната настилка. Срок до 04.08.2017 г; път ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 20.12.2017 г. път III-7072 от км 0+000 до км 1+000 /Недялско-Иречеково/ движение в една лента, поради ремонтни дейности по пътната настилка. Срок до 26.07.2017 г. \r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017-07-24", "title": "Актуална пътна обстановка"}
{"url": "http://www.focus-news.net/news/2017/07/24/2418718/predstoyashti-mezhdunarodni-sabitiya-za-24-yuli-agentsiya-fokus.html", "text": "***  Лидерите на Украйна, Германия, Русия и франция ще проведат телефонен разговор, за да обсъдят кризата в Украйна. \r\n*** Френският министър на външните работи Жан-Ив Ле Дриан ще се срещне с италианския си колега Анджелино Алфано. \r\n***  Министърът на енергетиката на Русия и президента на ОПЕК ще дадат пресконференция. \r\n***  Руският министър на външните работи Сергей Лавров ще се срещне с вицепрезидента на Ирак Нури ал Малики. \r\n***  Върховният представител на Европейския съюз по въпросите за външните работи и политиката на  сигурност Федерика Могерини ще се срещне с египетския външен министър Самех Шукри.\r\n***  Турският президент Реджеп Тайип Ердоган ще посети Катар. \r\n***", "date": "2017-07-24", "title": "Предстоящи международни събития за 24 юли (Агенция „Фокус“)"}
{"url": "http://www.focus-news.net/news/2017/07/24/2418717/predstoyashti-sabitiya-v-stranata-za-24-yuli-agentsiya-fokus.html", "text": "***\r\nОт 10.30 часа в сграда „Джон Атанасов“ в София Тех Парк Министерството на икономиката организира годишна среща на търговско-икономическите  съветници в Службите по търговско-икономическите въпроси. Форумът ще бъде от министъра на икономиката Емил Караниколов и от министъра за Българското председателство на Съвета на ЕС Лиляна Павлова. В годишната среща участие ще вземат още заместник-министрите на  икономиката и представители на българския бизнес.  \r\n***\r\nОт 11.00 часа в офис на Визия за София в A-Hub - пространство за социални иновации на ул. „Христо Белчев“ 3, ще се проведе пресконференция по повод старта на подготовка за работата по актуализацията на Общия устройствен план на София чрез инициативата Визия за София. Инициативата ще бъде представена от Йорданка Фандъкова, кмет на СО, Елен Герджиков, председател на Общински съвет, арх. Здравко Здравков, главен архитект на СО, арх. Любо Георгиев, директор на Софпроект и ръководител на екип Визия.\r\n***\r\nОт 11.00 часа в БТА ще се проведе пресконференция на Асоциация на организациите на българските работодатели (АОБР) във връзка с отмяната на допълнителното трудово възнаграждение за придобит трудов стаж и професионален опит (т. нар. „клас прослужено време“).\r\n***\r\nОт 14.00 часа във Временната парламентарна комисия за НДК ще бъдат изслушани директорите на НДК през 2016 и 2017 година, включително и бившия изпълнителен директор Мирослав Боршош, на когото бе повдигнато обвинение за нецелево разходване на средства. Ще бъде изслушан и бившият заместник министър-председател по подготовка на Българското председателство на Съвета на Европейския съюз – 2018 г. Деница Златева.\r\n***\r\nОт 14.00 часа в малката конферентна зала на УНСС ще се проведе  Встъпителна пресконференция по проект „Нов учебен корпус на УНСС в гр. София“, финансиран по Оперативна програма „Региони в растеж“ 2014-2020.\r\n***\r\nОт 9.30 часа в София Тех Парк представители на българското предприемачество, академичната ни общност и на германския институт „Фраунхофер“ ще обсъдят възможностите за бизнес и научно партньорство на двудневен форум.\r\n***\r\nОт 14.00 часа в Central Park Hotel – Sofia легендата на динамичната стрелба Рон Айвъри ще даде пресконференция.\r\n***\r\nОт 18.00 часа в градинката зад Националната художествена галерия ще се състои поетично четене „ЧАКА МЕ СВЕТЪТ”, посветено на 75-годишнината от разстрела на Никола Вапцаров. \r\n***\r\nОт 18.00 часа в Българска търговско-промишлена палата (БТПП) за 7-ма поредна година БТПП, съвместно с Министерство на икономиката, ще обяви и връчи годишните награди за най-успешни служби по търговско-икономически въпроси за 2016г.\r\n***\r\nОт 11.00 часа в заседателната зала на Община Бургас ще се проведе пресконференция по повод предстоящото Европейското първенство по ветроходство клас „Оптимист“.\r\n***\r\nОт 11.00 часа в Капитанската зала на интерхотел „България“, Групата общински съветници на ПП НФСБ и ПП СЕК ще дадат пресконференция по повод сигнал на граждани за екологично замърсяване на  града.\r\n***\r\nОт 12.30 часа председателят на ОбС на БСП-Бургас Живко Господинов и общинските съветници от БСП ще дадат пресконференция в Общинския съвет на партията (ул. „Фердинандова” 60). \r\n***\r\nОт 18.00 часа в Дом на писателя ще се проведе 100 г. Иван Пейчев - стихове за морето с участието на поети от Шумен и Бургас.\r\n***\r\nОт 10.00 часа в клуба на  ГЕРБ на ул. „Г. Бенковски” №1 в морската столица народният представител от ГЕРБ-Варна Владимир Вълев организира приемна за граждани.\r\n***\r\nОт 14.00 часа в централата на БСП на ул. „Македония” 33 - ще има приемна на народните представители от  ПГ „БСП за България“ Проф. Анелия Клисарова и Иван Иванов.\r\n***\r\nОт 19.00 часа в Градската художествена галерия ще се състои концерт на популярното дуо Росен Идеалов - кларинет, и Георгита Бояджиева – виолончело,  с участието на Александър Василенко -  пиано.\r\n***\r\nОт 11.00 часа в офиса на ГЕБ в града приемен ден за жителите на община Велико Търново организира народният представител от ГЕРБ Станислава Стоянова.\r\n***\r\nОт 20.00 часа в Летен театър - парк „Марно поле\" ще се проведе концерт с участието на групите от Аржентина, Грузия, Египе, Перу и Чили.\r\n***\r\nОт 20.00 часа от сцената на крепостта \"Баба Вида\" кметът на Община Видин ще открие шестото издание на Фестивала на изкуствата \"Дунавски вълни\".\r\n***\r\nОт 10.00 часа в сградата на кметството народният представител от ГЕРБ Красен Кръстев ще се срещне с жителите на село Остров, Община Оряхово.\r\n***\r\nОт 15.00 часа в сградата на кметството народният представител от ГЕРБ Красен Кръстев ще се срещне с жителите на село Лесковец, Община Оряхово.\r\n***\r\nОт 8.00 часа в Народно читалище „Йордан Йовков – 1870 г.“ ще се проведе лятна детска занималня. \r\n***\r\nОт 9.00 часа в Младежки център – Добрич, Градски парк „Св. Георги“, Комплекс „Резиденция“ ще се проведе Еко лято 2017 - Спортни и занимателни игри, прожекции на филми и посещение на басейн.\r\n***\r\nОт 10.30 часа в Художествена галери ще се проведе Лятна работилница за въображение.\r\n***\r\nОт 19.00 часа от начало на пешеходната зона до пл. „Свобода“ ще се проведе ХVІ Международен младежки фестивал „Фолклор без граници“ – Добрич 2017 под патронажа на г-н Йордан Йорданов, Кмет на Община Добрич\r\n***\r\nВ Регионален исторически музей – Добрич ще се състои образователна програма за деца „Лято в музея“.\r\n***\r\nОт 11.00 часа в читалище „Братство” ще се проведе информационна кампания, посветена на програма „Европа за гражданите”. \r\n***\r\nОт 10.00 часа в крепост „Кирилица” ще бъде проведена пресконференция с презентация свързана с откриването на крепостта на 27.07.2017г в деня на Св. Седмочислениици.\r\n***\r\nОт 09.00 часа в зала 2 на Окръжен съд- Пловдив ще се гледа делото срещу 3 лица, обвинени в укриване на данъчни задължения в големи размери.\r\n***\r\nОт 9.30 часа общинските съветници от ПП ГЕРБ – Сливен Живко Минчев и Керанка Стамова ще проведат среща с граждани. \r\n***\r\nОт 10.00 часа в Детски отдел на библиотека „Родина“ ще се проведе Програма за лятна работа с деца.", "date": "2017-07-24", "title": "Предстоящи събития в страната за 24 юли (Агенция „Фокус“)"}
{"url": "http://www.focus-news.net/news/2017/07/24/2418719/nimh-shte-bade-predimno-slanchevo-i-goreshto-s-maksimalni-temperaturi-mezhdu-33-i-38.html", "text": "Днес отново ще бъде предимно слънчево и горещо.Максималните температури ще са между 33° и 38°, в София около 34°. Това съобщи за Агенция \"Фокус\" дежурният синоптик Христо Христов от Националния институт по метеорология и хидрология (НИМХ) към Българската академия на науките (БАН).\r\nЩе духа слаб южен вятър. След обяд над планинските и северните райони ще се развива купеста и купесто-дъждовна облачност и на отделни места там ще превали и прегърми.   Над Черноморието ще бъде предимно слънчево. След обяд ще има временни увеличения на облачността, но валежи са малко вероятни. Ще духа слаб до умерен югоизточен вятър. Максималната температура на въздуха ще е между 27° и 30°. Температурата на морската вода е 23-26°. Вълнението на морето ще бъде 1-2 бала.\r\nНад планините ще преобладава слънчево време. След обяд ще се развива купеста и купесто-дъждовна облачност и на места ще превали и прегърми. Ще духа слаб до умерен южен, по най-високите върхове западен вятър. Максималната температура на височина 1200 метра ще е около 27°, на 2000 метра – около 20°. Атмосферното налягане в сутрешните часове е около средното за месеца, но през деня ще се понижава.", "date": "2017-07-24", "title": "НИМХ: Ще бъде предимно слънчево и горещо с максимални температури между 33° и 38°"}
{"url": "http://www.focus-news.net/news/2017/07/24/2418720/asian-correspondent-yaponskiyat-premier-otreche-obvineniyata-v-koruptsiya-i-konflikt-na-interesi.html", "text": "Японският премиер Шинзо Абе, чийто рейтинг пада заяви, че никога не е заповядвал на властите да третират преференциално негови близки приятели, предава Asian Correspondent.\r\nШинзо Абе и съюзниците му отрекоха да са се намесвали в полза на Каке Гаукуен (Образователен институт Каке), и избора му за ветеринарно училище в специална икономическа зона.\r\nДиректорът на института Котаро Каке е приятел на премиера Шинзо Абе.\r\n„Не е имало молби за лобиране що се отнася до установяването на ново ветеринарно училище“, заяви премиерът на Япония.\r\nПревод и редакция: Симеон Миланов", "date": "2017-07-24", "title": "Asian Correspondent: Японският премиер отрече обвиненията в корупция и конфликт на интереси"}
{"url": "http://www.focus-news.net/news/2017/07/24/2418722/ministar-lilyana-pavlova-shte-se-sreshtne-s-targovskite-atasheta.html", "text": "Министърът за Българското председателство на Съвета на ЕС Лиляна Павлова ще вземе участие в Годишната среща на търговско-икономическите съветници в Службите по търговско-икономическите въпроси, организирана от Министерството на икономиката. Това съобщиха от Министерството за Българското председателство на Съвета на ЕС 2018 г. На срещата ще присъстват и представители на българския бизнес. Форумът ще се проведе от 10.30 ч., в сграда „Джон Атанасов“ в София Тех Парк.", "date": "2017-07-24", "title": "Министър Лиляна Павлова ще се срещне с търговските аташета"}
{"url": "http://www.focus-news.net/news/2017/07/24/2418723/gd-granichna-politsiya-na-gkpp-kapitan-andreevo-ima-4-km-na-lesovo-25-km-a-na-dunav-most-ruse-i-dunav-most-vidin-15-km-kolona-ot-tovarni-avtomobili-na-izhod.html", "text": "На българо-турската граница на ГКПП \"Капитан Андреево\" има 4 км, на \"Лесово\" - 2,5 км, а на границата с Румъния на \"Дунав мост-Русе\" и \"Дунав мост-Видин\" - 1,5 км колона от товарни автомобили на изход. Това сочат данни към 06.00 часа, публикувани на сайта на Главна дирекция \"Гранична полиция\". На българо-сръбската граница на ГКПП \"Калотина\" трафикът е интензивен на вход за леки автомобили. На границата с Гърция на ГКПП \"Кулата\" трафикът е интензивен на изход за леки и товарни автомобили. На българо-македонската граница трафикът е нормален на всички ГКПП.", "date": "2017-07-24", "title": "ГД \"Гранична полиция\": На ГКПП \"Капитан Андреево\" има 4 км, на \"Лесово\" - 2,5 км, а на \"Дунав мост-Русе\" и \"Дунав мост-Видин\" - 1,5 км колона от товарни автомобили на изход"}
{"url": "http://www.focus-news.net/news/2017/07/24/2418726/api-do-31-avgust-shte-bade-ogranicheno-dvizhenieto-po-pat-iii-8652-padina-nedelino-startsevo-za-izgrazhdane-na-most-nad-reka-nedelinska.html", "text": "До 31 август ще бъде ограничено движението по път III-8652 Падина – Неделино – Старцево в град Неделино. Временната организация е за изграждане на мост над река Неделинска в града. Това съобщиха от пресцентъра на Агенция „Пътна инфраструктура”. Възложител на проекта е Община Неделино. Мостовото съоръжение осъществява връзка между на ул. „Ал. Стамболийски“ и ул. „Напредък“ в Неделино.\r\nПо време на строителните дейности движението ще се пренасочва по обходни маршрути по уличната мрежа на град Неделино.\r\nТоварният трафик и транзитно преминаващите автомобили ще се насочват от път III-8652 Падина – Неделино по ул. „Напредък“ в град Неделино и отново се включват по III-8652.\r\nЛеките автомобили преминават по път III-8652 Падина – Неделино, продължавайки по съществуващия мост над река Неделинска в град Неделино.\r\nНеобходимо е шофьорите да се движат с повишено внимание, съобразена скорост, спазвайки поставената пътна сигнализация.", "date": "2017-07-24", "title": "АПИ: До 31 август ще бъде ограничено движението по път III-8652 Падина – Неделино – Старцево за изграждане на мост над река Неделинска"}
{"url": "http://www.focus-news.net/news/2017/07/24/2418724/the-guardian-evropeyski-i-afrikanski-ministri-se-sreshtat-v-tunis-za-da-obsadyat-spravyaneto-s-migrantskata-kriza.html", "text": "Европейски и африкански министри се срещат в Тунис, за да обсъдят план за справянето с притока на имигранти от Африка към Европа, предава The Guardian .\r\nЦелта е да се ограничи този приток до около 20 хиляди души, както и да се въведе по-твърда стратегия, за депортирането на нелегални имигранти от Италия.\r\nПланът за регулиране на мигрантския приток се прокарва от Агенцията за бежанците към ООН, която предупреди, че усилията на ЕС да обучи либийската брегова охрана, както и намеренията на Италия да въведе нов код на поведение за спасителните кораби на различни НПО-та, не могат да се справят с проблема.\r\nСпоред ООН притокът на мигранти може да стане перманентен.   Симеон Миланов", "date": "2017-07-24", "title": "The Guardian: Европейски и африкански министри се срещат в Тунис, за да обсъдят справянето с мигрантската криза"}
{"url": "http://www.focus-news.net/news/2017/07/24/2418728/voleybol-zhenskiyat-otbor-na-rusiya-otstapi-na-kitaykite-na-finala-na-mladezhkiya-svetoven-shampionat.html", "text": "Женският национален отбор по волейбол на русия загуби от китайския отбор на финала на световния шампионат. Мачът се проведе в Мексико и завърши с 3:0 в полза на китайките. Рускините остават на второ място, докато за трето Япония победи Турция с 3:2. В шампионата играят волейболистки на не повече от 20-годишна възраст.", "date": "2017-07-24", "title": "Волейбол: Женският отбор на Русия отстъпи на китайките на финала на младежкия световен шампионат"}
{"url": "http://www.focus-news.net/news/2017/07/24/2418725/veliko-tarnovo-narodniyat-predstavitel-stanislava-stoyanova-organizira-priemna-v-grada.html", "text": "Приемен ден за жителите на община Велико Търново организира народният представител от ГЕРБ Станислава Стоянова. Това съобщиха от пресцентъра на ПП ГЕРБ. Поредната приемна на депутата ще се проведе на от 11.00 до 13.00 ч. Мястото е офисът на партията в града, който е на адрес бул. „България“ 1. \r\nСтанислава Стоянова е член на парламентарната Комисия по образование и наука, както и на тази по земеделието и храните.", "date": "2017-07-24", "title": "Велико Търново: Народният представител Станислава Стоянова организира приемна в града"}
{"url": "http://www.focus-news.net/news/2017/07/24/2418730/varna-narodniyat-predstavitel-ot-gerb-vladimir-valev-organizira-priemna-za-grazhdani.html", "text": "Народният представител от ГЕРБ–Варна Владимир Вълев ще има приемен ден за граждани, съобщиха от пресцентъра на ПП ГЕРБ. Той ще отговаря на въпроси на варненци от 10:00 до 12:00 часа в клуба на ГЕРБ на ул. „Г. Бенковски” №1 в морската столица. Записвания могат да се правят на тел: 052 / 600 015.", "date": "2017-07-24", "title": "Варна: Народният представител от ГЕРБ Владимир Вълев организира приемна за граждани"}
{"url": "http://www.focus-news.net/news/2017/07/24/2418721/vitsepremierat-ekaterina-zaharieva-e-na-poseshtenie-v-sarbiya-i-albaniya.html", "text": "Заместник-министър председателят по правосъдната реформа и министър на външните работи Екатерина Захариева е на посещение в Република Сърбия, след което ще отпътува за визита в Република Албания. Това съобщиха от пресцентъра на МВнР. В Белград вицепремиерът Екатерина Захариева ще се срещне с президента на Република Сърбия Александър Вучич. На 25 юли тя ще разговаря с министър-председателя на страната Ана Бърнабич, с първия заместник министър-председател и министър на външните работи Ивица Дачич, както и с министъра на правосъдието Нела Кубурович.\r\nСъщия ден Екатерина Захариева ще открие конференция на тема „Малцинствената политика – Насърчаване на интеграцията в Сърбия“. Тя е финансирана по Програмата за сътрудничество за развитие на Министерството на външните работи.\r\nНа 26 юли в Тирана вицепремиерът Захариева ще се срещне с президента Илир Мета, с министър-председателя Еди Рама, както и с министъра на външните работи на Република Албания Дитмир Бушати.\r\nПосещенията на Екатерина Захариева в Република Сърбия и Република Албания са част от балканска обиколка. Предвижда се в следващите седмици тя да посети Република Македония, Черна Гора, Босна и Херцеговина.", "date": "2017-07-24", "title": "Вицепремиерът Екатерина Захариева е на посещение в Сърбия и Албания"}
{"url": "http://www.focus-news.net/news/2017/07/24/2418729/sofiyska-voda-shte-razdava-piteyna-voda-v-peshehodnata-zona-na-bulevard-vitosha.html", "text": "„Софийска вода“ ще раздава питейна вода в пешеходната зона на булевард „Витоша“ в дните 24, 25 и 26 юли. Това съобщиха от пресцентъра на дружеството. Специална мобилна лаборатория на компанията ще проверява и показва на място качеството на питейната вода в София. За седма поредна година „Софийска вода“ АД ще проведе инициативата „Утоли жегата“. В дните 24, 25 и 26 юли, в най-горещите часове, в пешеходната зона на булевард „Витоша“, служители на компанията ще разположат специално изработени за целта водни човеци. Това са инсталации от материали, от които е изградена ВиК мрежата на София. \r\nТрадиционно, в най-горещите дни на месец юли, „Софийска вода“ раздава в центъра на столицата чиста питейна вода. Целта е да се напомни колко важно за здравето е да се приема достатъчно вода всеки ден. Питейната вода в София е с отлични характеристики и е изключително полезна за човешкия организъм.", "date": "2017-07-24", "title": "„Софийска вода“ ще раздава питейна вода в пешеходната зона на булевард „Витоша“"}
{"url": "http://www.focus-news.net/news/2017/07/24/2418727/the-jerusalem-post-napadatelyat-na-izraelskoto-posolstvo-v-aman-e-neutraliziran.html", "text": "Израелски служител на силите за сигурност е намушкан с отвертка в стомаха в посолството на Израел в Йордания, предава The Jerusalem Post .\r\nНападателят Мохамед Закария ал Дававдех е застрелян и убит на място. Освен това при инцидента е загинал и втори йорданец от раните си.\r\nСпоред предварителните доклади, израелският охранител е с леки рани.\r\nЙорданските власти отказват да позволят на израелския охранител да бъде транспортиран в Израел.\r\nДвама йорданци, работещи за мебелна фирма влезнаха в сградата на посолството и откриха огън, заявиха от йорданската полиция в изявление.\r\nЕдин от йорданските работници е застанал зад израелския служител на реда и го е намушкал с отвертка. Израелецът е застрелял нападателя си, след което е паднал на земята.\r\nЙорданските власти заявиха, че са затворили посолството след нападението. Силите за сигурност на Кралство Йордания са разположи десетки служители на антитерористичните отряди около израелското посолство.\r\nПрез нощта, още преди повечето медии да разпространят тази информация, депутатът от „Ционисткия съюз“ Ксения Светлова написа в социалните мрежи, че е имало „опасен инцидент със сигурността“ в посолството в Йордания. Тя призова йорданското правителство да вземе нужните мерки за обезопасяването на посолството и служителите му.\r\nНападението срещу посолството идва два дена след като хиляди демонстранти в Аман протестираха срещу израелските антитерористични мерки на Храмовия хълм в Ерусалим, скандирайки:\r\n„Колко хубаво е да убиваш войници от Ерусалим.“ Симеон Миланов", "date": "2017-07-24", "title": "The Jerusalem Post: Нападателят на израелското посолство в Аман е неутрализиран"}
{"url": "http://www.focus-news.net/news/2017/07/24/2418732/nimh-zhalt-kod-za-visoki-temperaturi-e-v-sila-za-24-oblasti-na-stranata.html", "text": "Жълт код за високи температури е в сила за 24 области на страната, сочи справка на сайта на Националния институт по метеорология и хидрология (НИМХ) към БАН. Кодът е в сила за областите: Благоевград, Кюстендил, Перник, София град, София област, Видин, Монтана, Враца, Плевен, Ловеч, Велико Търново, Габрово, Русе, Търговище, Разград, Силистра, Шумен, Сливен, Ямбол, Хасково, Стара Загора, Пловдив, Пазарджик и Кърджали.  В тези области ще бъде горещо, с температури между 35° и 38°.\r\nЖълтият код означава потенциална опасност с повишена вероятност за опасни метеорологични явления. Хората трябва да следят прогнозата за времето и да не предприемат неоправдан риск, особено при извършване на дейности, които зависят от времето.", "date": "2017-07-24", "title": "НИМХ: Жълт код за високи температури е в сила за 24 области на страната"}
{"url": "http://www.focus-news.net/news/2017/07/24/2418733/vratsa-narodniyat-predstavitel-ot-gerb-krasen-krastev-shte-provede-izneseni-priemni-v-dve-sela-21-yuli-2017-1242-agentsiya-fokus.html", "text": "Народният представител от ГЕРБ Красен Кръстев ще проведе приемни дни в две населени места от област Враца, съобщиха от пресцентъра на ПП ГЕРБ. От 10:00 часа той ще се срещне с жителите на село Остров, Община Оряхово. Приемният ден ще се проведе в сградата на кметство. \r\nНародният представител ще се срещне и с жителите на село Лесковец, Община Оряхово. Приемният ден започва от 15:00 часа в сградата на кметство.", "date": "2017-07-24", "title": "Враца: Народният представител от ГЕРБ Красен Кръстев ще проведе изнесени приемни в две села  21 Юли 2017 | 12:42 | Агенция \"Фокус\""}
{"url": "http://www.focus-news.net/news/2017/07/24/2418734/trend-news-agency-azerbaydzhan-mozhe-da-razshiri-satrudnichestvoto-si-v-oblastta-na-energetikata-s-balgariya.html", "text": "Енергетиката остава в основата на сътрудничеството между София и Баку, заяви посланикът на Азербайджан в България Нагриз Гурбанова в интервю за Trend News Agency.\r\n„Азербайджан разглежда България не само като страна потребител на азербайджански газ, но и като транзитна държава в европейския регион\", поясни дипломатическият представител на Азербайджан в София.\r\nДипломатът също така подчерта, че България напълно подкрепя проекта Южен газов коридор, който предвижда доставката на азербайджански газ за Европа. В тази връзка София гледа на Баку като ключов играч в този проект.\r\nАзербайджан и България подписаха споразумение за доставката на един милиард кубически метра газ годишно, считано от 2020 г., припомня агенцията.\r\n„Освен това, като се има предвид, че производството на газ в Азербайджан ще се увеличи в периода от 2020 г. до 2030 г., правителството на страната и SOCAR смятат България за много важна транзитна страна, и в този контекст има големи шансове за разширяване на сътрудничеството\", увери посланикът.\r\n„През 2013 г. двете държави подписаха споразумение за внос на газ от Азербайджан в България, което ще отговори на една трета от нуждите на страната\", допълни Гурбанова.\r\nГаз от Каспийския регион ще бъде доставян в България чрез нов газопровод между Азербайджан и Гърция - „Междусистемна газова връзка Гърция – България“ .Тереза Герова", "date": "2017-07-24", "title": "Trend News Agency: Азербайджан може да разшири сътрудничеството си в областта на енергетиката с България"}
{"url": "http://www.focus-news.net/news/2017/07/24/2418731/denyat-24-yuli-v-balgarskata-istoriya.html", "text": "1877 г. - по време на Руско-турската освободителна война (1877-1878 г.) пет хиляди казаци влизат в Карлово, където са посрещнати тържествено от местното българско население. В рапорт до великия княз Николай Николаевич ген. Й. Гурко предлага Предният отряд да атакува армията на Сюлейман паша, преди тя да е успяла да се съсредоточи. 1879 г. - в Пловдив излиза първият брой на в. \"Народний глас\", който от 1881 г. е орган на източнорумелийската Народна партия. От 1879 г. до 1885 г. в. “Народний глас” излиза два пъти седмично. Негов издател е Др. Манчов. Редактори са Ив. Вазов, К. Величков и Ст. Михайловски. 1923 г. - Демократическата и Радикалдемократическата партии се обединяват в Съюз на демокрацията на паритетна основа. Обединената Народнопрогресивна партия фиктивно се влива в Народния сговор. На 24 юли е роден генерал-майор Михаил Сапунаров. На тази дата умира Петко Стоянов Стайнов (1890 - 1972) - български юрист, публицист и общественик.\r\n2014 г.\r\nМинистър-председателят на Република България Пламен Орешарски подава оставка на 421-ия ден от управлението на правителството.\r\nВъпреки гласуваната в парламента оставка, правителството продължава дейността си до 5 август, когато Народното събрание се разпуска. На 6 август президентът Росен Плевнелиев назначава служебен кабинет до изборите на 5 октомври.\r\n2007 г.\r\nС помощта на френската първа дама Сесилия Саркози и комисарят по външните връзки на ЕС Бенита Фереро-Валднер, петте български медицински сестри и палестинският лекар се завръщат благополучно от Либия в София на борда на френски правителствен самолет. Техните смъртни присъди са заменени с доживотен затвор, но при пристигането им в България са помилвани от президента на страната Георги Първанов.\r\n2006 г.\r\nВъв Виена за се провеждат първите разговори на високо равнище по отношение на статута на Косово. Сръбският президент Борис Тадич и министър-председателят Воислав Кощуница, косовският президент Фатмир Сейдиу и министър-председателят Агим Чеку присъстват на срещата и съответно представят платформи си за бъдещия статут на провинцията.\r\n2001 г.\r\nОсемдесет и петото правителство на България, начело с премиера Симеон Сакскобургготски встъпва в длъжност. Така Сакскобургготски става първият монарх в световната история, който си възвръща властта чрез демократични избори.\r\n2001 г.\r\nТридесет и деветото НС гласува новото правителство на Симеон Сакскобургготски. Премиерът обявява, че ще заложи на младостта и творчеството, че ще включи в управлението повече професионалисти, отколкото професионални политици. От 16-те министри нито един по-рано не е бил такъв, а половината от тях са непознати за обществото. За правителството гласуват 147 депутати, против са 50 и се въздържат 40.\r\nВ първоначалния вариант на кабинета министерството на икономиката е поверено на Николай Василев, министерството на финансите на Милен Велчев, а това на вътрешните работи на Георги Петканов.\r\n2000 г.\r\nЗавършва петдневното посещение в България на Бодо Хомбах, европейски координатор на Пакта за стабилност. Той посещава Видин, за да стимулира подготвителните работи по изграждането на моста над р. Дунав.\r\nОчаква се мостът да бъде готов до края на 2008 г. Неговата обща дължина ще бъде 1 440 м автомобилен път и 2 480 м жп линия. Той ще има четири пътни ленти, железопътен път, пешеходна алея и аварийна пътека.\r\n1992 г.\r\nБСП внася в парламента вот на недоверие за цялостната политика на правителството на Филип Димитров, който е отхвърлен със 130 гласа. Филип Димитров е 56-ят министър-председател на България, изпълнявал тази длъжност от 8 ноември 1991 г. до 30 декември 1992 г.\r\n1990 г.\r\nВНС прекратява правомощията на президента Петър Младенов и открива процедура по избор на нов президент.\r\nПетър Тошев Младенов е първият президент на Република България (3 април 1990 г. – 6 юли 1990 г.). Той е роден на 22 август 1936 г. в с. Урбабинци, Видинско. През 1954 г. завършва Суворовското училище в София. След това учи философия в Софийкия университет, а през 1963 г. се дипломира в Института за международни отношения в Москва. Работи за Министерството на външните работи в периода 1971-1989 г. Член е на Политбюро на ЦК на БКП от 1977 г. Оглавява движението на недоволните в ръководството на БКП от края на 80-те години на ХХ в. След 10 ноември 1989 г. замества Тодор Живков като генерален секретар на ЦК на БКП, подкрепян от М. Горбачов. Член е на Председателството на Висшия партиен съвет от февруари до септември 1990 г. Подава оставка като президент под натиска на протестиращите студенти. Петър Младенов умира на 31 май 2000 г. в София.\r\n1988 г.\r\nВъв вестник \"Отечествен фронт\" е отпечатана статията на Васил Проданов \"Истинската възможност за избор\", в която авторът защитава тезата, че самоуправлението и плурализмът трябва да се пренесат от икономиката в обществената, а дори и в политическата сфера. Статията е свидетелство за активизирането и раздвижването на българската интелигенция.\r\nВасил Проданов е директор и завеждащ секция \"Философия на историята\" към Института за философски изследвания при БАН. Той е председател на Националната комисия по биоетика. От 1995 г. е член на Общото събрание на БАН, член е на Института по глобална етика (САЩ), член е и на Асоциацията по изследване на етничността и национализма във Великобритания.\r\n1978 г.\r\nБългарското Министерство на външните работи издава декларация за развитието на българо-югославските отношения. В нея се изтъква, че \"българите в Македония са едни от най-активните във формирането на българската нация\" и затова \"никой не може да се съгласи с присвояването на историческото и културното наследство\" на българския народ. Декларира се, че българското правителство приема \"съществуващите реалности\" в СФРЮ и в Македония и разглежда въпроса за народностите и нациите в СФРЮ като \"чисто вътрешен въпрос\", без да го коментира. Същевременно се отбелязва, че \"единственото, с което не можем да се съгласим, е формирането на македонската нация да става на антибългарска основа\".\r\n1923 г.\r\nДемократическата и Радикалдемократическата партии се обединяват в Съюз на демокрацията на паритетна основа. Обединената Народнопрогресивна партия фиктивно се влива в Народния сговор.\r\n1879 г.\r\nВ Пловдив излиза първия брой на в. \"Народний глас\", който от 1881 г. е орган на източнорумелийската Народна партия. От 1879 г. до 1885 г. в. “Народний глас” излиза два пъти седмично. Негов издател е Др. Манчов. Редактори са Ив. Вазов, К. Величков и Ст. Михайловски.\r\n1877 г.\r\nПо време на Руско-турската освободителна война (1877-1878 г.) пет хиляди казаци влизат в Карлово, където са посрещнати тържествено от местното българско население.\r\nВ рапорт до великия княз Николай Николаевич ген. Й. Гурко предлага Предният отряд да атакува армията на Сюлейман паша, преди тя да е успяла да се съсредоточи.\r\nРуският генерал Йосиф Владимирович Гурко е роден на 28 юли 1828 г. в Могильовска губерния, Русия. Той е участник в Кримската и Руско-турската война от 1877-1878 г. Преминава Хаинбоазкия проход, смятан от турците за непроходим. При обсадата на Плевен (октомври 1877 г.), превзема турските укрепления при Горни и Долни Дъбник, а след падането на Плевен разбива турците при с. Богров, както и в тридневната битка при Пловдив от 16 до 18 януари 1878 г. След това преследва победените турските войски до Одрин. По-късно е генерал-губернатор на Петербург. Член е на Държавния съвет на Русия в периода 1886-1894 г. Ген. Гурко е последовател на принципите на Суворовската военна школа. Й. Гурко умира на 28 януари 1901 г. в Сахарово, Русия.\r\n1871 г.\r\nЗавършват заседанията на църковно-народния събор в Цариград. В работата му участват 50 народни избраници, от които 11 духовни и 39 мирски (светски) лица. Църковно-народният събор е открит на 23 февруари 1871 г. и се занимава с изработване на екзархийския устав и редица други въпроси около организационното устройство на Българската екзархия - кандидатурите за бъдещия екзарх, териториалното преустройство на отделните екзархии и пр.На тази дата са родени:\r\n1959 г.\r\nРодена е Здравка Евтимова - българска писателка, преводач и сценарист. Завършва английска и немска гимназия в София през 1978 г.; специализира \"Английска филология\" във ВТУ \"Св. св. Кирил и Методий\" през 1985 г. Работи като преводач (1980-1992 г.), като преподавател по американска литература в ЕГ \"С. Радев\", Перник (1993-1999 г.); експерт по английски и немски език в Министерството на отбраната от 1999 г. Автор е на 5 книги с разкази, на 3 романа. Книги: \"Разкази срещу тъга\" (1984 г.), \"Разкази от сол\" (1989 г.), \"Разкази за приятели\" (1990 г.), \"Кръв от къртица. Роман\" (1992 г.), \"Сълза за десет цента\" (1995 г.), \"В студената ти сянка, лейди. Роман\" (1998 г.), \"На две крачки от мен. Роман\" (1998 г.), \"Линди. Роман\" (2000 г.). Много нейни разкази са публикувани в чужди литературни списания, включени са в престижни чужди антологии. Носител е на: награда \"Чудомир\" (1982 г.), награда за проза от конкурса за дебютна книга \"Южна пролет\" (1984 г.), награда за белетристика на вестник \"Пулс\" (1987 г.), национална награда за научно-фантастичен разказ (1992, 1993 г.), национална награда \"Ана Каменова\" (1995 г.), награда за разказ от конкурсите на вестник \"Век 21\" (1996 г.) и вестник \"Труд\" (1999 г.), на списание \"Български месечник\", награда на фонд \"Развитие\" за романа \"В студената ти сянка, лейди\" (1998 г.); награда в чужбина: за разказ в анонимен конкурс на немска фондация \"LEGE Artis\" (1998 г.), за проза на английското списание \"The TEXT\" (Великобритания, 2000 г.), на английски вестник \"TIMES\", след което е приета за редовен член на гилдията на писателите \"Yorkshire Humberside\" (Великобритания, 2000 г.). Пълноправен член е на литературното студио на Фр. Ф. Копола - \"Zoetrope\" (САЩ, 2001 г.; по Интернет рецензира разкази до 6 000 думи от англоезични автори). Преводи на български език: 34 романа (\"Червеният Марс\" от К. С. Робинсън,1996 г.; \"Проектът\" от Кл. Саймък,1997 г.; \"Небесна клавиатура\" от Д. Янгхоулм, 1997 г.; серията романи фентъзи \"Belgariad\", 1995-1997 г.); сборник с разкази. Сценарист на игралният филм \"Courage Island\" (САЩ, 1999 г.; реж. - Виктор Кънчев).\r\n1950 г.\r\nРоден е Андрей Дреников - български естраден композитор, певец и инструменталист. Завършва БКД, специалност цигулка. Работи в Симфоничния оркестър на Комитета за телевизия и радио (до 1981 г.), в театър \"Сълза и смях\". Автор е на детски песни и театрална музика. Дебютира през 1977 г. Участва на фестивала \"Златният Орфей\" (1977 г., 1978 г.), в движението \"Ален мак\". Негови песни са награждавани на български конкурси за забавни песни.\r\n1939 г.\r\nРодена е Светла Венциславова Протич - българска пианистка. Светлана Протич учи пиано при Д. Ненов и Л. Енчева. Завършва БДК в София през 1961 г. като ученичка на П. Пелишек. От 1962 до 1965 г. специализира в консерваторията в Букурещ при Фл. Музическу. Работи като солистка в Пловдивската държавна филхармония в периода от 1965 г. до 1968 г. От 1968 г. Протич е концертираща артистка. Изнася самостоятелни концерти, свири и в камерни състави. От 1974 г. е в камерно дуо с Ал. Милчева. Проявява предпочитание към произведения от музикалната класика.\r\n1927 г.\r\nРоден е Минко Балкански, български физик\r\n1919 г.\r\nРоден е Тодор Динов – български анимационен режисьор и художник-карикатурист. Член-кореспондент на БАН от 1977 г. През 1943 г. завършва Художествената академия в София, работи в областта на живописта, графиката, илюстрацията, карикатурата и плаката. Той е създател на българската анимационна школа. Повече от анимационните му миниатюри са носители на международни и национални отличия. Тодор Динов е единственият българин в Управителния Съвет на Международната организация на изкуствата; член-кореспондент на Академията за изкуства на Германия. Автор на статии за анимационното изкуство, включително в справочника \"В света на киното\", том 1, 1983 г. Награден с орден \"Стара планина\", I степен (1999 г.). \"Доктор хонорис кауза\" на НАТФИЗ за 2002 г. Режисьор на анимационните филми: \"Юнак Марко\" (1955 г.), \"Излъганата лисица\" (1957 г.), \"Малкото Анче\" (1958 г.), \"Тайната на златните обувки\" (1959 г.), \"В страната на човекоядците\" (1959 г.), \"Прометей\" (1959 г.), \"Дует\" (1961 г.), (съвместно с Донев), \"Приказка за боровото клонче\" (1962 г.), \"Гръмоотводът\" (1962 г.), \"Ябълката\" (1963 г.), \"Маргаритка\" (1965 г.), \"Приключения\" (1965 г.), \"Епиграма\" (1966 г.), \"Прометей ХХ\" (1970 г.), \"Верижна реакция\" (1971 г.), \"Ревност\" (1973 г.), \"Тъпанът\" (1973 г.), \"Перпетуум мобиле\" (1975 г.), \"Петното\" (1977 г.), \"Сватба\" (1979 г.), \"Парижки дъжд\" (1981 г.). Снима и игрални филми, в които продължават търсенията му от анимацията: \"Иконостасът\" (заедно с Христо Христов, 1969 г.), \"Ламята\" (1974 г.), \"Барутен буквар\" (1977 г.), \"Грехът на Малтица\" (тв, 1984 г.).\r\n1911 г.\r\nРоден е Христо Иванов Кърпачев – български поет, партизанин. Учи в Педагогическото училище в Ловеч. Постъпва в Школата за запасни офицери по поръчение на Комунистическата партия. Осъден е за антидържавна дейност. От 1941 г. е в нелегалност. Командир на отряд “Чавдар” (от 1943 г.). Убит от полицията. През 1959 г. излизат неговите “Избрани произведения” (подбор и предговор от В. Андреев). Умира на 23 май 1943 г. край Ловеч.\r\n1901 г.\r\nРоден е Илия Бешков, български художник\r\n1900 г.\r\nРоден е Иван Ценов Фунев - български скулптор и живописец, професор (1945 г.). Завършва скулптура в Държавната художествена академия в София при професор Ж. Спиридонов (1927-1930 г.). Изобразява безработни, хора на тежкия физически труд, създава портрети на писатели, поети, образи на български жени. Работи в областта на високия релеф и освен мрамор използва стоманобетон, чугун, електролитна мед. \r\nПо-значителни творби: “Рабкори” (1931 г.), “Николай Хрелков” (1932 г.), “Георги Караславов” (1932 г.), “Машинист” (1933 г.), “Стачен пост” (1934 г.), “Събрание” (1934 г.), “Майка” (1934 г.), “Трета класа” (1936 г.), “Жътварка” (1937 г.), монументалната скулптура “Партизани” (1945 г.) и др.\r\n1867 г.\r\nРоден е генерал-майор Михаил Сапунаров. Завършва Военното училище в София през 1887 г. и служи в пехотата. През Балканската война (1912 - 1913) е командир на дружина в 48-ми пехотен полк, с който воюва при Люлебургас и Чаталджа. През Втората балканска война (1913) е командир на 63-ти пехотен полк и воюва срещу сърбите при Черни връх и връх Тумба. По време на Първата световна война (1915 - 1918) е началник на полевата канцелария при Главната квартира (1915 - май 1917) и командир на Планинската пехотна дивизия (май 1917 г. - септември 1918 г.), с която воюва на Македонския фронт. През 1919 г. излиза в запас.На тази дата умират:\r\n1972 г.\r\nУмира Петко Стоянов Стайнов (1890 - 1972) - български юрист, публицист и общественик. Роден на 19 май 1890 г. в Казанлък. Завършва право в Гренобъл и Париж, специални занятия по администрация и финансови науки в Париж и Лайпциг. Доцент по административно право в Софийски университет. Народен представител, министър на железниците (1926), пълномощен министър в Париж (1926). Трудове: “Съвременните демокрации” (1921), “Администрация и правосъдие в Германия” (1923), “Компетентност и народовластие” (1923), “Чиновническо право”, т. I (1932).За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.; \r\nИсторически архив на Агенция “Фокус” - отдел “Архив и бази данни” и други.;", "date": "2017-07-24", "title": "Денят 24 юли в българската история"}
{"url": "http://www.focus-news.net/news/2017/07/24/2418739/mvr-dvama-dushi-sa-zaginali-v-katastrofi-v-stranata-prez-izminaloto-denonoshtie.html", "text": "Двама души са загинали, двама са с опасност за живота и 21 са ранени в  катастрофи в страната през изминалото денонощие. Това съобщиха от пресцентъра на МВР. В страната са станали общо 19 пътнотранспортни произшествия. В столицата двама души са ранени при  46 леки и един тежък инцидент.", "date": "2017-07-24", "title": "МВР: Двама души са загинали в катастрофи в страната през изминалото денонощие"}
{"url": "http://www.focus-news.net/news/2017/07/24/2418742/pregled-na-osnovnite-temi-v-blagoevgradskiya-pechat.html", "text": "На първа страница от вестник „Струма” четем\" „Шофьор на автобус с 45 туристи потегли от Паничище за Варна с 2,57 промила алкохол в кръвта“. В регионалният ежедневник се уточнява, че пияният шофьор на автобуса, пълен с туристи, на връщане от курорта Паничище изпуска управлението и „задира“ два автомобила. Заради лекото ПТП полицаите тествали рутинно за алкохол 68-годишния мъж и установили, че той шофирал с 2.57 промила алкохол в издишания въздух. \r\nДруго заглавие в изданието гласи: „Заради системни закъснения уволниха главния счетоводител на Трето ОУ в Кюстендил, не го спаси и членството в учителския синдикат“. По темата в материала пише, че Районният съд в Кюстендил под председателството на съдя Андрей Радев е отказал да възстанови на работа главният счетоводител, който е обжалвал заповедта си за дисциплинарно уволнение.  \r\nИ още акценти от страниците на вестника: „Македонските и българските рап звезди събраха 10 000 фенове в Банско“. По темата от изданието допълват, че изключителен успех е пожънало първото българо-македонско турне, което този уикенд стартира от Банско.", "date": "2017-07-24", "title": "Преглед на основните теми в благоевградския печат"}
{"url": "http://www.focus-news.net/news/2017/07/24/2418736/afp-nay-malko-24-zaginali-pri-bombena-ataka-v-kabul.html", "text": "Най-малко 24 души са загинали, а други 42-ма ранени при експлозията на заминиран автомобил, разтърсила афганистанската столица Кабул малко преди седем часа сутринта в понеделник (местно време), предава AFP.\r\n„Колата удари автобус, превозващ в час пик служители на Министерството на мините и индустрията“, поясни говорител на ведомството..Тереза Герова", "date": "2017-07-24", "title": "AFP: Най-малко 24 загинали при бомбена атака в Кабул"}
{"url": "http://www.focus-news.net/news/2017/07/24/2418737/burgas-53-godishen-ukrainski-grazhdanin-e-shofiral-kamiona-koyto-ubi-84-godishna-zhena-v-karnobat.html", "text": "На 22 юли т.г. около 06.40 ч. на карнобатската улица „Москва” до бл. 165, влекач „МАН”, с прикачено към него ремарке, с видинска регистрация, управляван от 53-годишния украински гражданин М. Ч., поради движение с несъобразена скорост блъска неправилно пресичащата пътното платно пешеходка – Ж. И., 84-годишна от Карнобат, която загива на място. Това съобщиха от ОДМВР-Бургас. По случая е образувано досъдебно производство.", "date": "2017-07-24", "title": "Бургас: 53-годишен украински гражданин е шофирал камиона, който уби 84-годишна жена в Карнобат"}
{"url": "http://www.focus-news.net/news/2017/07/24/2418735/dobrich-shte-se-provede-16-i-mezhdunaroden-mladezhki-folkloren-festival-folklor-bez-granitsi.html", "text": "ХVІ Международен младежки фестивал „Фолклор без граници“ ще се проведе в града от днес до 26 юли, съобщиха от пресцентъра на Община Добрич. Изданието се организира съвместно с НС ЦИОФФ - България. Фестивалът се провежда под патронажа на кмета на Община град Добрич Йордан Йорданов.\r\nВ програмата всяка вечер са предвидени от 19.00 часа дефилета от началото на пешеходната зона (Стара къща) до сцената на пл. „Свобода“, където от 19.30 часа предстоят концерти на състави от близки и далечни страни. Тази година участват един ансамбъл от Добрич и осем състава от чужбина.:\r\n24 юли, понеделник - дефиле - 19.00 часа; откриване и концерт - 19.30 часа\r\n1. България - Фолклорен ансамбъл „Сборенка“ при СУ „Св. Климент Охридски“ град Добрич; \r\n2. Колумбия - Corporación Folclórica Estefanía Caicedo;\r\n3. Остров Мавриций - „Steel Grooving Band“;\r\n4. Сърбия - Nis University Folklore Ensemble “ORO”.\r\n25 юли, вторник - дефиле - 19.00 часа; Фестивална вечер - 19.30 часа;\r\n5. Грузия - Университетски ансамбъл \"UNIVERSITY 2\" към Държавния университет „Иван Джавахишвили“ - Тбилиси, Грузия;\r\n6. Египет - Assuit folk art;\r\n7. Чили - Conjunto de Cantos y Danzas Tradiconales “LOS DEL BIO BIO”.\r\n26 юли, сряда - дефиле - 19.00 часа; закриване и концерт - 19.30 часа;\r\n8. Ансамбъл „Сборенка“ при СУ „Св. Климент Охридски“ гр. Добрич;\r\n9. Перу - Artistic group \"Peru Multicolor\";\r\n10. Аржентина - La Academia de Danzas y Compañía Internacional “Desde el Alma”.", "date": "2017-07-24", "title": "Добрич: Ще се проведе 16-и Международен младежки фолклорен фестивал „Фолклор без граници“"}
{"url": "http://www.focus-news.net/news/2017/07/24/2418738/sliven-prodalzhavat-otkritite-priemni-na-obshtinskite-savetnitsi-ot-gerb-i-prez-yuli.html", "text": "Общинските съветници от ПП ГЕРБ – Сливен продължават седмичните си срещи с граждани и през месец юли, съобщиха от пресцентъра на партията. Приемните на представителите на местния парламент преминават при голям интерес от страна на жителите на Сливен и населените места. Към тях се обръщат с питания по различни лични и социални теми, както и с въпроси касаещи инфраструктурата на града и населените места в община Сливен. \r\nГрафикът на общинските съветници от ПП „ГЕРБ“ – Сливен за месец юли:\r\n24 юли от 9.30 до 16.30 часа – Живко Минчев и Керанка Стамова;\r\n31 юли от 9.30 до 16.30 часа - Христо Котов и Димитър Павлов.\r\nПредварително записване - на тел. 044/63 32 23.", "date": "2017-07-24", "title": "Сливен: Продължават откритите приемни на общинските съветници от ГЕРБ и през юли"}
{"url": "http://www.focus-news.net/news/2017/07/24/2418741/pleven-remont-na-eso-mozhe-da-dovede-do-vremenni-smushteniya-na-elektrozahranvaneto-v-obshtina-belene-i-chasti-ot-obshtinite-nikopol-i-levski.html", "text": "Ремонт на съоръжение, собственост на държавния Електроенергиен системен оператор (ЕСО), може да доведе до временни смущения на електрозахранването от 09:00 до 12:00 часа в следните населени места: гр. Белене и остров Персин, с. Деков, с. Кулина Вода, с. Бяла Вода, с. Татари, с. Санадиново, с. Божурлук, с. Стежерово, с. Петокладенци. това съобщиха от пресцентъра на ЧЕЗ България. ЧЕЗ Разпределение е създала необходимата организация за реакция при необходимост.", "date": "2017-07-24", "title": "Плевен: Ремонт на ЕСО може да доведе до временни смущения на електрозахранването в община Белене и части от общините Никопол и Левски"}
{"url": "http://www.focus-news.net/news/2017/07/24/2418740/standard-makedoniya-pozharite-v-harvatiya-prichiniha-eksploziyata-na-34-izostaveni-mini-ot-voynata.html", "text": "Пожарът в Черна гора, който в сряда вечер обхвана територията на Хърватия, стана причина за експлозията на 34 изоставени мини от войната, съобщава македонското електронно издание „Стандард“ , като се позовава на информация, разпространена в медиите.\r\n„От полунощ до осем часа в неделя избухнаха 34 експлозии в региона, за който се твърди, че е разминиран“, заяви началникът на противопожарните служби Марио Магуд.\r\nДо този момент огнената стихия, която бушува в региона, унищожиха над 300 хектара гори. .Тереза Герова", "date": "2017-07-24", "title": "„Стандард“ (Македония): Пожарите в Хърватия причиниха експлозията на 34 изоставени мини от войната"}
{"url": "http://www.focus-news.net/news/2017/07/24/2418744/die-sueddeutsche-zeitung-v-turtsiya-zapochva-protsestat-sreshtu-17-zhurnalisti-ot-vestnik-dzhumhuriet.html", "text": "В понеделник, 24 юли, в Истанбул започва процесът срещу 17 бивши и настоящи служители на антиправителствения турски вестник „Джумхуриет“, припомня баварският ежедневник Die Sueddeutsche Zeitung.\r\nИзправените на подсъдимата скамейка са обвинени в подпомагане на терористични организации като забранената „Работническа партия на Кюрдистан“ (ПКК), движението на гюленистите (ФЕТО) и други радикални леви групировки.\r\nСпоред „Репортери без граници“ подсъдимите биха могли да получат до 43 г. затвор. Сред обвиняемите е и бившият главен редактор на изданието – Джан Дундар, който понастоящем живее в изгнание в Германия. Обвинени са сегашният главен редактор Мурат Сабунчу, изпълнителният директор Акън Аталай и добре познатит разследващия журналист Ахмет Сик. Дванадесет служители на „Джумхуриет“, включително Сабунчу, Аталай и Сик, са в ареста. \r\nНяколко организации, сред които и „Репортери без граници“, отхвърлиха твърденията на турските власти срещу журналистите като „политически мотивирани“. Представители на няколко организации ще участват в демонстрация пред съда в Истанбул преди началото на делото. Тереза Герова", "date": "2017-07-24", "title": "Die Sueddeutsche Zeitung: В Турция започва процестът срещу 17 журналисти от вестник „Джумхуриет“"}
{"url": "http://www.focus-news.net/news/2017/07/24/2418745/denyat-24-yuli-v-svetovnata-istoriya.html", "text": "През 1923 г. между Англия, Франция, Италия, Япония, Гърция, Румъния и Сърбо-хърватско-словенското кралство, от една страна, и кемалистка Турция, от друга е подписан Лозанския договор.  През 1704 г. по време на Войната за наследяването на испанския трон британският генерал сър Джордж Рук завладява Гибралтар от испанците и го обявява за британска територия. 1799 г. - Наполеон I побеждава османската армия на остров Абукир, разположен в делтата на р. Нил. 1824 г. - в Делауер са публикувани резултатите от първото в света социологическо допитване, свързано с предстоящите президентски избори в САЩ. 1917 г. - арестуваната през февруари холандска танцьорка Маргарета Гертруда Целе, известна като Мата Хари, е изправена пред съда на френския военен трибунал. Тя е подозирана в шпионаж в полза на Германия през Първата световна война. На следващия ден е произнесена смъртна присъда, изпълнена след по-малко от три месеца. През 1969 г. на Земята успешно се завръща екипажът на американския космически кораб “Аполо-11”, извършил полет до Луната. Космонавтите Нийл Армстронг и Едуин Олдрин стават първите хора, стъпили на Луната. 1974 г. - американският Върховен съд нарежда на президента Ричард Никсън да предаде 64 магнетофонни записа на вашингтонския съд, във връзка с делото “Уотъргейт”. През 1983 г. успешно се приземява американската космическа совалка “Челинджър”, в чийто екипаж е и първата американска астронавтка Сали Райд. На 24 юли са родени: Александър Дюма – баща, писателят Николай Чернишевски, чешкият историк Константин Иречек. На тази дата умира нобеловият лауреат американският биохимик Фриц Алберт Липман.\r\n2014 г.\r\nКандидатът на десницата Реувен Ривлин е новият президент на Израел (десети по ред) с 63 гласа срещу 53 за дългогодишния депутат Меир Шитрит.\r\n2014 г. \r\nМинистър-председателят на Украйна Арсений Яценюк подава оставка поради разпадане на управляващата коалиция и блокиране инициативите на правителството.\r\n2014 г. \r\nПри самолетна авария с McDonnell Douglas MD-80 над Нигер загиват 125 човека.\r\n2013 г.\r\nЕвропейският съюз признава военното крило на Хизбула за терористична организация.\r\n2012 г.\r\nБуяр Нишани става президент на Албания. До този момент оглавява министерството на външните работи.\r\n2011 г.\r\nЯпония премина от аналогова телевизия на цифрова.\r\n2007 г.\r\nБамир Топи встъпва в длъжност като президент на Албания. До този момент постът е заеман от Алфред Моисиу. \r\n2007 г.\r\nС помощта на френската първа дама Сесилия Саркози и комисарят по външните връзки на ЕС Бенита Фереро-Валднер, петте български медицински сестри и палестинският лекар се завръщат благополучно от Либия в София на борда на френски правителствен самолет. Техните смъртни присъди са заменени с доживотен затвор, но при пристигането им в България са помилвани от президента на страната Георги Първанов.\r\n2006 г.\r\nВъв Виена за се провеждат първите разговори на високо равнище по отношение на статута на Косово. Сръбският президент Борис Тадич и министър-председателят Воислав Кощуница, косовският президент Фатмир Сейдиу и министър-председателят Агим Чеку присъстват на срещата и съответно представят платформи си за бъдещия статут на провинцията.\r\n1990 г.\r\nАмерикански бойни кораби в Персийския залив са поставени в бойна готовност, след като са забелязани 30 хиляди иракски войници по границата с Кувейт. \r\nЗапочналото два дни преди това струпване на иракски войски в района и последвалото нахлуване в Кувейт водят до започването на войната в Персийския залив. Тогава коалиция от 34 държави, водени от САЩ получава разрешението на ООН да възстанови суверенитета на Кувейт. Сблъсъкът продължава близо 7 месеца. На 27 февруари 1991 г. президента Джордж Буш-старши обявява, че Кувейт е освободен.\r\n1983 г.\r\nУспешно се приземява американската космическа совалка “Челинджър”, в чийто екипаж е и първата американска астронавтка Сали Райд.\r\n1974 г. \r\nАмериканският Върховен съд нарежда на президента Ричард Никсън да предаде 64 магнетофонни записа на вашингтонския съд, във връзка с делото “Уотъргейт”.\r\n“Уотъргейт” е разследване на събитията, свързани с незаконните действия на Комитета на Републиканската партия за избор на президент при избирателната кампания през 1972 г. Ричард Никсън не успява да докаже убедително, че няма нищо общо с аферата “Уотъргейт”, и през август 1973 г. подава оставка като президент. Конгресът на САЩ приема закон, с който се прекратява разследването на делото и се забранява Р. Никсън да бъде обект на разследване.\r\n1969 г.\r\nНа Земята успешно се завръща екипажът на американския космически кораб “Аполо-11”, извършил полет до Луната. Космонавтите Нийл Армстронг и Едуин Олдрин стават първите хора, стъпили на Луната. При първия си допир с лунната повърхност, Нийл Армстронг произнася историческите думи: “Това е една малка крачка за човек и огромен скок за човечеството.”\r\n1923 г.\r\nМежду Англия, Франция, Италия, Япония, Гърция, Румъния и Сърбо-хърватско-словенското кралство, от една страна, и кемалистка Турция, от друга е подписан Лозанския договор. Той заменя Севърския мирен договор от 1920 г., наложен на султанското правителство след капитулацията на Турция в Първата световна война 1914-1918 г., и отменя наложения й режим на капитулациите. Подписват се и конвенции между България и Турция за границите в Тракия и демилитаризирането на Проливната зона. Призната е независимостта на Турция. С Лозанския договор двете Тракии - Източна и Западна - се поделят между Турция и Гърция.\r\n1917 г.\r\nАрестуваната през февруари холандската танцьорка Маргарета Гертруда Целе, известна като Мата Хари, е изправена пред съда на френския военен трибунал. Тя е подозирана в шпионаж в полза на Германия през Първата световна война. На следващия ден е произнесена смъртна присъда, изпълнена след по-малко от три месеца.\r\n1901 г.\r\nОт затвора в град Колумбус, щат Охайо, за добро поведение предсрочно е освободен Уилям Сидни Портър. За три години и три месеца, прекарани в ареста, Портър придобива литературната слава на майстор на разказа. Излизайки на свобода, той приема псевдонима О. Хенри. Той е автор на сборниците: \"Четири милиона\" (1906 г.), \"Горящият светилник\" (1907 г.), \"Сърцето на Запада\" (1907 г.), \"Малкият измамник\" (1908 г.); сатиричната притча \"Крале и зелки\" (1904 г.) и др.\r\n1871 г.\r\nЗавършват заседанията на църковно-народния събор в Цариград. В работата му участват 50 народни избраници, от които 11 духовни и 39 мирски (светски) лица. Църковно-народният събор е открит на 23 февруари 1871 г. и се занимава с изработване на екзархийския устав и редица други въпроси около организационното устройство на Българската екзархия - кандидатурите за бъдещия екзарх, териториалното преустройство на отделните екзархии и пр.\r\n1824 г.\r\nВ Делауер са публикувани резултатите от първото в света социологическо допитване, свързано с предстоящите президентски избори в САЩ.\r\n1799 г.\r\nНаполеон I побеждава османската армия на остров Абукир, разположен в делтата на р. Нил. \r\nПрез своята военна кариера Наполеон печели повече от 60 сражения. По време на похода в Италия (1796-1797 г.) се проявява не само като талантлив генерал, но и като добър дипломат. През 1798-1799 г. организира и командва египетски поход, разбива турската армия, завладява Египет и Сирия и организира административна и данъчната система в завладените територии. На 9 ноември 1799 г. Наполеон извършва държавен преврат и става пръв консул. На 18 април 1804 г. е провъзгласен за император на Франция. Опитва с цената на нови войни и победи да се задържи на императорския престол. Англия, Австрия и Прусия образуват Рейнската лига (1804 г.) – политически съюз, насочен срещу Франция. През 1805 г. Наполеон разгромява Австрия (битката при Аустерлиц) и сключва Пресбургския мир (1805 г.). През 1806 г. в битките при Йена и Ауерщад разгромява Прусия и я окупира. Англия организира морска блокада на Франция и Наполеон отговаря с континентална блокада срещу острова. През 1807 г. разбива руската армия при Ейлау и Фридланд. Принуждава Русия да се присъедини към континенталната блокада и с Тилзитския мир разделя Европа на две зони на влияние – френска и руска. През 1808-1811 г. той предприема поход за завоюване и окупиране на Испания, през 1809 г. побеждава Австрия, без да я обезвреди напълно. През 1812 г. Наполеон предприема несполучлив поход в Русия и е принуден да отстъпи и потегля обратно за Франция. Той окупира Русия. Това позволява на Александър I и царедворците да го обявят за враг на Русия и на православната вяра. Целият руски народ се вдига на война за защита на вярата и отечеството. В тези условия прогресивните идеи на Френската революция са обявени за реакционни. Победата на Русия в Отечествената война (1812-1813 г.) позволява да се съхрани самодържавието в продължение на повече от 100 години. През 1813 г. на Парижкия конгрес Наполеон отхвърля условията за мир. След поражението на Франция в битката при Лайпциг (1813 г.) съюзните армии окупират страната, Наполеон абдикира в двореца Фонтебло и е заточен на о-в Елба. През пролетта на 1815 г. напуска о-в Елба и се завръща във Франция. Настъпва периодът на т. нар. \"100 дни\". Реставрацията на монархията във Франция е премахната. След загубата в битката при Ватерло през 1815 г. Наполеон е заточен на о-в Св. Елена, където е поставен под най-строг режим и охрана от английските войски. След смъртта му са публикувани неговите \"Мемоари от о-в Света Елена\" и \"Мемоари\", продиктувани по време на заточението. Умира на 5 май 1821 г. на о-в Св. Елена.\r\n1704 г.\r\nПо време на Войната за наследяването на испанския трон, британският генерал сър Джордж Рук завладява Гибралтар от испанците и го обявява за британска територия. \r\nГибралтар е с площ 6.5 кв. км, разположен в южната част на Пиринейския полуостров, включващ скалист полуостров и пясъчен провлак. Граничи с Испания - 1.2 км. Бреговата му линия е 15 км., а неговото географско положение го прави един от важните стратегически пунктове, контролиращи изхода на Средиземно море и подходите към него от Атлантическия океан. Неутрална зона дели Гибралтар от испанския град Ла Линеа. Най-високата точка на полуострова е 426 м. \r\nГибралтар е владение на Великобритания, но притежава значителна самостоятелност във вътрешната си политика, установена с приемането на съвременната конституция през 1969 г. Губернаторът, назначен от кралица Елизабет II, отговаря за отбраната, външната политика, вътрешната сигурност и финансовата стабилност. Всички останали въпроси се разглеждат от Съвет на министрите.\r\nДо завладяването на Гибралтар от англо-холандския флот през 1704 г., той е испански. През 1713 г. според Утрехтския мирен договор, Гибралтар получава пожизнен статут на британска колония при условие, че ще бъде върнат на Испания, ако Великобритания се откаже от него. През 1966 г. започват безрезултатни преговори между Испания и Англия за нов статут на Гибралтар. През 1967 г. с резолюция на ООН за деколонизация на Гибралтар е организиран референдум, който трябва да установи дали населението иска да запази връзката си с Великобритания. 12 138 гибралтарци гласуват \"за\" британския суверинитет срещу 44 \"против\".На тази дата са родени:\r\n1970 г.\r\nРодена е Дженифър Лопес - американска поппевица и актриса. Лопес дебютира в киното на 16 години, а истинската й артистична кариера започва с комедийния телевизионен сериал \"In Living Color\", след което получава малки роли и в други филми. Снима се във филми заедно с Уесли Снайпс, Джордж Клуни, Уди Харисън и други. Тя е най-скъпоплатената латиноактриса в Холивуд за 1998 г. През лятото на 1999 г. Дженифър Лопес записва дебютния си попалбум \"On the 6”, от който безспорен хит е песента \"If You Had My Love\", а през 2001 г. издава албума \"J.Lo\".\r\n1946 г.\r\nРоден е Горан Маркович - сръбски режисьор, сценарист, актьор; син на актьорите Р. и О. Маркович. Между 1965 г. и 1970 г. Роден учи режисура във филмовото училище в Прага. Първоначално снима документални и телевизионни филми. Първият му игрален филм “Специално възпитание” (1977 г.) е приет добре от кинокритиците и публиката; следващите му филми печелят зрителския интерес, но са отречени от критиката. Освен със снимането на филми, Горан Роден се занимава и с поставяне на театрални пиеси. От 1979 г. преподава специалност “Филмова режисура” в Белград. Участва във филмите “Национална класа” (1979 г.), “Майстори, майстори” (1980 г.), “Тайванска канаста” (1985 г.), “Вече видяно” (1987 г.), “Сборен пункт” (1988 г.), “Тито и аз” (1992 г), “Сърбия година нула” (2001 г.), “Кордон” (2002 г.).\r\n1942 г.\r\nРодена е Ирина Петровна Мирошниченко - руска актриса. През 1965 г. Мирошниченко завършва Школата студия на МХАТ и постъпва на работа в същия театър. Първата й значима филмова роля е в “Знаеха ги само по лице” (1967 г.). Снима се и в “Николай Бауман” (1968 г.), “Грешката на резидента” (1968 г.), “Мисия в Кабул “ (1971 г.), “Вуйчо Ваньо” (1971 г.), “Тази сладка дума - свобода” (1973 г.), “И други официални лица” (1976 г.), “Не сте и сънували” (1981 г.), “Да се признае за виновен” (1984 г.), “Тайните на мадам Вонг” (1985 г.), “Зимна вишна, 2” (1990 г.).\r\n1898 г.\r\nРодена е Амелия Ерхарт (1898 - 1937) - американски пилот, първата жена, извършила самостоятелен полет над Атлантическия океан. През 1937 г. при опит да обиколи света със самолет, изчезва безследно над Тихия океан.\r\n1880 г.\r\nРоден е Ърнест Блох - швейцарски и американски композитор, цигулар, диригент и педагог. Учи при Е. Жак-Делкроз и Е. Изаи. Професор в Женевската консерватория (1911-1915 г.). Сред по-известните му произведения са операта \"Макбет\", поставена през 1910 г. в \"Опера Комик\", Париж, симфонията \"Израил\", рапсодията \"Шеломо\" за виолончело с оркестър, Свещена служба за баритон, хор и оркестър. Автор е на две симфонии, симфонични поеми и сюити, рапсодии, концерти, камерни и вокални произведения. Умира на 16 юли 1959 г. в Портлънд, Орегон, САЩ.\r\n1867 г.\r\nРоден е генерал-майор Михаил Сапунаров. Завършва Военното училище в София през 1887 г. и служи в пехотата. През Балканската война (1912 - 1913) е командир на дружина в 48-ми пехотен полк, с който воюва при Люлебургас и Чаталджа. През Втората балканска война (1913) е командир на 63-ти пехотен полк и воюва срещу сърбите при Черни връх и връх Тумба. По време на Първата световна война (1915 - 1918) е началник на полевата канцелария при Главната квартира (1915 - май 1917) и командир на Планинската пехотна дивизия (май 1917 г. - септември 1918 г.), с която воюва на Македонския фронт. През 1919 г. излиза в запас.\r\n1857 г.\r\nРоден е Хенрик Понтопидан - датски писател. В творбите си Понтопидан рисува предимно живота в датската провинция. Автор е на социално-критическата психологическа трилогия \"Обетована земя\" (1891-1895 г.), на философските романи \"Щастливецът Пер\" (1898-1904 г.), \"Царството на мъртвите\" (1912-1916). Взема нобелова награда за литература през 1917 г. Хенрик Понтопидан умира на 21 август 1943 г. в Копенхаген.\r\n1854 г.\r\nРоден е Константин Йосеф Иречек – чешки историк, член на Френската академия на науките (1898 г.), почетен член на БАН (1898 г.). Завършва история с докторат в Карловия университет в Прага през 1885 г., където специализира история на славяните. Професор по всеобща история в Карловия университет (1884-1893 г.) и по история на славянските народи и техните съседи във Виенския университет (1893-1918 г.). Вниманието му е насочено главно към историята на славянските народи и основно към историята на българския народ. През 1882 г. издава своята първа научна работа - \"Книгопис на новобългарската книжнина. 1806-1870 г.” Насърчаван и подпомаган от много българи, между които М. Дринов, Иречек написва дисертация на тема \"История на българите\", излязла на чешки (1876 г.), руски език (1878 г.), претърпява също и няколко български издания (1886 г., 1888 г., 1929 г.). Този труд е първата цялостна българска научна история. Тя обхваща периода от древността до 1875 г. Над него Иречек работи до смъртта си. В отделен том \"История на българите\" (1939 г., посмъртно) са издадени неговите многобройни бележки, допълнения и нови материали. В периода 1879-1884 г. живее в България. Работи като главен секретар в Министерството на народното просвещение (1879-1881 г.), министър на народното просвещение (1881-1882 г.) и председател на Учебния съвет при министерството; директор на Народната библиотека (1884 г.). Политическата му ориентация е към консервативното течение. Големи са заслугите му за организиране на учебното дело в България, за създаване на редица културни институти и опазването на българската старина; един от инициаторите за възобновяването на дейността на БКД в София. Извършва няколко обиколки из страната с научна цел. Издава \"Пътувания по България\" (1888 г., на български език - 1899 г.), \"Княжество България\" (1891 г., на български език - 1899 г.), \"История на сърбите\" (4 т., 1922-1923 г., посмъртно). Умира на 10 януари 1918 г.\r\n1828 г.\r\nРоден е Николай Гаврилович Чернишевски - руски общественик, писател, икономист, философ, мислител. Завършва Саратовската духовна семинария през 1845 г. и историко-филологическото отделение на Петербургския университет през 1850 г. Върху формирането на мирогледа му силно влияят класиците на немската философия, английската политическа икономия и френския утопичен социализъм. Особено силно е влиянието на В. Г. Белински и А. И. Херцен. При завършването на университета е убеден философ-материалист, демократ с радикални убеждения и привърженик на утопичния социализъм. Известно време преподава руски език и литература в Саратовската гимназия (1851-1853 г.), след което се преселва в Петербург и става сътрудник на ляволибералните (почти радикални) списания “Отечественные записки” и “Современник”. Защитава магистърска дисертация “Естетическите отношения на изкуството към действителността”, полага началото на материалистическата естетика в Русия. Журналистическата дейност на Чернишевски е насочена към решаване на обществените проблеми в Русия чрез ликвидиране на крепостничеството. В печата публикува историко-литературни и литературно-критични статии, защитава реализма в литературата и утвърждава тезата, че литературата трябва да служи на интересите на народа. След 1857 г. цялото му внимание е насочено към икономическите и политически проблеми в Русия: включва се в обсъждането на условията за предстоящата реформа. Заедно с Херцен е един от създателите на народничеството. Влиянието на Чернишевски в руското общество нараства силно особено след отмяната на крепостничеството (19 февруари 1861 г.). В своя роман “Какво да се прави” (1862-1863 г.) описва живота на хората от новото общество - “разумните егоисти”, които живеят от своя труд и по нов начин устройват своя семеен живот и живота в обществото. Заради своята обществена и литературна дейност Чернишевски е арестуван и осъден (1864 г.) на 7 години каторга и вечно заселване в Сибир. След като изтърпява каторжното наказание, е заселен във Вилюйската крепост (1871 г.), където живее до 1883 г. Разрешено му е да живее в Астрахан (1883 г.) под надзора на полицията, а през юни 1889 г. получава разрешение да живее в Саратов. Там той и умира.\r\n1802 г.\r\nРоден е френският романист и драматург Александър Дюма-баща (1802 - 1870). Най-известни са романите му с фантастично-историческо съдържание: \"Тримата мускетари\", \"Граф Монте Кристо\", \"Нелската кула\", \"След 20 години\", \"Виконт Бражелон\", \"Кралица Марго\" и други. Умира на 5 декември 1870 г. в Пюи, департамент Долна Сена.\r\n1783 г.\r\nРоден е Симон Боливар (1783 - 1830). Национален герой на Южна Америка. Създател на независима Боливия.На тази дата умират:\r\n1986 г.\r\nУмира нобеловият лауреат американският биохимик Фриц Алберт Липман (1899 - 1986). Германец по произход; професор по биохимия (от 1949); член на Националната Академия на Науките на САЩ (1950), на Лондонското кралско дружество (1962). Роден е на 12 юни 1899 г. в Кьонинсберг, Германия, днес Калининград, Русия. Липман отделя и изследва химическата структура и биологичната роля на коензим А. Завършва Берлинския университет през 1924 г. Работи в института \"Кайзер Вилхелм\" в Берлин (1927 - 1931), в Рокфелеровия институт в САЩ (1931 - 1932), в Карлсбергската лаборатория в Копенхаген (1932 - 1939). Емигрира в САЩ през 1939 г. До 1941 г. е в Корнуелския, а до 1949 г. в Харвардския университет и в Масачусетската болница (1949 - 1957). Работи в Рокфелеровия институт от 1957 г. Научните му трудове са върху обмяната на веществата в клетките и биосинтеза на белтъчините. Получава Нобелова награда през 1953 г.\r\n1974 г.\r\nУмира сър Джеймс Чадуик - английски физик, член на Лондонското кралско дружество (1927 г.), роден на 20 октомври 1891 г. в Болингтън до Манчестър. Завършва Манчестърския и Кеймбриджкия университет. През 1923 г. преподава в Кеймбриджкия университет; заместник-директор на Кавендишовата лаборатория. Преподавател е в Ливърпулския университет (1935-1948 г.). Директор на колежа Гонвил и Киз в Кеймбриджкия университет (от 1948 г.). Научните му трудове и изследвания са по физика на атомното ядро. През 1920 г. експериментално потвърждава равенството между заряда на ядрото и поредния номер на химичния елемент. Изследва изкуственото преобразуване на химичните елементи под действието на алфа-частици. Голяма заслуга на Чадуик е откриването на неутрона при облъчване на берилиева мишена с поток от алфа-частици през 1932 г. Ръководи групата английски учени, която работи в лабораторията в Лос Аламос (САЩ) над проекта за атомна бомба (1943-1945 г.). Получава Нобелова награда за физика през 1935 г.\r\n1927 г.\r\nУмира Рюноске Акугатава - японски писател, роден на 1 март 1892 г. Ученик на Нацуме Сосеки. Публикува свои произведения от 1914 г. Става популярен с новелите \"Рашомон\" (1915 г.) и \"Нос\" (1916 г.). Със скептицизъм и отвращение от японския милитаризъм са пропити произведенията му \"Мъките на ада\" (1918 г.), \"Животът на един идиот\" (1927 г.) и други. Завършва живота си със самоубийство. През 1935 г. в Япония е учредена литературна награда на негово име.\r\n1848 г.\r\nУмира Андрей Иванович Иванов - руски художник, представител на класицизма роден през 1776 г. Учи в Петербургската художествена академия (1782-1797 г.) при Г. И. Угрюмов. От 1798 г. преподава в Художествената академия (от 1803 г. е академик, от 1812 г. - професор). По време на произвола на Николай I е уволнен (1830 г.). Той е активен участник в Свободното дружество на любителите на словесността, науката и изкуствата. Негови картини са \"Смъртта на Пелопида\" (около 1800 г.), \"Подвигът на младия киевлянин\" (около 1810 г.), \"Единоборството на Мстислав Удалов с Редедей\" (около 1812 г.). Сред учениците му са неговият син А. А. Иванов и К. П. Брюлов.\r\n1655 г.\r\nУмира Фридрих фон Логау - германски поет, роден през юни 1604 г. в Брокрут . Автор на епиграми, в които бичува политическите и нравствените пороци на обществото. Стиховете му съдържат народни пословици и поговорки.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.; \r\nИсторически архив на Агенция “Фокус” - отдел “Архив и бази данни” и други.;", "date": "2017-07-24", "title": "Денят 24 юли в световната история"}
{"url": "http://www.focus-news.net/news/2017/07/24/2418743/burgas-55-godishen-mazh-se-e-udavil-v-rayona-na-plazh-harmani.html", "text": "На 23 юли т.г. около 11.40 ч. в Районно управление - Созопол е получено съобщение за инцидент в района на нудистката зона до плаж „Хармани”, при който от от водата от спасителите е изваден давещ се мъж. Това съобщиха от ОДМВР-Бургас. Въпреки оказаната му медицинска помощ същият починал. Установено е, че това е 55-годишният П. Н. от София. По случая е образувано досъдебно производство.", "date": "2017-07-24", "title": "Бургас: 55-годишен мъж се е удавил в района на плаж „Хармани”"}
{"url": "http://www.focus-news.net/news/2017/07/24/2418746/balgarskata-pravoslavna-tsarkva-shte-posreshtne-svetite-moshti-na-sv-vmchk-panteleymon-na-27-yuli.html", "text": "Централно събитие в живота на Българската православна църква през настоящата седмица и годината е посрещането на  светите мощи на св. великомъченик Пантелеймон. На 27 юли 17 г., когато честваме паметта на св. вмчк Пантелеймон и светите Седмочисленици, Българската православна църква ще посрещне честната глава на св. Вмчк Пантелеймон, предаде репортер на Агенция \"Фокус\". В същия ден започва официалното начало на мероприятията по посрещането на светините в пределите на Софийска епархия.\r\nПрограмата предвижда следните събития: \r\n- 09:00 ч. – официално посрещане на Негово светейшество Българския панриарх и Софийски митрополит  патриарх Неофит в храм „Св. Седмочисленици“;\r\n- 09:20 ч. – патриарх Неофит и духовенството ще  посрещнат честната глава на Св. вмчк и целител Пантелеймон и копието на чудотворната атонска икона на „Св. Пантелеймон“ в храм „Свети Седмочисленици”. Честните мощи и копието от чудотворната икона на св. Пантелеймон остават в храма за поклонение до 09:00 ч. на 29 юли 2017 г.;\r\n- 09:30 ч. – начало на Патриаршеска св. литургия.\r\n29 юли 2017 г.:\r\n- 9:20 ч. – посрещане на Честната глава на св. вмчк Пантелеймон в митрополитския храм „Св. Неделя”. (Мощите остават за поклонение в храм „Св. Неделя“ през цялата нощ до 09:30 ч. на 31 юли 2017 г. – понеделник);\r\n30 юли 17 г.:\r\n- 09:25 ч. – официално посрещане на патриарх Неофит в митрополитския храм „Св. Неделя”;\r\n- 09:30 ч. – начало на архиерейската св. литургия оглавена от Мелнишкия еп. Герасим, главен секретар на Св. Синод;\r\n31 юли 2017 г.:\r\n- 10:00 ч. – посрещане на Честната глава на св. Вмчк Пантелеймон в храм „Св. Николай”, подворие на РПЦ в София. Св. литургия. Поклонение пред Светинята;\r\n- 1 август 2017 г. - светинята ще пристигне във Враца и ще бъде  посрещната тържествено  от Негово високопреосвещенство Врачанския митрополит Григорий и местното духовенство.  \r\nНикола ПЕТКОВ", "date": "2017-07-24", "title": "Българската православна църква ще посрещне светите мощи на св. Вмчк Пантелеймон на 27 юли"}
{"url": "http://www.focus-news.net/news/2017/07/24/2418747/sport-grigor-dimitrov-zapazva-10-ta-pozitsiya-v-svetovnata-ranglista.html", "text": "И тази седмица първата ракета на България Григор Димитров остава под номер 10 в световната ранглиста, където се завърна миналата седмица след повече от две години извън десетката.\r\nВ Топ 10 няма промени: начело остава британецът Анди Мъри, следван от Рафаел Надал от Испания и Роджър Федерер от Швейцария. Четвърти е сърбинът Новак Джокович, а на пето място е швейцарският тенисист Стан Вавринка.", "date": "2017-07-24", "title": "Спорт: Григор Димитров запазва 10-та позиция в световната ранглиста"}
{"url": "http://www.focus-news.net/news/2017/07/24/2418751/die-welt-zashto-ne-pochivka-v-balgariya-vmesto-v-ispaniyai.html", "text": "България е позната преди всичко с ол инклузив почивките на море. Но ако се отдалечат от крайбрежните райони, почиващите ще открият една страна, която във вътрешността остава до голяма степен остава непозната за туристите, пише германският национален ежедневник Die Welt.\r\nЗащо не отпуска в България? Плажовете на Испания, Италия и Гърция са препълнени това лято, а Турция продължава да бъде избягвана от туристите, опасяващи се от нападения. Ето защо България все по-често попада във фокуса на летуващите. Страната, която е член на Европейския съюз от 2007 г., предлага много повече от гигантски хотели и евтин алкохол, които до този момент привличаха предимно организираните туристи. \r\nВ непосредствена близост до популярните черноморски курорти има редица забележителности, които може да зарадват туристите – като например византийски крепости и уникални скални пещери. Между тях се простира огромен зелен килим, изпъстрен с цветя в червено, жълто и лилава. А откриващото се небе е по-синьо, отколкото където и да е другаде по крайбрежието. И въпреки това гостите в районите, отдалечени на километри от плажовете, може да се преброят на пръстите на едната ръка. Тереза Герова", "date": "2017-07-24", "title": "Die Welt: Защо не почивка в България, вместо в Испания?"}
{"url": "http://www.focus-news.net/news/2017/07/24/2418748/pavlin-ivanov-chez-razpredelenie-shte-investira-rekordni-sredstva-v-oblast-blagoevgrad-tazi-godina.html", "text": "ЧЕЗ Разпределение ще инвестира рекордни средства в област Благоевград тази година. Това каза в интервю за Агенция „Фокус“ Павлин Иванов, мениджър на ЧЕЗ Разпределение за област Благоевград. „В инвестиционната програма на „ЧЕЗ Разпределение България“ в област Благоевград за 2017 година са предвидени за подмяна минимум 8 броя кабели средно напрежение в  Благоевград, Банско, Гоце Делчев, Сандански, Петрич, Кресна и Елешница. Ще извършим реконструкция на основни въздушни електропроводи на стойност 1.6 млн. лева, като в община Гоце Делчев в тази дейност ще вложим 660 хил. лв., други 400 хил. са предназначени за реконструкция на два електропровода в общините Разлог, Банско, Якоруда, а останалите средства са за въздушни електропроводи в общините Симитли, Сандански, Петрич и т.н“, обясни Павлин Иванов. По думите му ЧЕЗ Разпределение има амбицията да вложи в област Благоевград близо 7.4 млн. лева, от които 1.5 млн. лв. ще бъдат вложени в нови присъединявания, а приблизително 6 млн. лева (или почти шест пъти  повече в сравнение с миналата година) ще отидат за реконструкция на мрежата. „Реализацията на тези проекти ще ни позволи да подобрим качеството на доставките за клиентите на ЧЕЗ в област Благоевград“, отбеляза Иванов.", "date": "2017-07-24", "title": "Павлин Иванов: ЧЕЗ Разпределение ще инвестира рекордни средства в област Благоевград тази година"}
{"url": "http://www.focus-news.net/news/2017/07/24/2418750/pregled-na-osno.html", "text": "„Главният прокурор поиска имунитета на Живко Мартинов“, съобщава челото на вестник „Нова добруджанска трибуна“. Предстои да бъдат повдигнати пет групи обвинения на народния представител от ГЕРБ. Едното е за поискани 4 тона суджук от името на Бойко Борисов. Депутатът от Добрич сам се е отказал от имунитета си. Обявил е, че хора от левия спектър от месеци пишат жалби срещу него. Данните са събрани лично от прокурор на специализирано звено „Антикорупция“ и потвърдени при проверка, извършена от ДАНС. Като продължение на темата всекидневникът съобщава, че премиерът е разпоредил освобождаване на ръководството на ГЕРБ в Добрич. В областното ръководство на партията влизат Румен Иванов, който е областен координатор, и всички общински ръководители на осемте добруджански общини. Предстои да бъдат освободени ръководствата на партията на областни и общинско ниво и утвърдени нови. \r\n„Продължава кампанията на литературния музей за набиране на пишещи машини“, съобщава изданието. Заявки за дарения на пишещи машини се приемат по телефона от Дом-паметника „Йордан Йовков“ в Добрич. Те ще се използват в образователните програми, при които малчуганите съставят текстове. По думите на Магдалена Трифонова, уредник в отдел „Литература“, образователните програми в музея са винаги актуални и работещи.\r\n„Забранява се строителството в зона „Калиакра“, съобщава на първа страница другият регионален вестник - „Добруджанска трибуна“. С ЕК е договорено да не се премахват изградените до момента ветрогенератори, голф игрище, сгради и инфраструктура. Министърът на околната среда и водите Нено Димов е постигнал възможно най-благоприятните за страната ни договорености с Европейската комисия (ЕК). „Няма сериозни нарушения в курортите в Добричко“, съобщава изданието. Информацията е отчетена от областния управител Красимир Кирилов на заседание с тема мерки от институциите за осигуряване на спокойствието и сигурността на туристите. Заседанието е било свикано от вицепремиера Валери Симеонов. \r\n\"Започва 16-ят Международен фестивал „Фолклор без граници“, четем още в изданието. Ще се представят 9 състава, от които 8 са от чужбина. Фестивалът ще се проведе под патронажа на кмета на Добрич Йордан Йорданов. Всяка вечер дефилетата започват в 19.00 часа, а 30 минути по-късно са самите концерти на площад „Свобода“.", "date": "2017-07-24", "title": "Преглед на основните теми в добруджанския печат"}
{"url": "http://www.focus-news.net/news/2017/07/24/2418752/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на Радио „Фокус” – Пирин и Община Кюстендил - „Зона Кюстендил”, ще говорим за аспект от социалната политика на Общината, която осигурява подкрепа на нуждаещите се от помощ семейства, родители и техните деца. Директорът на общинската дирекция „Здравеопазване, социални дейности и жилищна политика” Радостина Васева ще ни разкаже за действащия Център за предоставяне на услуги за ранно детско развитие и за работещото в момента лятно училище за бъдещи първокласници. От Васил Велинов, началник на отдел „Жилищна политика” ще научим подробности за политиката на Община Кюстендил относно предоставянето на жилища за ползване от социално слаби жители на общината. \r\nВ предаването ще ви срещнем и с кмета на пограничното село Гюешево Татяна Георгиева, с която ще говорим за живота в населеното място, проблемите на хората в него и възможностите за развитие. Един от най-възрастните жители на селото – 84-годишният Иван Петракиев, ще ни разкаже своите спомени за Румена войвода, чиято памет ще бъде почетена с традиционната „Хайдушка вечер” в пограничното селце. \r\n„Зона Кюстендил” се излъчва всеки понеделник, от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2017-07-24", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2017/07/24/2418749/prof-vladimir-chukov-arabist-sabitiyata-ot-poslednite-dni-dovedoha-palestino-izraelskite-pregovori-otnovo-do-nuleva-tochka.html", "text": "Събитията от последните дни доведоха палестино-израелските преговори отново до нулева точка. Това коментира в сутрешния блок „Добро утро, България“ на Радио \"Фокус\" арабистът проф. Владимир Чуков по повод последните ескалации на напрежение в Ерусалим. По думите му случващото се в момента образува дълбока разделителна линия между Израел и Йордания, като то се приема и за поредната трета интифада. \r\n„Ако трябва да направим едно обобщение, става въпрос за борба за контрол върху суверенитета, върху тези култови места, които са свещени за трите религии – християните, мюсюлманите и юдеите. Очевидно старият диспут между Израел и Йордания отново бива поставен на дневен ред в контекста на това, което става в южна Сирия. Спомняме си, че първите две интифади бяха наистина опустошителни, като там загинаха десетки, а и може би стотици хора, но се надявам, че след намесата на Съвета за сигурност на ООН, който ще бъде свикан днес по искането на Франция, Швеция и Египет, ще се намерят необходимите инструменти за деескалация на напрежението в тази много чувствителна за трите религии точка“, коментира проф. Чуков. \r\nТой добави, че през годините е имало множество опити за разрешаване на многопластовия конфликт от страна на редица държави и организации, но такова трудно ще бъде постигнато, тъй като конфликтът е не само религиозен, но и етнически, икономически и дори социален. Арабистът каза още, че САЩ през последните години се явяват посредник между палестинци и израелци, но Ерусалим е град, в който непрекъснато се сблъскват различни интереси, като отношенията Израел-Йордания отново са на дневен ред.", "date": "2017-07-24", "title": "Проф. Владимир Чуков, арабист: Събитията от последните дни доведоха палестино-израелските преговори отново до нулева точка"}
{"url": "http://www.focus-news.net/news/2017/07/24/2418753/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус“ от Планинската спасителна служба (ПСС) към Българския червен кръст (БЧК).  Навсякъде в планините времето е слънчево и тихо. Температурите са между 17 и 16 градуса. В курортите лифтовите съоръжения работят. През изминалото денонощие няма регистрирани инциденти  в планините. Информация за обстановката в планините може да намерите на . Телефоните на ПСС са: 02/ 9632000 и 088 1470\r\nДеница КИТАНОВА", "date": "2017-07-24", "title": "ПСС: Добри са условията за туризъм в планините"}
{"url": "http://www.focus-news.net/news/2017/07/24/2418755/blic-sarbiya-zapadnite-balkani-popadat-v-sferata-na-interesi-na-chetiri-svetovni-sili.html", "text": "Държавите от западната част на Балканския полуостров попадат в сферата на интересите на четири световни сили – Съединените американски щати, Руската федерация, Китай и Турция. И те не се колебаят – понякога дори твърде директно, да говорят открито за това, което искат от отделните страни и региона като цяло, пише белградското издание Blic.\r\nСътрудникът от Факултета по политология Стефан Сърлич подчерта, че тази ситуация би следвало да бъде разглеждана от два аспекта: стратегически и от гледна точка на сигурността. \r\n„Когато става въпрос за сигурност, Балканите остават единствената област, която не е интегрирана в Европейския съюз, с изключение на Румъния и България. В същото време те са и място, където е необходимо ЕС да докаже, че е в състояние да подреди нещата в задния си двор, да демонстрира успеха на своите политики, и по този начин да спечели легитимност за успешно решаване на други кризи и проблеми“, обяснява Сърлич. \r\nКогато дума за стратегически интерес, той включва САЩ, Русия, Турция, Китай и всички онези, които се стремят да разширят влиянието си в региона. \r\nСпоред директора на Центъра за регионализъм Александър Попов Балканите са неразделна част от Европа, но същевременно страните от региона не са част от Общността. \r\n„Тук винаги е имало пресичане на интереси на различни сили, защото е кръстопът – и икономически, и културен. При новите обстоятелства тези страни все още вървят по пътя към ЕС, но не са част от него, законите му не се прилагат в пълна степен и това отваря възможност за влияние на различни интереси“, обяснява експертът. Тереза Герова", "date": "2017-07-24", "title": "Blic (Сърбия): Западните Балкани попадат в сферата на интереси на четири световни сили"}
{"url": "http://www.focus-news.net/news/2017/07/24/2418758/speshnata-detska-lineyka-na-umbalsm-n-i-pirogov-izvarshi-parviya-spetsializiran-transport-na-patsient.html", "text": "Спешната детска линейка, която УМБАЛСМ „Н. И. Пирогов” получи като дарение на 1 юни от Сдружение „Кауза”, вече извърши първия специализиран транспорт на пациент през изминалите почивни дни, съобщиха от здравното заведение. В неделния следобед детската линейка превози от „Пирогов” до летище „София” пациентка на 6 месеца. Момиченцето замина на лечение в чужбина. По време на транспортирането в специализираната линейка имаше и екип от детски реаниматор и сестра от „Пирогов”. Те придружиха детето и родителите и по време на полета и настаняването в клиниката, в която детето ще бъде лекувано.\r\nЗа последните почивни дни - от 21 юли до тази сутрин през Спешното на „Пирогов” са преминали 1736 души, от които 98 не са имали здравни осигуровки. От всички преминали 248 се е наложило да останат за болнично лечение. Спешна помощ е докарала 72 от потърсилите помощ.", "date": "2017-07-24", "title": "Спешната детска линейка на УМБАЛСМ „Н. И. Пирогов” извърши първия специализиран транспорт на пациент"}
{"url": "http://www.focus-news.net/news/2017/07/24/2418756/prokuraturata-predlozhi-na-predsedatelya-na-dans-da-bade-otneto-razreshenieto-za-dostap-do-klasifitsirana-informatsiya-na-chlen-na-byuroto-za-kontrol-na-srs-tata.html", "text": "В Софийска градска прокуратура – СЗ „Антикорупция” на 23 май е постъпил сигнал от Държавна агенция „Национална сигурност” с информация за установени нарушения на служебните задължения от страна на член на Националното бюро за контрол на специалните разузнавателни средства (НБКСРС), съобщиха от пресцентъра на Прокуратурата. На 2 юли на ДАНС е възложена допълнителна проверка по сигнала. След приключването й, на 24 юли преписката е решена по същество от прокурор от СГП.\r\n\tСъгласно ЗСРС, Националното бюро уведомява гражданите, когато спрямо тях са били използвани неправомерно специални разузнавателни средства. Всеки гражданин може за подаде заявление за проверка и да бъде уведомен за резултата от нея. При осъществяване на такава дейност са установени случаи, при които член на НБКСРС контактува с подателите на заявления (вкл. обвиняеми или подсъдими), съветва ги относно съдържанието на тези заявления (жалби), а дори и лично изготвя такива заявления или нарежда това на служител от администрацията на Бюрото. Установено е, че:\r\n\t- обвиняем магистрат провел лична среща в заведение с въпросния член на НБКСРС, непосредствено след което посетил сградата на Бюрото, където заявлението му за проверка било прието не по установения ред (по указание на члена на националното бюро то било изготвено от административния секретар на НБКСРС, в служебния й кабинет и на служебния й компютър);\r\n\t- заявление от подсъдим, с когото членът на Бюрото е в близки отношения, е изготвено и входирано по същия начин (на служебния компютър на административния секретар);\r\n\t- членът на НБ провеждал разговори с обвиняем магистрат, в хода на които подробно обяснявал процедурата по подаване на заявление за проверка и възможните официални отговори на Бюрото, както и изводите, които следват за обвиняемия от тях;\r\n\t- след среща на члена на НБКСРС с лице, спрямо което са били прилагани СРС, то подало заявление за проверка. Тя била осъществена от въпросния член на Бюрото.\r\n\t- обвиняем магистрат бил заведен в НБКСРС лично от този член, за да подаде заявление.\r\n\tСъгласно разпоредбите на ЗЗКИ, разрешение за достъп до класифицирана информация се издава на лице, което е „надеждно” от гледна точка на сигурността. Описаните случаи, установени при проверките на ДАНС, сочат на нарушения на „установения обществен ред” (по смисъла на ЗЗКИ) от страна на този член на НБКСРС и представляват основание за „ненадежност” от гледна точка на сигурността и опазване на тайната. По тази причина, наблюдаващият прокурор е предложил на председателя на ДАНС да предприеме действия по преценка и произнасяне относно надеждността на този член на НБКСРС, с оглед разпоредбите на ЗЗКИ – преценка за отнемане на разрешението за достъп до класифицирана информация. Наличието на такова разрешение е изискване за заемане на длъжността член на Националното бюро, а липсата му е предпоставка за предсрочно прекратяване на мандата от Народното събрание.", "date": "2017-07-24", "title": "Прокуратурата предложи на председателя на ДАНС да бъде отнето разрешението за достъп до класифицирана информация на член на Бюрото за контрол на СРС-тата"}
{"url": "http://www.focus-news.net/news/2017/07/24/2418757/pavlin-ivanov-v-elektrorazpredelitelnata-mrezha-na-oblast-blagoevgrad-prez-minalata-godina-byaha-vlozheni-obshto-66-mln-leva.html", "text": "В електроразпределителната мрежа на област Благоевград през миналата година бяха вложени общо 6.6 млн. лева, от които 1 млн. лв. бяха за обновяване и реконструкция на мрежата, а 1.8 млн. лв. за нови присъединявания. Останалите средства бяха вложени за изкупувания на съоръжения на трети страни.  Това каза в интервю за Агенция „Фокус“ Павлин Иванов, мениджър на ЧЕЗ Разпределение за област Благоевград. „Именно благодарение на инвестираните средства, както и на профилактиката и превантивните дейности, ние се справихме в изключително кратки срокове с всички възникнали през тежкия зимен сезон аварии и поддържахме едно стабилно електрозахранване в зимните курорти на област Благоевград“, допълни Иванов. Във връзка с предизвикателствата пред ЧЕЗ Разпределение в областта той отбеляза, че дружеството има успешна и полезна работа с местните власти. „Те са наши надеждни и дългогодишни партньори“, подчерта Павлин Иванов. „По отношение на предизвикателствата бих искал да подчертая, че инвестициите, които сме реализирали и планирали в област Благоевград, неминуемо са свързани с необходимостта обезопасяване на мрежата за извършване на необходимите ремонти. Това налага временни изключвания на електрозахранването. Простата логика е: колкото повече ремонтираме и инвестираме, толкова повече се налага да се изключва електрозахранването. Надявам се да получим разбирането от страна на местните жители, властите и бизнеса за необходимостта от тези временни прекъсвания на електрозахранването. Убеден съм, че всички сме на едно мнение – инвестициите трябва да се случат и колкото по-бързо се случи това, толкова по-добре“, посочи мениджърът. По думите му друго сериозно предизвикателство, с което се сблъсква ЧЕЗ Разпределение, са тромавите процедури за инвестиции в инфраструктурата, за да може да се реализира планираната рекордна инвестиционна програма. „Хубаво е, че в това отношение имаме подкрепата на местните власти от областта“, каза още той. „Не на последно място сериозно предизвикателство не само в област Благоевград, но и в другите райони, където ЧЕЗ Разпределение работи, е завършването на програмата за изкупуване на съоръжения, построени от трети страни. Миналата година получихме кредит и мобилизирахме допълнителен ресурс, за да завършим този процес. За съжаление много от собствениците са неоткриваеми или нямат всички необходими документи, което ни попречи да усвоим всички средства, които сме предвидили за тази цел. Призоваваме всички собственици на чужди съоръжения да се свържат с нас, ние сме в готовност да реагираме незабавно и да изкупим всички обекти, за които бъдат представени редовни документи“, допълни още Павлин Иванов.", "date": "2017-07-24", "title": "Павлин Иванов: В електроразпределителната мрежа на област Благоевград през миналата година бяха вложени общо 6.6 млн. лева"}
{"url": "http://www.focus-news.net/news/2017/07/24/2418754/burgas-chetirima-mazhe-sa-postradali-pri-sbivaneto-v-noshten-klub-v-sozopol.html", "text": "На 23 юли т.г. в Районно управление - Созопол е получено съобщение за инцидент във фолк-клуб „Бикини” – Созопол, при който след сбиване пострадали 35-годишният К. Т. от Благоевград, 36-годишният Х. Б. от Созопол, 18-годишният И. З. от Бургас и 20-годишният Л. Ц. от Плевен. Това съобщиха от ОДМВР-Бургас. Потърпевшите заявили, че са бити от група от около десетина мъже. След проведени заградителни мероприятия на вход КПП-3 – Бургас са спрени и задържани 38-годишният Г. Д., 27-годишният Д. Х., 32-годишният К. А., 30-годишният П. Р. и 27-годишният Г. Н., всички кримнално проявени, от Бургас. Бургазлиите са отведени в Районно управление – Созопол. По случая е образувано досъдебно производство.", "date": "2017-07-24", "title": "Бургас: Четирима мъже са пострадали при сбиването в нощен клуб в Созопол"}
{"url": "http://www.focus-news.net/news/2017/07/24/2418761/blagoevgrad-pochistvane-na-shahti-se-izvarshva-v-tsentralnata-chast-na-grada.html", "text": "Почистване на шахти се извършва в централната градска част на Благоевград, предаде репортер на Радио „Фокус“ – Пирин. След разразилата се буря в неделя вечерта, при която валя силен дъжд, служителите на Общинска фирма „Биострой“ от ранните сутрешни часове на днешния ден обхождат отводнителните съоръжения, които се намират на площад „Георги Измирлиев“ и площад „Македония“ в областния център, като при нужда, същите биват отворени и почистени.\r\nЛивия НИНОВА", "date": "2017-07-24", "title": "Благоевград: Почистване на шахти се извършва в централната част на града"}
{"url": "http://www.focus-news.net/news/2017/07/24/2418764/veliko-tarnovo-prodalzhavat-remontite-na-ulitsi-v-tsentralnata-chast-na-grada.html", "text": "Продължават ремонтите на улици в централната градска чат на Велико Търново. Това съобщиха от пресцентъра на Община Велико Търново. Дейности по настилките са етап от текущото възстановяване на участъци от градската пътна мрежа. Днес започва цялостно преасфалтиране на улица „Васил Левски“, по цялата й дължина, от площад „Майка България“ до студентския стол.", "date": "2017-07-24", "title": "Велико Търново: Продължават ремонтите на улици в централната част на града"}
{"url": "http://www.focus-news.net/news/2017/07/24/2418759/afp-visokopostaven-predstavitel-na-donald-tramp-pristiga-v-izrael-v-opit-da-otslabi-naprezhenieto-v-erusalim.html", "text": "Специалният представител на президента на САЩ по въпросите за международните преговори, Джейсън Грийнблат, пристига в Израел в опит да подкрепи усилията за отслабване на напрежението в чувствителния регион, след като израелското правителство наложи нови мерки за сигурност в Ерусалим, предава AFP. \r\n„Специалният представител на Тръмп за международните преговори Джейсън Грийнблат замина за Израел миналата нощ, за да подкрепи усилията за намаляване на напрежението в региона“, заяви представител на американската администрация, пожелал анонимност.Тереза Герова", "date": "2017-07-24", "title": "AFP: Високопоставен представител на Доналд Тръмп пристига в Израел в опит да отслаби напрежението в Ерусалим"}
{"url": "http://www.focus-news.net/news/2017/07/24/2418765/varna-56-godishen-mazh-e-zaginal-pri-katastrofa-po-patya-varna-dobrich.html", "text": "56-годишен мъж е загинал при катастрофа по пътя Варна – Добрич. Това съобщиха от Областната дирекция на МВР – Варна. Инцидентът е станал около 20.30 часа снощи. По време на движение от Варна за Добрич при десен завой, 56-годишният водач на лек автомобил от Добрич губи контрол над превозното средство, навлиза в лентата за насрещно движение и се блъска в друг лек автомобил.\r\nВодачът на първия автомобил е отведен в МБАЛ „Св. Анна”, където е настанен в Реанимация в тежко състояние. Същият е починал по-късно.\r\n65-годишен мъж, пътуващ в другия автомобил е настанен за наблюдение с контузия на лява ръка и контузия на гръден кош в болничното заведение, а водачът на втория автомобил, който е на 51 години от Варна, е освободен за домашно лечение с контузия на дясна ръка.\r\nИзясняват се причините и обстоятелствата, довели до възникване на инцидента. По случая има образувано досъдебно производство.", "date": "2017-07-24", "title": "Варна: 56-годишен мъж е загинал при катастрофа по пътя Варна – Добрич"}
{"url": "http://www.focus-news.net/news/2017/07/24/2418763/prof-mihail-konstantinov-dogovorat-za-dobrosasedstvo-e-mnogo-po-neobhodim-na-makedoniya-otkolkoto-na-balgariya.html", "text": "Договорът за добросъседство е много по-необходим на Македония, отколкото на България. Това каза в ефира на Радио \"Фокус\" изборният експерт и анализатор проф. Михаил Константинов. По думите му съседката ни има нужда от вътрешна стабилизация, от решаване на демографския си проблем и да да осъзнае, че България не е неин враг. “Македонците успяват да се изпокарат със своите съседи. Известен е спорът им за името, който имат с Гърция, техните претенции към България и други държави. Крайно време е Македония да разбере, че не светът е враждебен към тях, а техният проблем е вътрешен. Относно договора има неща, с които не трябва да се прави компромис. Например въпросите за езика не са въпрос на междудържавни договори. Не може с договор да се определя правилният език за говорене, това е нещо, което трябва да бъде решено от специалисти“, обясни анализаторът. Проф. Михаил Константинов допълни, че България многократно е помагала на Македония, примери за което не липсват в историята. \"Не може обаче да се дава помощ на някой, който очевидно не я иска\", обясни проф. Константинов. Според него е трудно да се коментира договор, който никой не е виждал.", "date": "2017-07-24", "title": "Проф. Михаил Константинов: Договорът за добросъседство е много по-необходим на Македония, отколкото на България"}
{"url": "http://www.focus-news.net/news/2017/07/24/2418766/daily-sabah-nov-obshtestven-plazh-privlicha-turisti-kray-brega-na-ezeroto-van-v-turtsiya.html", "text": "Изцяло нов обществен плаж бе открит на брега на езерото Ван, най-голямото в Турция, съобщава вестник Daily Sabah. Местните власти работиха месеци без почивка, за да подготвят плажа за местните жители и туристите, които искат да отдъхнат край бреговете на соленото безотточно езеро, разположено в Арменското плато в източната част на страната.\r\nСтара училищна сграда в близост до плажа е превърната в социално съоръжение за плажуващите. Новият обществен плаж разполага с кафене, зона за отдих и специално обособени места за жени и деца. Освен това плажът предлага атрактивни оферти за водни спортове. Дежурен спасител на пълен работен ден ще се грижи за сигурността на плажуващите.Тереза Герова", "date": "2017-07-24", "title": "Daily Sabah: Нов обществен плаж привлича туристи край брега на езерото Ван в Турция"}
{"url": "http://www.focus-news.net/news/2017/07/24/2418762/dobrich-obyaviha-rezultatite-ot-konkursa-mini-mis-i-mini-mistar.html", "text": "В тазгодишното издание на шоу-конкурса „Мини Мис и Мини Мистър” - запазена марка на актрисата Илиана Балийска, участие взеха 27 малки госпожици и 12 господа на възраст от 3 до 12 години, разпределени в две възрастови групи. Това съобщиха от пресцентъра на Община Добрич. След много песни, танци и забавни игри бяха избрани най-талантливите от записалите се за участие деца на Добрич.\r\nВ Първа възрастова група - от 3 до 6 години, Мини Мис стана Магдалена Рафаилова на 5 години и половина, а лентата Мини Мистър получи 5-годишният Тодор Тодоров.\r\nДенислава Димитрова е името на 7-годишната госпожица, която спечели I място и титлата Мини Мис във Втора възрастова група – от 7 до 12 години, а Виктор Христов достойно стана Мини Мистър. \r\nВсички участници получиха подаръци, а на призьорите бяха раздадени награди и специални покани за участие в Регионалния етап на шоуто във Варна на 27 август в МОЛ-Варна. Призьорите получават и правото да се изявят в националния конкурс „Мини Мис и Мини Мистър” в София на 23 септември.", "date": "2017-07-24", "title": "Добрич: Обявиха резултатите от конкурса Мини Мис и Мини Мистър"}
{"url": "http://www.focus-news.net/news/2017/07/24/2418760/dobrich-spryano-e-dvizhenieto-na-leki-avtomobili-po-patya-gorun-tyulenovo-zaradi-loshoto-sastoyanie-na-otsechkata.html", "text": "Спряно е движението на леки автомобили по пътя между селата Горун и Тюленово в Община Шабла заради лошото състояние на отсечката, предаде кореспондентът на Радио „Фокус” – Варна.  Продължават ремонтните дейности на улиците „Първи май”, „Тодор Рачински”, „Димитър Дончев”, „Владимир Комаров”, „Елин Пелин”, „Йордан Йовков” и „Черно море” в град Генерал Тошево. Интензивен е трафикът по път I- 9 Границата с Румъния-Дуранкулак-Каварна-Балчик-Варна. Няма въведени временни ограничения на движението на автомобили в областта. Условията за пътуване са добри. \r\nВремето в Добрич е слънчево, духа слаб вятър, температурата на въздуха е около 24 градуса. \r\nЖулиета НИКОЛОВА", "date": "2017-07-24", "title": "Добрич: Спряно е движението на леки автомобили по пътя Горун-Тюленово заради лошото състояние на отсечката"}
{"url": "http://www.focus-news.net/news/2017/07/24/2418768/vidin-nivoto-na-dunav-se-e-povishilo-s-21-sm-pri-novo-selo-v-nachaloto-na-balgarskiya-uchastak-na-rekata-za-poslednoto-denonoshtie.html", "text": "Нивото на Дунав се е повишило с 21 см при Ново село в началото на българския участък на реката за последното денонощие и водният стоеж там е 95 см, съобщиха от местната Хидрометеорологична станция. Нивото на реката при Видин се е повишило с 8 см и е достигнало 128 см. Край Лом нивото е 137 см, регистрирано е повишение от 4 см. Нивото на Дунав край Оряхово е 45 см, регистрирано е повишение с 1 см. \r\nТемпературата на водата край Ново село е 26,8 градуса, а край Оряхово е 28,2 градуса.", "date": "2017-07-24", "title": "Видин: Нивото на Дунав се е повишило с 21 см при Ново село в началото на българския участък на реката за последното денонощие"}
{"url": "http://www.focus-news.net/news/2017/07/24/2418769/the-sarajevo-times-dobrovoltsi-ot-tsyal-svyat-okazvat-pomosht-na-zhitelite-na-srebrenitsa.html", "text": "Асоциацията на Международния форум за солидарност организира за дванадесети път младежки лагер в Сребреница, в който ще се включат около 70 доброволци от Европа и целия свят, съобщава столичният вестник The Sarajevo Times. \r\nС усилия и упорита работа доброволците ще допринесат за развитието и подобряването на условията на живот на жителите на града с печално известна съдба. Задачите на включилите се в лагера са най-разнообразни и включват както почистване на Мемориалния център Потокари до реконструиране на къщи на социално уязвими семейства в общината. Тереза Герова", "date": "2017-07-24", "title": "The Sarajevo Times: Доброволци от цял свят оказват помощ на жителите на Сребреница"}
{"url": "http://www.focus-news.net/news/2017/07/24/2418767/pregled-na-osnovnite-temi-vav-velikotarnovskiya-pechat.html", "text": "„Нaд 5000 гocти oт 5 кoнтинeнтa дoйдoхa нa нaй-гoлямaтa aвтeнтичнa бългapcкa cвaтбa“, е заглавие от областния всекидневник „Янтра Днес”. Нaд 5000 гocти oт пeт кoнтинeнтa ce cъбpaхa нa пoлянитe кpaй Аpбaнacи зa нaй-гoлямaтa aвтeнтичнa бългapcкa cвaтбa. Сpeд cвaтбapитe е имaло бългapи oт вcички кpaищa нa cтpaнaтa и чyждeнци oт пoвeчe oт 35 дъpжaви – Иpaн, Мoлдoвa, Китaй, Египeт, Аpжeнтинa, САЩ, Фpaнция и дp. 40-гpaдycoвaтa жeгa в нeдeлния cлeдoбeд нe изплaши мнoжecтвoтo, четем в статията. 3065 дyши са oблекли нapoдни нocии, зa дa ceднaт нa cвaтбeнaтa coфpa. Оcтaнaлитe са дoшли, зa дa ce зaбaвлявaт cпopeд бългapcкитe тpaдиции. Пeлeнaчeтa и 90-гoдишeн дядo са cpeд yчacтницитe в нapoднoтo вeceлиe. Предстои да cтaнe яcнo дaли c мaщaбнaтa възcтaнoвкa opгaнизaтopитe ca пocтaвили peкopд нa Гинec.\r\n“МОБАЛ oбяви oбщecтвeнa пopъчкa зa изгpaждaнe нa нoв бoлничeн кopпyc към бaзa 1“, е друг акцент от ежедневника. МОБАЛ „Д-p Ст. Чepкeзoв“ във Вeликo Tъpнoвo oбяви oбщecтвeнa пopъчкa зa изгoтвянe нa инвecтициoнeн paбoтeн пpoeкт , aвтopcки нaдзop и изпълнeниe нa дeйнocти пo СМР зa изгpaждaнe нa нoв бoлничeн кopпyc 1 в двopa нa лeчeбнoтo зaвeдeниe. Нoвaтa cгpaдa тpябвa дa бъдe cвъpзaнa c кopпyc В чpeз тoплa вpъзкa. Зa aвтoмoбилeн дocтъп щe ce изпoлзвa изгpaдeнaтa acфaлтoвa плoщaдкa oткъм ceвep. Пpoeктът тpябвa дa ce cъoбpaзи c блaгoпpиятнитe пocoки зa paзпoлaгaнe нa бoлнични cтaи, кaктo и c близocттa нa изгpaдeнaтa тeхничecкa инфpacтpyктypa c кopпyc В. Обявeнaтa пpoгнoзнa cтoйнocт нa нoвия кopпyc e зa 3 750 000 лв., бeз ДДС. Сeдeм oтдeлeния тpябвa дa включвa нoвият кopпyc. Te ca oтдeлeния пo нeвpoлoгия, инфeкциoзни бoлecти, opтoпeдия и тpaвмaтoлoгия, aкyшepcтвo и гинeкoлoгия, нeoнaтoлoгия, нeвpoхиpypгия, oпepaциoнeн блoк.\r\n“Зaлoвихa peцидивиcтa, избягaл oт търновския cлeдcтвeн apecт“, е заглавие от трета страница на ежедневника. “Намалява трайната безработица“ четем на страници четвърта в изданието. “За 20-и път Велико Търново е фестивал“ пише на страница пет във всекидневника. На страница шест четем: „1200 лeвa зa лeчeниeтo нa Йoaнкa бяхa cъбpaни нa тypниp в Гaбpoвци“.\r\n“Силен “Етър“ изпусна “Витоша“ – 1:1“, е тема от спортната страница на вестник „Янтра Днес“.\r\n„Сватба по хайдушки в Арбанаси подобри рекорд на Гинес“, е заглавие от първа страница на другия областен ежедневник - “Борба“. Сватба по хайдушки вдигнаха вчера в Арбанаси Георги Георгиев от Луковит и Ива Янчева от Бургас. Двамата младоженци приеха поканата на сдружение „Лудогорие“ да се врекат във вярност и любов по традиционен български ритуал и успяха да съберат 3065 сватбари. Така сватбата на младото семейство Георгиеви събори рекорда на миналогодишната сватбена церемония, подготвена от Валентин Димов, който е шеф на сдружението.\r\n“Ами сега? Според съда „Паркинги и гаражи“ не могат да пишат глоби и да вдигат коли“, е друга тема от ежедневника. Административният съд във Велико Търново постанови, че вдигането на автомобили от търговското дружество „Организация на движението, паркинги и гаражи“ е незаконосъобразно. Служителите на дружеството не са служители на администрацията и не могат да налагат административни мерки. Спирането в зона за платено паркиране без заплащане не е основание за принудителното преместване на автомобила, тъй като не пречи на движението. Нормалното би било поставяне на скоба и плащане на реалния престой – по лев на час, а не таксите за преместване. Това са констатациите на съда.\r\nС пъстро дефиле на 200 танцьори и музиканти с атрактивни костюми и огнени ритми тръгна Международният фолклорен фестивал“, “Арестуваха Найден Папора в Раданово, докато проси комат хляб от познати“, “17 семейства с рекордни сметки за “златна“ топла вода, с жалбите удрят на камък“ и “Търновската община ще изгражда комплекс от социални услуги за 1,1 млн. лв.“, са други заглавия от страниците на всекидневника.\r\n“Пропуски лишиха “виолетовите“ от първа победа в елита“, “Радослав Златанов със сребро от Световното по лека атлетика в Лондон“ и “Тишо Кънев подписа с “Литекс“ са заглавията от спортната страница на изданието.", "date": "2017-07-24", "title": "Преглед на основните теми във великотърновския печат"}
{"url": "http://www.focus-news.net/news/2017/07/24/2418771/varna-ogranicheno-e-dvizhenieto-po-pat-iii-2008-kazashko-varna-poradi-patnotransportno-proizshestvie.html", "text": "Ограничено е движението по път III-2008 Казашко – Варна поради пътнотранспортно произшествие. Това съобщиха от пресцентъра на Агенция „Пътна инфраструктура”. Шофьорите да се движат с повишено внимание и съобразена скорост по обходен маршрут гр. Варна – с.Тополи – път I-2 Варна – Девня и обратно.", "date": "2017-07-24", "title": "Варна: Ограничено е движението по път III-2008 Казашко – Варна поради пътнотранспортно произшествие"}
{"url": "http://www.focus-news.net/news/2017/07/24/2418772/the-local-shvedskata-kibernetichna-sigurnost-e-izpravena-pred-katastrofa-predupredi-premierat-stefan-lyoven.html", "text": "Министър-председателят на Швеция Стефан Ловен коментира за пръв път юкибернетичната сигурност на страната, след инцидента, при който стана ясно, че е предоставен открит достъп до информационната база на полицията на чешки ИТ специалисти, пише вестник The Local. \r\n„Това, което се случи в Агенцията по транспорта (Transportstyrelsen) беше катастрофа. Правителството замени ръководството на органа и гарантира, че са предприети мерки за ограничаване на вредните последици\", отбеляза Льовен в писмено изявление.\r\nМиналата седмица се оказа, че полиция за сигурност (СЕПО) разследва Агенцията по транспорта, след като ключова информация бе предоставена на ИТ служители от други държави, които не са преминали през обичайните проверки. Така се оказа, че ИТ специалисти от Чешката република са получили достъп до съхранявана информация, включително поверителни полицейски бази данни, съдържащи регистрите за съдимост и информация за хора, заподозрени в престъпления, сочат съобщения в шведските медии.Тереза Герова", "date": "2017-07-24", "title": "The Local: Шведската кибернетична сигурност е изправена пред „катастрофа“, предупреди премиерът Стефан Льовен"}
{"url": "http://www.focus-news.net/news/2017/07/24/2418770/kyustendil-poslednata-sedmitsa-ot-programata-aktivno-lyato-v-dupnitsa-predlaga-na-detsata-zanimaniya-v-bibliotekata-teatralna-shkola-i-narodni-tantsi.html", "text": "Последната седмица от програмата „Активно лято” в Дупница предлага на децата занимания в библиотеката, театрална школа и народни танци. Това съобщи за Радио „Фокус” – Кюстендил Христо Апостолов, експерт към Община Дупница. Всички занимания са с начало 10.00 часа. Днес децата ще бъдат включени в занимания по приложно изкуство, които ще се проведат в партерната зала в сградата на община Дупница. Следващите дни програмата включва детски танци и игри с Божидар Германов, театрална академия с Василка Сумева и интерактивно занимание в библиотеката. \r\nПрограмата „Активно лято“ по традиция се организира от Община Дупница, Местната комисия за борба с противообществените прояви на малолетни и непълнолетни и културните институти в града.\r\nВенцеслав ИЛЧЕВ", "date": "2017-07-24", "title": "Кюстендил: Последната седмица от програмата „Активно лято” в Дупница предлага на децата занимания в библиотеката, театрална школа и народни танци"}
{"url": "http://www.focus-news.net/news/2017/07/24/2418775/pregled-na-osnovnite-temi-vav-varnenskiya-pechat.html", "text": "„С балнео- и СПА туризъм удължаваме сезона“, е заглавие от първа страница в днешния брой на варненския вестник „Черно море“. Балнео- и СПА туризмът, както и културно-историческият туризъм, са сред акцентите в програмата на ресорното министерство за удължаване на туристическия сезон. Допълнително ще се работи за засилване на рекламата в Германия и Русия. Очаква се до края на годината ръстът на чуждестранните посещения у нас да бъде между 7 и 10%. Данните бяха изнесени във Варна след заседание на Националния съвет по туризъм, председателстван от министър Николина Ангелкова. \r\n„Индийци, корейци и японци на почивка във Варна през лятото“, е друго заглавие в броя. Освен традиционните туристи от Европа и такива от Азия посещават Варна през този летен сезон, каза в сутрешния блок на тв “Черно море” председателят на Варненската асоциация на ресторантьорите и хотелиерите Павлин Косев. „Тази година се радваме на индийци, корейци дойдоха, както и един автобус с японци. Доста екзотични туристи започнаха да идват, които са чували много за България. Това са туристи, които обичат да си променят дестинации те, обичат да виждат нови места, на които не са ходили“, коментира той. \r\n„Над 90% от жалбите до общината са за лоша инфраструктура“, информира изданието. Над 90% от жалбите на граждани, които постъпват при нас, са предимно за лоша инфраструктура в техните райони. Това съобщи председателят на постоянната комисия по благоустройство и комунални дейности към Общинския съвет във Варна Божидар Чапаров. Нашата работа, както и тази на общинската и районните администрации, е да търсим решения на по- вдигнатите проблеми, заяви той. \r\n„Одобриха предварително споразумение за заем от ЕБВР“, е друго заглавие в броя. На своето заседание постоянната комисия по финанси и бюджет към Общинския съвет одобри текст на предварително споразумение за заем от Европейската банка за възстановяване и развитие (ЕБВР). С парите от бъдещия дълг ще се реализират структуроопределящи проекти на Варна, свързани с интегрирания градски транспорт, естетизацията на градската среда, оформянето на “синя зона” и зони за зарядни станции за електромобили и други. \r\n„Драматичният театър с премиера на „Комичната илюзия“ на Римски терми“, информира изданието.  „Комичната илюзия“ от Пиер Корней e най-новата постановка на Драматичен театър „Стоян Бъчваров, за която е поканен нашумелият актьор, режисьор и драматург Васил Дуев. Превод Пенчо Симов, сценография и костюми Даниела Николчова, музика Стефан Здравески, хореография и сценичен бой Филип Миланов и Валери Миленков. В главните роли ще видим Цветина Петрова (Изабел) и Ненчо Костов (Клендор), който дебютира на сцената на Варненския театър, заедно с Ивайло Иванов (Адраст) и Сабина Коен (Лиз). Участват още Стоян Радев (Жеронт), Гергана Арнаудова (Алкандра), Пламен Димитров (Придаман), Константин Соколов (Матамор) и Николай Кенаров (Тъмничар, Ераст и страж).", "date": "2017-07-24", "title": "Преглед на основните теми във варненския печат"}
{"url": "http://www.focus-news.net/news/2017/07/24/2418774/prof-mihail-konstantinov-vaprosat-za-ezika-ne-tryabva-da-bade-chast-ot-dogovora-za-dobrosasedstvo-mezhdu-balgariya-i-makedoniya.html", "text": "Въпрос като този за езика не трябва да бъде част от Договора за добросъседство между България и Македония. Това коментира в сутрешния блок „Добро утро, България“ на Радио „Фокус“ анализаторът проф. Михаил Константинов. „Македония се нуждае от българската подкрепа за евентуалното й влизане в ЕС, въпреки че трудно го виждам това влизане при конфликтите, които е създала Македония със съседите. За България този договор не е толкова важен. Чакали сме досега и не виждам защо трябва да правим повече компромиси. България е направила достатъчно компромиси вече“, коментира още проф. Константинов. \r\nТой каза още, че управляващата доскоро коалиция на ВМРО-ДПМНЕ се е забъркала в тежки корупционни скандали, свързани с подслушване, като групата около Никола Груевски я очаква най-вероятно затвор, но те ще се опитат да избегнат това на всяка цена и да предизвикват нестабилност в отношенията със съседните държави и вътрешни проблеми. Проф. Константинов каза още, че македонският народ трябва да намери смелост и да не става заложник и жертва на своето бившо ръководство.", "date": "2017-07-24", "title": "Проф. Михаил Константинов: Въпросът за езика не трябва да бъде част от Договора за добросъседство между България и Македония"}
{"url": "http://www.focus-news.net/news/2017/07/24/2418780/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "В понеделник, 24 юли, в Истанбул започва процесът срещу 17 бивши и настоящи служители на антиправителствения турски вестник „Джумхуриет“, припомня баварският ежедневник Die Sueddeutsche Zeitung.\r\nИзправените на подсъдимата скамейка са обвинени в подпомагане на терористични организации като забранената „Работническа партия на Кюрдистан“ (ПКК), движението на гюленистите (ФЕТО) и други радикални леви групировки.\r\nСпоред „Репортери без граници“ подсъдимите биха могли да получат до 43 г. затвор. Сред обвиняемите е и бившият главен редактор на изданието – Джан Дундар, който понастоящем живее в изгнание в Германия. Обвинени са сегашният главен редактор Мурат Сабунчу, изпълнителният директор Акън Аталай и добре познатит разследващия журналист Ахмет Сик. Дванадесет служители на „Джумхуриет“, включително Сабунчу, Аталай и Сик, са в ареста. \r\nНяколко организации, сред които и „Репортери без граници“, отхвърлиха твърденията на турските власти срещу журналистите като „политически мотивирани“. Представители на няколко организации ще участват в демонстрация пред съда в Истанбул преди началото на делото.\r\n*** Министър-председателят на Швеция Стефан Ловен коментира за пръв път юкибернетичната сигурност на страната, след инцидента, при който стана ясно, че е предоставен открит достъп до информационната база на полицията на чешки ИТ специалисти, пише вестник The Local. \r\n„Това, което се случи в Агенцията по транспорта (Transportstyrelsen) беше катастрофа. Правителството замени ръководството на органа и гарантира, че са предприети мерки за ограничаване на вредните последици\", отбеляза Льовен в писмено изявление.\r\nМиналата седмица се оказа, че полиция за сигурност (СЕПО) разследва Агенцията по транспорта, след като ключова информация бе предоставена на ИТ служители от други държави, които не са преминали през обичайните проверки. Така се оказа, че ИТ специалисти от Чешката република са получили достъп до съхранявана информация, включително поверителни полицейски бази данни, съдържащи регистрите за съдимост и информация за хора, заподозрени в престъпления, сочат съобщения в шведските медии.\r\n***Поне 15 консервативни депутати подписаха писмо за вот на недоверие срещу британския премиер Тереза Мей, предава London Evening Standard .\r\nПисмото на недоверие няма нужните 48 подписа, които се изискват за предизвикването на лидерско състезание.\r\n„Бройката се променя от ден на ден, в зависимост от това, което се случва, но има 15, които са постоянни в желанието си за промяна“, заяви бивш министър.\r\nТова се случва след като Тереза Мей предупреди торите, че поведението им може да доведе до евентуална победа за лейбъристкия лидер Джереми Корбин.\r\nСред торите, които искат Тереза Мей да се оттегли, най-популярен за лидерския пост е преговарящият за Брекзит Дейвид Дейвис. Все пак повечето консерватори предпочитат Тереза Мей да остане като министър-председател засега.\r\nВтората най-популярна личност, която може да измести Мей, е външният министър Борис Джонсън.\r\n*** Гражданката на Чешката република, която бе ранена при нападението срещу чуждестранни туристи в популярния египетски курорт Хургада, остава в болница в Кайро и няма да се завърне в близките дни в родината си, съобщава столичният вестник The Daily Prague Monitor, като се позовава на говорител на Министерството на външните работи в Прага.\r\nПредставители на чешкото посолство в Египет са обсъдили възможното транспортиране на пострадалата жена със семейството й и лекуващите я лекари. Чехкинята, 36-годишна, бе нападната с нож в гърба и крака при атаката от 14 юли. След нападението тя бе преместена в болница в Кайро с хелокоптер.\r\nМъж нападна с хладно оръжие чуждестранни туристи в популярния курорт на Червено море. В резултат на атаката загинаха две жени – гражданки на ФРГ, и бяха ранени четирима други почиващи. Мотивите на нападателя все още остават неизвестни за следователите.\r\nТова е първата голямата атака срещу чуждестранни туристи след подобно нападение в същия курорт преди повече от година. Тя бе извършена в момент, когато Египет се опита да възстанови своята туристическа индустрия, която пострада сериозно заради заплахите за сигурността в страната.\r\n***", "date": "2017-07-24", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/07/24/2418779/varna-dvama-dushi-sa-otkarani-v-bolnitsa-sled-katastrofata-na-patya-kazashko-varna.html", "text": "Двама души са откарани в болница след катастрофата на пътя Казашко – Варна. Това съобщиха за Агенция „Фокус“ от ОДМВР - Варна. В  8.30 часа тази сутрин е постъпил сигнал за катастрофа между два автомобила, които са се сблъскали челно на пътя Казашко-Варна. Вследствие на катастрофата двама души са откарани в болница. По първоначална информация става въпрос за мъж и жена. В момента се работи по случая. Към момента заради огледа, който се извършва, пътят в участъка от кръстовището на крайезерния път с ул. „Атанас Москов“ до разклона за село Тополи е затворен. Преминаването се осъществява през обходен маршрут по стария път за София. \r\nДеница КИТАНОВА", "date": "2017-07-24", "title": "Варна: Двама души са откарани в болница след катастрофата на пътя Казашко – Варна"}
{"url": "http://www.focus-news.net/news/2017/07/24/2418773/parlamentarnata-komisiya-za-ndk-shte-izslusha-bivshiyat-direktor-miroslav-borshosh-i-sluzhebniyat-vitsepremier-denitsa-zlateva.html", "text": "По програма във Временната парламентарна комисия, която установява как са разходвани средствата в НДК, ще бъдат изслушани бившият служебен вицепремиер по подготовката на Българското председателство на Съвета на ЕС Деница Златева и бившият директор на Двореца на културата Мирослав Боршош. Предвидено е и изслушване на Ангел Митев, който беше назначен за изпълнителен директор на НДК от министъра на културата Боил Банов, след като министерството стана принципал. Депутатите ще изслушат и председателя на Съвета на директорите на НДК Борислав Велков, както и предшествениците му на поста Валентин Кръстев и Марио Анастасов. \r\nНа 19 юли след като бе привлечен като обвиняем на излизане от Прокуратурата бившият директор на НДК Мирослав Боршош заяви, че всичко направено от него и от екипа му е значимо и по законен път. Той посочи, че на заседанието на временната комисия за НДК ще представи своята позиция и истината по случая.\r\nПредложението на БСП за изслушването на служебния министър Деница Златева и ръководството на НДК бе прието на заседание на комисията на 18 юли. Последното заседание на комисията ще бъде на 25 юли, на което ще бъде обсъден докладът за дейността й. Очаква се тази седмица докладът да бъде гласуван в пленарна зала, както и комисията да предложи Сметната палата да извърши проверка относно целесъобразното разходване на средствата, с които е увеличен капиталът на НДК.", "date": "2017-07-24", "title": "Парламентарната комисия за НДК ще изслуша бившият директор Мирослав Боршош и служебният вицепремиер Деница Златева"}
{"url": "http://www.focus-news.net/news/2017/07/24/2418776/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-25-yuli.html", "text": "„Софийска вода” временно ще прекъсне водоснабдяването в някои части на столицата на 25 юли, съобщиха от пресцентъра на дружеството. Във вторник във връзка с изпълнение на инвестиционен проект за реконструкция на уличен водопровод на ул. „Уошбърн“ жк. „Хаджи Димитър“ се налага спиране на водоподаването от 9:00  до 21:00 часа на клиентите на „Софийска вода”, живеещи в района на: ул. „Резбарска“,  ул. „Васил Кънчев“,  бул. „Владимир Вазов“,  ул. „Макгахан“,  ул. „Уошбърн“,  ул. „Кочо Честименски“,  ул.“ Найден Георгиев“,  ул. „Никола Войновски“,  ул. „Макгахан“, ул. „Резбарска“,  ул. „Първа Българска армия“,  река Владайска,  ул. „Жак Дюкло“,  река Перловска. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Макгахан“ до пазара; ул. „Златица“ ъгъла с ул. „Георги Илиев“.  След възстановяване на водоснабдяването е възможно временно повишаване  мътността на водата.\r\nВъв вторник във връзка с изграждане на сградно водопроводно отклонение на ул. „Поп Богомил“ Център се налага спиране на водоподаването от 9.00 до 17.00 часа на клиентите на „Софийска вода”, живеещи в района на: ул. „Поп Богомил“ от ул. „Будапеща“ до ул. „Веслец“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „ Поп Богомил“№19.\r\nВъв вторник във връзка с подмяна на сградно водопроводно отклонение на ул. „3-ти март“ кв. „Филиповци“ се налага спиране на водоподаването от 10.00 до 18.00 часа на клиентите на „Софийска вода”, живеещи в района на: по ул. „3-ти март“ от ул. „Суходолски път“ до ул. „Поручик Хранов“, ул. „Поручик Хранов“;  по ул. „Братя Найденови“ от ул. „Васил Левски“ до ул. „Крайречна“;  по ул. „Крайречна“ от ул. „Братя Найденови“ до ул. „Вихрен“ и ул. „Васил Левски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на площада.\r\nВъв вторник във връзка с подмяна на спирателен кран на ул. „Брезите“ кв. „Бояна“ се налага спиране на водоподаването от 10.00 до 22.00 часа на клиентите на „Софийска вода”, живеещи в района на ул. „Брезите“ от ул. „Ралевица“ до ул. „Севастократор Калоян“; по ул. „Севастократор Калоян“ от ул. „Кумата“ до ул. „Ралевица“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Севастократор Калоян“  ъгъла с ул. „Брезите“ .\r\nВъв вторник във връзка с подмяна на сградно водопроводно отклонение на ул. „Ген. Александър Суворов“ жк. „Бъкстон“ се налага спиране на водоподаването от 10.00  до 16.00 часа на клиентите на „Софийска вода”, живеещи в района на: по ул. „Ген. Александър Суворов“ от ул. „Иван Сусанин“ до ул. „Чинар“ (нечетни номера). При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес:  ул. „Ген. Александър Суворов“ ъгъла с ул. „Равен“.\r\nВъв вторник във връзка с подмяна на сградно водопроводно отклонение на ул. „Княгиня Косара“ кв. „Васил Левски“ се налага спиране на водоподаването от 9.30 до 18.00 часа на клиентите на „Софийска вода”, живеещи в района на ул. „Княгиня Косара“ от ул. „Рилска обител“ до ул. „Поп Грую“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес:  ул. „Княгиня Косара“ №12.\r\nВъв вторник във връзка с подмяна на спирателен кран на ул. „Байкал“ кв. „Бояна“ се налага спиране на водоподаването от 10.00 до 13.00 часа на клиентите на „Софийска вода”, живеещи в района на: ул. „Байкал“ от ул. „Севастократор Калоян“ до ул. „Герганица“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес ул. „Севастократор Калоян“  ъгъла с ул. „Байкал“.\r\nВъв вторник във връзка с прекъсване на сградно водопроводно отклонение на  ул. „Росен“ местност „Гърдова глава“ се налага спиране на водоподаването от 13.00 до 17.00 часа на клиентите на „Софийска вода”, живеещи в района на ул. „Росен“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес ул. „Росен“ ъгъла с ул. „Ботко войвода“.", "date": "2017-07-24", "title": "„Софийска вода” временно ще прекъсне водоснабдяването в някои части на столицата на 25 юли"}
{"url": "http://www.focus-news.net/news/2017/07/24/2418777/the-daily-prague-monitor-chehkinyata-ranena-pri-atakata-v-hurgada-ostava-v-bolnitsa.html", "text": "Гражданката на Чешката република, която бе ранена при нападението срещу чуждестранни туристи в популярния египетски курорт Хургада, остава в болница в Кайро и няма да се завърне в близките дни в родината си, съобщава столичният вестник The Daily Prague Monitor, като се позовава на говорител на Министерството на външните работи в Прага.\r\nПредставители на чешкото посолство в Египет са обсъдили възможното транспортиране на пострадалата жена със семейството й и лекуващите я лекари. Чехкинята, 36-годишна, бе нападната с нож в гърба и крака при атаката от 14 юли. След нападението тя бе преместена в болница в Кайро с хелокоптер.\r\nМъж нападна с хладно оръжие чуждестранни туристи в популярния курорт на Червено море. В резултат на атаката загинаха две жени – гражданки на ФРГ, и бяха ранени четирима други почиващи. Мотивите на нападателя все още остават неизвестни за следователите.\r\nТова е първата голямата атака срещу чуждестранни туристи след подобно нападение в същия курорт преди повече от година. Тя бе извършена в момент, когато Египет се опита да възстанови своята туристическа индустрия, която пострада сериозно заради заплахите за сигурността в страната. Тереза Герова", "date": "2017-07-24", "title": "The Daily Prague Monitor: Чехкинята, ранена при атаката в Хургада, остава в болница"}
{"url": "http://www.focus-news.net/news/2017/07/24/2418778/dobrich-vazstanovkata-na-kavarnenskoto-vastanie-sabra-stotitsi-zriteli.html", "text": "Стотици жители и гости на Община Каварна присъстваха на грандиозната възстановка на Каварненското въстание. Поводът бе 140-годишнината от славното историческо събитие. Това съобщиха от пресцентъра на Община Каварна. Над сто възстановчици от родолюбиви клубове от цяла България пренесоха зрителите в тежките за Каварна юлски дни на 1877 г. Автентичността и драматизмът на възстановката бе подсилена от зрелищни пироефекти. Участниците във военно-историческата реконструкция бяха бурно аплодирани от многобройната публика. \r\n„В нашата история има страници, които винаги ще изпълват сърцата ни с гордост. Те поддържат нашия дух и ни дават сили да преодоляваме възникващите по пътя трудности“, заяви в словото си кметът на Община Каварна Нина Ставрева. Тя отбеляза, че в нашата славна история има много примери на духовно величие и патриотична саможертва, а споменът за тези велики моменти ни дават самочувствие и осмисля през вековете нашата национална идентичност. Кметът Нина Ставрева заяви, че е силно развълнувана и щастлива от присъствието на толкова многобройна публика на историческата реконструкция. „Народ, който помни и тачи своето минало и своите герои, има бъдеще! Това ми дава надежда за Каварна, това ми дава надежда за България!“, посочи кметът на Община Каварна.\r\nМакар да не е така известно в популярната историография, паметта на жертвите и водачите от Каварненското въстание през юли 1877 г. е дълбоко почитана в крайморска Добруджа. Според някои историци жестокостта, с която то е потушено е сравнима с Баташкото клане. Имената на водача на въстанието Андрей Василев Димитров с прозвище Амира Джерафоглу и на „Избавителя“ - арменеца Еранос Ераносян носят улици в Каварна, обявени са посмъртно за почетни граждани и са им издигнати паметници.Най-внушителният паметник на въстаниците е недалеч от центъра при южния вход на града. Паметният надпис гласи:\r\n„Каварна се вдигна в защита мъжествена, в кърви потъна, из пепелища израстна!“.", "date": "2017-07-24", "title": "Добрич: Възстановката на Каварненското въстание събра стотици зрители"}
{"url": "http://www.focus-news.net/news/2017/07/24/2418783/sport-tsvetana-pironkova-ostava-pod-nomer-123-v-svetovnata-ranglista.html", "text": "Най-добрата българска тенисистка Цветана Пиронкова запазва 123-та позиция в световната ранглиста. Втора ракета на България при жените е Виктория Томова, която е поставена под номер 171 в класацията.\r\nНа първо място остава чехкинята Каролина Плишкова, следвана от Симона Халеп от Румъния и доскорошната номер едно в света – германката Анджелик Кербер. Победителката от „Уимбълдън“ Гарбине Мугуруса се изкачи с едно място и през новата седмица е четвърта в света. След нея се нареждат украинката Елина Свитолина и Каролина Вожняцки от Дания.", "date": "2017-07-24", "title": "Спорт: Цветана Пиронкова остава под номер 123 в световната ранглиста"}
{"url": "http://www.focus-news.net/news/2017/07/24/2418781/plovdiv-ostava-v-sila-zabranata-za-izpolzvane-na-vodata-za-piene-i-gotvene-v-selata-padarsko-dragoynovo-i-karadzhalovo.html", "text": "Остава в сила забраната за използване на водата за пиене и готвене в селата в област Пловдив Пъдарско, Драгойново и Караджалово, заради наднормено съдържание на естествен уран. Това съобщиха за Радио „Фокус“ – Пловдив от Регионална здравна инспекция-Пловдив. Водата в тези три населени места може да се използва само за хигиенни цели. За резултатите от последните проверки и предприемането на задължителни превантивни мерки са уведомени кметовете на съответните села, а жителите се снабдяват с вода с помощта на водоноски. От Регионалната здравна инспекция добавиха, че в населените места, в чиято вода е открито наднормено количество уран, се извършва зачестен контрол и се проследява дали стойностите на уран се понижават или се задържат константни.\r\nКъм момента в Пловдивска област няма населени места с режим на водоподаването. През последната седмица специалистите от Регионалната здравна инспекция са извършили изследвания за състоянието на питейната вода в 36 населени места. 54 са изследваните проби питейна вода при консуматорите от централно водоснабдени населени места по показатели, включени в постоянен мониторинг.\r\nТони МИХАЙЛОВ", "date": "2017-07-24", "title": "Пловдив: Остава в сила забраната за използване на водата за пиене и готвене в селата Пъдарско, Драгойново и Караджалово"}
{"url": "http://www.focus-news.net/news/2017/07/24/2418786/mvr-spetsializirana-politseyska-operatsiya-za-kontrol-na-tovarnite-avtomobili-i-avtobusite-shte-se-provezhda-v-es-do-30-yuli.html", "text": "До 30 юли на територията на България и останалите страни от Европейския съюз ще се проведе специализирана полицейска операция за контрол на товарните автомобили и автобусите. Това съобщиха от пресцентъра на МВР. Тя се осъществява по линия на Европейската организация на службите на Пътна полиция (TISPOL). У нас проверките са организирани съвместно от органите на Пътна полиция и Изпълнителната агенция „Автомобилна администрация“, но ще участват и представители на Икономическа и Криминална полиция. Криминалистите ще следят за превоз на нелегални имигранти, трафик на хора, наркотици, оръжие и транспортиране на крадени стоки.\r\nПо време на проверките ще се следи и за наличието на задължителната застраховка „Гражданска отговорност“, както и за платена винетна такса.\r\nОперациите за контрол над товарните автомобили и автобусите са заложени в плана на TISPOL за проверки през 2017 г. във връзка с данните, че при възникване на тежко произшествие на пътя с участието на такива возила, последиците и броят на загиналите и ранените е значително по-голям, отколкото при други инциденти. Основните причини за възникване на ПТП с участието на товарни автомобили и автобуси са неспазване на времето за почивка от водачите, превишаването на скоростта, употребата на алкохол и упойващи вещества, превоз на необезопасен това и претоварване на автомобилите.", "date": "2017-07-24", "title": "МВР: Специализирана полицейска операция за контрол на товарните автомобили и автобусите ще се провежда в ЕС до 30 юли"}
{"url": "http://www.focus-news.net/news/2017/07/24/2418788/faz-turskata-obshtnost-v-germaniya-podkrepi-predlozhenieto-za-zabrana-na-nosene-na-nikab-v-uchebnite-zavedeniya.html", "text": "Турската общност в Германия одобри предложената забрана за носене на никаб в учебните заведения във федералната провинция Долна Саксония, пише националният ежедневник Die Frankfurter Allgemeine Zeitung. \r\n„Студентите трябва да имат възможност да се виждат кой седи до тях\", подчерта председателят на общността Гьокай Софуоглу.\r\nЗабраната може да допринесе за „избягването на ненужни дискусии за това кой е истински мюсюлманин\", заяви Софуоглу, като същевременно определи като преувеличени призивите на организации като Terre де Femmes за въвеждане на подобна забрана във всички учебни заведения и детски градини в страната. Вместо да се разчита на налагането на подобни мерки от властта, би трябвало те да се регулурат от ръководствата на джамиите в отделните провинции, уверен е Гьокай Софуоглу.\r\nРегионалните власти в Долна Саксония наложиха забрана за пълно покриване на лицето след изолиран инцидент със студентка. Промяната в закона бе съгласувана между четирите парламентарни групи още миналата седмица. Долна Саксония не е единствената германска провинция, в която е утвърдена подобна забрана – от 1 август миналата година в Бавария е забранено носенето на бурка и никаб от служители в държавната администрация, университетите, училищата и детските градини. Тереза Герова", "date": "2017-07-24", "title": "FAZ: Турската общност в Германия подкрепи предложението за забрана на носене на никаб в учебните заведения"}
{"url": "http://www.focus-news.net/news/2017/07/24/2418785/dobrich-13-sa-neohranyaemite-morski-plazhove-v-oblastta.html", "text": "13 са неохраняемите морски плажове в областта, предаде кореспондент на Радио „Фокус” – Варна. В Община Шабла всички плажове са неохраняеми, с изключение на „Крапец – север“ (част 3) и в Шабленска тузла „Къмпинг Добруджа“ (част 4), които са отдадени под наем. Общо осем са морските плажове в тази община: „Дуранкулак“ 1 и 2, „Къмпинг Космос“, „Крапец“ – север, централен и юг, и плаж „Шабла“. \r\nОт 1 юли ОС на БЧК в Добрич осигури за сезона водно спасяване на три от тези неохраняеми плажове: къмпинг „Космос“ в Дуранкулак, къмпинг „Добруджа“ в Шабла и плаж „Шабленска тузла“. Три са неохраняемите морски плажове на територията на Община Каварна: „Русалка“, „Тауклиман“ и „Болата“ (в рамките на резерват „Калиакра“). \r\nОстаналите плажове са отдадени под наем или на концесия. Общо наброяват 10 морските плажове в Община Каварна. ОС на БЧК е осигурил водно спасяване на плаж „Русалка“ (българска част). В Община Балчик от общо 14 морски плажа 3 са неохранями. Водно спасяване е осигурено за плаж „Фиш-Фиш“ край Албена – два поста. Постовете за водно спасяване ще функционират до края на месец август, само за плаж „Фиш-Фиш“, който се намира до „Моби Дик“, работата ще продължи до септември. \r\nВ рубриката „Актуално“ на сайта на Областна администрация в Добрич са публикувани телефонни номера и електронни адреси, на които гражданите могат да подават сигнали и жалби за нередности. \r\nЖулиета НИКОЛОВА", "date": "2017-07-24", "title": "Добрич: 13 са неохраняемите морски плажове в областта"}
{"url": "http://www.focus-news.net/news/2017/07/24/2418784/pre.html", "text": "„ВиК влезе в “Бялата пръст” спряха водата на две къщи за неплатени сметки“, е водещото заглавие във вестник „Шуменска заря“. Служители на „ВиК” спряха водата на две ромски къщи в квартал „Бялата пръст” в Шумен за неплатени сметки. Става дума за района от ул. „Първа” до ул. „Седма”, където от години водното дружество не може да си събере парите за консумираната вода. Целта на акцията бе да прекъсне кражбите на вода и да накара некоректните ползватели да си плащат сметките. От над 200 домакинства в квартала едва 20 на сто са коректни платци. \r\n„Прокуратурата разследва санирането на блок, причинило средна телесна повреда на момче от Шумен“, е акцент от стр. 2 в броя. Административно производство срещу фирмата е започнала и Инспекцията по труда. Изпълнителите на строителството са проверени като констатирани нарушения на безопасните и здравословни условия. Последващият контрол е установил изпълнение на предписанията. Жилищната сграда вече е допълнително обезопасена. Предпазното платно обгръща плътно сградата и строителното скеле. Инцидентът стана в сряда вечерта. \r\n„Поредно нерегламентирано строително сметище никне в Шумен“, пише ежедневникът. В началото на кв. „Тракия“, на мястото на бившето предприятие, известно на шуменци като „Шаси“, необезпокоявани от никого каруци и пикапи изсипват ненужни,предимно строителни отпадъци. Пространството е скрито от погледите, вижда се само от високо. Иначе то е обградено със зеленина, която се използва и за тоалетни нужди. „Моторист се блъсна в лека кола край шуменска автокъща, бере душа в болницата“, съобщава изданието. 30-годишен водач на мотоциклет“ Сузуки“ с шуменска регистрация е пострадал при пътен инцидент в Шумен. Сигнал за  произшествието е получен малко след в 17 часа в събота в оперативната дежурна част на областната дирекция. На бул.“Ришки проход“ са пратени екипи на полиция, пожарна и спешна помощ. Изяснено било, че мотоциклетист и водач на Фолксваген „Туаран“ с датски транзитни номера са се движили попътно към изхода на Шумен. Край една от автокъщите 21-годишният водач на леката кола предприел маневра обратен завой. Идващият зад него мотоциклетист се ударил в предната лява гума. Водачът на мотора е откаран с екип на ЦСМП в МБАЛ- Шумен в тежко състояние. \r\n„Детската градина в кв. “Мътница” няма да се закрива, става филиал на шуменско детско заведение“, информира всекидневникът. Детска градина „Патиланци“ в шуменския квартал “Мътница” ще продължи да приема и да се грижи за деца в същата сграда. Тя беше обект на дискусии на общинската сесия на 20 юли, когато се взе решение детското заведение да се преобразува във филиал на ДГ „Дружба“ в Шумен. От есента в детското заведение ще има 17 деца. Сградата е обновена. Извършени са много ремонти, подпомогнати от община Шумен и училищното настоятелство. \r\n„Шефът на ДАНС в Шумен бе освободен от длъжност“, съобщава всекидневникът. Шефът на подразделението на Държавна агенция „Национална сигурност” в Шумен Калин Кръстев е освободен от длъжност по негова молба. Това е станало при спазването на всички процедури и нормативни актове, съобщиха от пресцентъра на агенцията. Председателят на ДАНС Димитър Георгиев ще реши дали да назначи временно изпълняващ длъжността или направо нов ръководител на шуменското подразделение. Досегашният шеф на ДАНС в Шумен Калин Кръстев е пуснал рапорт за напускане на поста по лични причини преди месец.", "date": "2017-07-24", "title": "Преглед на основните теми в шуменския печат"}
{"url": "http://www.focus-news.net/news/2017/07/24/2418789/shumen-narodniyat-predstavitel-ot-gerb-plamen-tachev-be-gost-na-folklorniya-festival-taraklaka-pee-i-tantsuva-2017.html", "text": "За поредна година народният представител от ГЕРБ Пламен Тачев уважи големия фолклорен празник на село Градище, съобщиха от пресцентъра на партията. „Щастлив съм, че днес съм част от фолклорния събор „Тараклъка пее и танцува 2017”. Моят подарък за вас е новината за приключилия проект за ремонт на пътя Левски - Градище с дължина 7,4 км на стойност 3,3 млн лв. Дейностите се финансират с бюджетни средства, а срокът за изпълнение е 50 дни”, каза Пламен Тачев пред събралите се жители и гости на празника.\r\n        Над 1400 изпълнители от всички фолклорни области в страната се събраха в живописната местност за четвъртото издание на фолклорния фестивал „Тараклъка пее и танцува”. Тази година поради големия интерес всички места в програмата са били заети още преди крайния срок за записване.\r\nНародният представител Пламен Тачев поздрави кмета на Градище Стефан Стефанов от ГЕРБ за отличната организация на събора и му пожела още много години да събират почитателите на българския фолклор.\r\nГостите имаха шанс да опитат и уникални гозби по стари местни рецепти.", "date": "2017-07-24", "title": "Шумен: Народният представител от ГЕРБ Пламен Тачев бе гост на фолклорния фестивал „Тараклъка пее и танцува 2017”"}
{"url": "http://www.focus-news.net/news/2017/07/24/2418790/prof-aneliya-klisarova-bsp-tryabva-da-promenim-filosofiyata-na-obrazovanieto-i-da-priobshtim-detsata-kam-uchilishteto-uchebnite-programi-da-sa-ustoychivi-dobre-obsadeni-i-sigurni.html", "text": "Най-важното е да променим философията на образованието - да приобщим децата към училището, да ги научим и ограмотим, да бъдат функционално грамотни и полезни за себе си. Една година след като влезе в сила новият закон за училищно и предучилищно образование това не е постигнато. Това заяви народният представител от „БСП за България“ проф. Анелия Клисарова пред БНТ, съобщиха от пресцентъра на Националния съвет на БСП. Според нея държавните образователни стандарти, които са много важни, трябва да бъдат приемани от НС и широко обсъждани, с участието на учители, родители, експерти. „Не може децата да започнат по една програма, по средата да се промени и да завършат по трета. Учебните програми трябва да са устойчиви, добре обсъдени и сигурни за децата и цялото общество. Трябва да бъдат ясни, точни и реални“, категорична е тя. По нейните думи, докато не сменим учебния план и програма, няма как да имаме стойностен учебник. Проф. Клисарова обясни, че учителят пак ще избира. „Учебникът ще бъде базов, който трябва да усвои всяко дете, за да може да премине в следващия клас. Учителят трябва да работи поне с две-три помагала и да избере най-подходящото за детето. Така учителят ще прояви творчество и ще може индивидуално да работи с всяко дете“, уточни тя. Народният представител подчерта, че целта не е да се правят икономии с този един учебник, защото ще трябва да има безплатни помагала, осигурени от държавата. „Няма да товарим родителите да ги купуват“, поясни тя и допълни: „Не може едно дете да отиде в университета и да иска стипендия, а да пише „мулба“. Щом сме я докарали до там, трябва да се вземат много сериозни мерки“, каза още депутатът от левицата.\r\nПроф. Клисарова попита кой носи отговорност за съдържанието на учебниците сега и обясни, че авторските права са на издателите. „Министърът няма нищо общо с този авторски колектив, освен едно съгласуване, че учебникът отговаря на съдържанието по програмата. Има абсолютна безотговорност към съдържанието на учебниците“, посочи тя. По нейните думи не е реално сега да се прочетат 137 учебника и да се кажете кое е вярно и кой е най-добрият. „Положението е изключително тежко - учебниците са написани неясно, несъобразени с възрастовите особености и физическите развития на децата. На много от въпросите дори учителите се затрудняват да отговорят. Учебниците трябва да се пишат от силен колектив от учители, експерти и психолози“, заяви проф. Клисарова. По нейните думи до 4 клас децата са много галени, а в 5 клас изискванията и предметите стават много и 22% от децата отпадат, защото не са подготвени. „Ние не сме ходили на частни уроци и имаше много силна подготовка в училище. Имаше дисциплина и ред в училище. Изпуснахме едно-две поколения. Родителите не вярват в училището, как да накараме децата да повярват?“, попита тя. Според нея децата трябва да чувстват ползата и да искат да отидат в училище. „Програмите трябва да бъдат адаптирани към сегашните условия. Трябват средства и вече има иновативни кабинети, модерно технологично оборудвани. Като финансираме частните училища, какво става с държавните?“, продължи с въпросите народният представител. Тя е на мнение, че субсидията, която се дава за образование, трябва да отива към държавните и общинските училища. „Иначе ще има още по-голямо социално разслоение. Това означава ли, че едно дете от по-бедно семейство или родено в по-малък град, където няма частно училище, е по-глупаво или не бива да има шанс в живота?“, попита проф. Клисарова. Тя е категорична, че трябва да има частни училища, но те се подпомагат и сега - с помагала и стипендии. „Нашият стремеж е да развиваме държавните училища, за да може всяко дете да посещава качествено училище, с модерните дъски, интернет, с възможностите за развитие“, каза още проф. Клисарова. Тя подчерта, че сега се затварят училища, а където има затворено училище, селището не се развива - децата отпадат, защото не отиват повече на училището. „За каква грамотност говорим, когато децата отпадат 25% между 5 и 7 клас“, коментира народният представител.", "date": "2017-07-24", "title": "Проф. Анелия Клисарова, БСП: Трябва да променим философията на образованието и да приобщим децата към училището, учебните програми да са устойчиви, добре обсъдени и сигурни"}
{"url": "http://www.focus-news.net/news/2017/07/24/2418791/veliko-tarnovo-vavezhda-se-vremenna-organizatsiya-na-dvizhenieto-za-vrachvaneto-na-diplomite-na-vipusk-2017-na-nvu-vasil-levski.html", "text": "Във връзка с подготовката и провеждането на тържествена церемония за присвояване на първо офицерско звание и връчване на дипломите на курсанти и сержанти от Випуск – 2017 на Национален военен университет „Васил Левски“ се въвежда временна организация на движение на МПС. Това съобщиха от пресцентъра на Община Велико Търново. \r\nНа 26 юли, сряда, за времето от 06.00 до 07.00 часа ще бъде затворена за движение ул. „Васил Левски“ от Студентски стол № 2 до сградата на Община Велико Търново;\r\nНа 27 юли, четвъртък, за времето от 09.00 до 12.00 часа ще бъде затворена за движение ул. „Васил Левски“ от Студентски стол № 2 до сградата на Община Велико Търново.", "date": "2017-07-24", "title": "Велико Търново: Въвежда се временна организация на движението за връчването на дипломите на Випуск – 2017 на НВУ „Васил Левски“"}
{"url": "http://www.focus-news.net/news/2017/07/24/2418787/sofiya-vavezhda-se-organizatsiya-na-dvizhenie-vav-vrazka-stroitelstvo-na-metroto.html", "text": "Въвежда се организация на движение във връзка строителство на метрото в София. Това съобщиха от пресцентъра на Столична община. От днес до 24.00 часа на 31 юли се забранява влизането на пътни превозни средства па западната половина на пътното платно на бул. „Александър Малинов“  от кръстовището на бул. „Александър Малинов“- ул. „Проф. Ал. Теодоров-Балан“ – ул. „Д-р Атанас Москов“ до ул. „Димо Дичев“. Промяната в организацията на движение се налага във връзка със строителството на метрото.", "date": "2017-07-24", "title": "София: Въвежда се организация на движение във връзка строителство на метрото"}
{"url": "http://www.focus-news.net/news/2017/07/24/2418792/focus-talibanite-poeha-otgovornost-za-bombeniya-atentat-v-kabul.html", "text": "Талибаните поеха отговорност за бомбеното нападение в афганистанската столица Кабул от сутрешните часове на понеделник, в резултат на което загинаха най-малко 24 души, съобщава германското издание Focus.\r\nСъответната информация бе потвърдена от говорител на Министерството на здравеопазването, който допълни, че около десетина от ранените при атентата, извършен със заминиран автомобил, са транспортирани в болница за оказване на необходимата медицинска помощ. Водачът на автомобила е загинал при нападението. \r\nСпоред първоначални данни, бомбата е избухнала в квартала, в който се намира къщата на високопоставен афганистански политик. Той обаче е невредим след инцидента, увериха властите. Наблизо се намира и един от многото частни университети в Кабул. Към момента остава неясно дали студентите са засегнати от атаката. Тереза Герова", "date": "2017-07-24", "title": "Focus: Талибаните поеха отговорност за бомбения атентат в Кабул"}
{"url": "http://www.focus-news.net/news/2017/07/24/2418793/plovdiv-obvineniyat-za-napadenie-nad-zhurnalisti-petar-nizamov-i-trima-ot-zadarzhanite-za-poboya-nad-sportisti-v-asenovgrad-iskat-izmenenie-na-nalozhenata-im-myarka-zadarzhane-pod-strazha.html", "text": "Днес, 24 юли 2017 г., Районен съд-Асеновград ще заседава по искането на Петър Н.,на 31 г., за изменение на мярката за неотклонение „задържане под стража“ в по-лека. Това съобщиха от пресцентъра на Апелативна прокуратура-Пловдив. Петър Н. е привлечен като обвиняем за хулиганство, извършено на 2 юли 2017 г. в гр. Асеновград и за причиняване на лека телесна повреда по хулигански подбуди – престъпления по чл. 325 ал. 1 и по чл. 131 ал.1 т. 12 от Наказателния кодекс. Районна прокуратура-Асеновград смята, че искането на обвиняемия Петър Н. е неоснователно и ще настоява мярката за неотклонение „задържане под стража“ да не бъде изменена.  \r\nВ Районен съд-Асеновград е внесено същото искане и от Исмет Л., на 34 г., и Костадин М., на 39 г., привлечени като обвиняеми за хулиганство, извършено на 26 юни 2017 г. в гр. Асеновград – престъпление по чл. 325 ал.2 във връзка с ал. 1 от Наказателния кодекс. Районна прокуратура-Асеновград смята, че искането на обвиняемите Исмет Л. и Костадин М. е неоснователно и ще настоява мярката за неотклонение „задържане под стража“ спрямо двамата да не бъде изменена. Днес Районен съд-Асеновград ще заседава по искането на двамата обвиняеми.", "date": "2017-07-24", "title": "Пловдив: Обвиненият за нападение над журналисти Петър Низамов и трима от задържаните за побоя над спортисти в Асеновград искат изменение на наложената им мярка “задържане под стража”"}
{"url": "http://www.focus-news.net/news/2017/07/24/2418794/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "В понеделник, 24 юли, в Истанбул започва процесът срещу 17 бивши и настоящи служители на антиправителствения турски вестник „Джумхуриет“, припомня баварският ежедневник Die Sueddeutsche Zeitung.\r\nИзправените на подсъдимата скамейка са обвинени в подпомагане на терористични организации като забранената „Работническа партия на Кюрдистан“ (ПКК), движението на гюленистите (ФЕТО) и други радикални леви групировки.\r\nСпоред „Репортери без граници“ подсъдимите биха могли да получат до 43 г. затвор. Сред обвиняемите е и бившият главен редактор на изданието – Джан Дундар, който понастоящем живее в изгнание в Германия. Обвинени са сегашният главен редактор Мурат Сабунчу, изпълнителният директор Акън Аталай и добре познатит разследващия журналист Ахмет Сик. Дванадесет служители на „Джумхуриет“, включително Сабунчу, Аталай и Сик, са в ареста. \r\nНяколко организации, сред които и „Репортери без граници“, отхвърлиха твърденията на турските власти срещу журналистите като „политически мотивирани“. Представители на няколко организации ще участват в демонстрация пред съда в Истанбул преди началото на делото.\r\n*** Турската общност в Германия одобри предложената забрана за носене на никаб в учебните заведения във федералната провинция Долна Саксония, пише националният ежедневник Die Frankfurter Allgemeine Zeitung. \r\n„Студентите трябва да имат възможност да се виждат кой седи до тях\", подчерта председателят на общността Гьокай Софуоглу.\r\nЗабраната може да допринесе за „избягването на ненужни дискусии за това кой е истински мюсюлманин\", заяви Софуоглу, като същевременно определи като преувеличени призивите на организации като Terre де Femmes за въвеждане на подобна забрана във всички учебни заведения и детски градини в страната. Вместо да се разчита на налагането на подобни мерки от властта, би трябвало те да се регулурат от ръководствата на джамиите в отделните провинции, уверен е Гьокай Софуоглу.\r\nРегионалните власти в Долна Саксония наложиха забрана за пълно покриване на лицето след изолиран инцидент със студентка. Промяната в закона бе съгласувана между четирите парламентарни групи още миналата седмица. Долна Саксония не е единствената германска провинция, в която е утвърдена подобна забрана – от 1 август миналата година в Бавария е забранено носенето на бурка и никаб от служители в държавната администрация, университетите, училищата и детските градини.\r\n*** България е позната преди всичко с ол инклузив почивките на море. Но ако се отдалечат от крайбрежните райони, почиващите ще открият една страна, която във вътрешността остава до голяма степен остава непозната за туристите, пише германският национален ежедневник Die Welt.\r\nЗащо не отпуска в България? Плажовете на Испания, Италия и Гърция са препълнени това лято, а Турция продължава да бъде избягвана от туристите, опасяващи се от нападения. Ето защо България все по-често попада във фокуса на летуващите. Страната, която е член на Европейския съюз от 2007 г., предлага много повече от гигантски хотели и евтин алкохол, които до този момент привличаха предимно организираните туристи. \r\nВ непосредствена близост до популярните черноморски курорти има редица забележителности, които може да зарадват туристите – като например византийски крепости и уникални скални пещери. Между тях се простира огромен зелен килим, изпъстрен с цветя в червено, жълто и лилава. А откриващото се небе е по-синьо, отколкото където и да е другаде по крайбрежието. И въпреки това гостите в районите, отдалечени на километри от плажовете, може да се преброят на пръстите на едната ръка.\r\n*** Талибаните поеха отговорност за бомбеното нападение в афганистанската столица Кабул от сутрешните часове на понеделник, в резултат на което загинаха най-малко 24 души, съобщава германското издание Focus.\r\nСъответната информация бе потвърдена от говорител на Министерството на здравеопазването, който допълни, че около десетина от ранените при атентата, извършен със заминиран автомобил, са транспортирани в болница за оказване на необходимата медицинска помощ. Водачът на автомобила е загинал при нападението. \r\nСпоред първоначални данни, бомбата е избухнала в квартала, в който се намира къщата на високопоставен афганистански политик. Той обаче е невредим след инцидента, увериха властите. Наблизо се намира и един от многото частни университети в Кабул. Към момента остава неясно дали студентите са засегнати от атаката.\r\n***", "date": "2017-07-24", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/07/24/2418795/gabrovo-30-godishen-mototsikletist-e-s-opasnost-za-zhivota-sled-paten-intsident-kray-selo-boaza.html", "text": "Мотоциклетист е с опасност за живота след пътен инцидент край село Боаза, съобщиха от ОДМВР – Габрово. Инцидентът станал на 22 юли, около 19.30 часа, в началото на селото. Водачът на мотоциклет „Ямаха“ – 30-годишен мъж от Севлиево, при движение с несъобразена скорост, на десен завой, изгубил контрол, превозното средство излязло вляво от пътя и се ударило в крайпътен скат. Пострадалият мотоциклетист е настанен в МБАЛ-Габрово с черепно-мозъчна травма и наранявания по тялото, с опасност за живота. На местопроизшествието е извършен оглед. По случая е образувано досъдебно производство.", "date": "2017-07-24", "title": "Габрово: 30-годишен мотоциклетист е с опасност за живота след пътен инцидент край село Боаза"}
{"url": "http://www.focus-news.net/news/2017/07/24/2418782/prof-mihail-konstantinov-okolo-ktb-sa-generirani-giganstski-finansovi-prestapleniya.html", "text": "Около КТБ са генерирани гиганстски финансови престъпления и едно от нещата, които трябва да се проследят, е финансовото състояние през годините на хората, свързани с казуса. Това коментира в сутрешния блок „Добро утро, България“ на Радио „Фокус“ проф. Михаил Константинов по повод предадените на съд 18 души във връзка с фалита на банката преди 3 години. „Търсете необективните богатства, толкова е просто. Ако някой е бил забъркван в тази каша, около него има генерирано някакво необяснимо богатство, търсете тези богатства, търсете парите, така се разкриват престъпления в белите държави. Следите остават във вид на натрупани незаконно имоти, пари и т.н. – това търсете. Аз предполагам, че частично е направено и това, но и може би даже не е направено докрай\", коментира проф. Михаил Константинов. Той допълни, че ако този подход се приложи, всички необясними богатства в България, не само свързани с КТБ, ще бъдат разкрити.", "date": "2017-07-24", "title": "Проф. Михаил Константинов: Около КТБ са генерирани гиганстски финансови престъпления"}
{"url": "http://www.focus-news.net/news/2017/07/24/2418797/afp-devetgodishno-momiche-ot-yuar-stana-tretoto-dete-v-sveta-nadvilo-virusa-na-spin.html", "text": "Деветгодишно момиче от Южноафриканска република стана третото дете в света, успяло да надвие Синдрома на придобитата имунна недостатъчност (СПИН), предава AFP.\r\nИзследователи съобщиха в понеделник, че момичето е било на лечение от периода след навършване на първата си година. Детето е преминало десетмесечен курс на лечение, след което е взимало лекарства. В резултат се наблюдава дълготрайна ремисия, уточниха експертите.Тереза Герова", "date": "2017-07-24", "title": "AFP: Деветгодишно момиче от ЮАР стана третото дете в света, надвило вируса на СПИН"}
{"url": "http://www.focus-news.net/news/2017/07/24/2418796/razgrad-14-godishno-momche-ot-grad-tsar-kaloyan-e-zadarzhano-za-poboy-nad-vazrasten-mazh.html", "text": "14-годишно момче от град Цар Калоян е задържано за побой, нанесен на възрастен мъж, съобщиха от Областната дирекция на МВР - Разград. Около 21.30 часа вчера пред магазин „Пацони“ в Цар Калоян възниква спречкване между малолетния Н.Д. и 55-годишния с инициали Р.М. След като е ударен, възрастният мъж паднал на цимента и ударил главата си. Откаран е в ОАИЛ с фрактура на черепа, мозъчен кръвоизлив и опасност за живота. По случая е образувано досъдебно производство по чл.129 от НК.", "date": "2017-07-24", "title": "Разград: 14-годишно момче от град Цар Калоян е задържано за побой над възрастен мъж"}
{"url": "http://www.focus-news.net/news/2017/07/24/2418799/burgas-zadarzhanata-grupa-mazhe-za-poboy-v-zavedenie-v-sozopol-e-s-myarka-zadarzhane-za-72-chasa.html", "text": "Петима мъже от Бургас са задържани след инцидент в заведение в Созопол. Повдигнати са им обвинения за хулигански действия, с постановление на прокуратурата им е наложена мярка „задържане за 72 часа“, съобщиха от пресцентъра на МВР. Вчера в Районното управление „Полиция” - Созопол е получено съобщение за инцидент в заведение в курортния град, при който след сбиване са пострадали четирима мъже: на 35, 36, 18 и 20 години, съответно от Благоевград, Созопол, Бургас и от Плевен. Пред незабавно пристигналите на мястото на инцидента полицаи потърпевшите съобщили, че са бити от група от около десетина мъже. \r\nСлужителите на реда предприели мерки за заграждане и преди влизане в Бургас спрели и задържали петима мъже: 38-годишен с инициали Г.Д., 27-годишен с инициали Д.Х., 32-годишен с инициали К.А., 30-годишен с инициали П.Р. и 27-годишния с инициали Г.Н., от Бургас, всичките криминално проявени и съпричастни към случая в заведението. Мъжете са отведени в Районното управление – Созопол. По случая е образувано досъдебно производство. На петимата задържани са повдигнати обвинения за хулигански действия.", "date": "2017-07-24", "title": "Бургас: Задържаната група мъже за побой в заведение в Созопол е с мярка „задържане за 72 часа“"}
{"url": "http://www.focus-news.net/news/2017/07/24/2418801/yambol-10-kilometrova-opashka-ot-tovarni-avtomobili-se-e-obrazuvala-na-gkpp-lesovo-hamzabeyli.html", "text": "10 километрова опашка от товарни автомобили се е образувала на Граничния контролно-пропускателен пункт „Лесово – Хамзабейли“. За това съобщи читател на Агенция \"Фокус\".", "date": "2017-07-24", "title": "Ямбол: 10 километрова опашка от товарни автомобили се е образувала на ГКПП „Лесово – Хамзабейли“"}
{"url": "http://www.focus-news.net/news/2017/07/24/2418798/montana-11-godishno-momche-e-nastaneno-v-bolnitsa-sled-kato-se-e-blasnalo-v-betonen-stalb-s-atv-v-berkovitsa.html", "text": "На 23 юли в кв. \"Раковица\" в Берковица 11-годишно момче е управлявало четириколесно МПС \"ATV\", без регистрационни табели, собственост на 52-годишен мъж от града. Това съобщиха от ОДМВР-Монтана. По време на движението момчето е загубило контрол над управляваното АТВ и се е блъснало в железобетонен стълб. Инцидентът е станал около 17.00 часа. Заедно с 11-годишното момче на АТВ-то се е возило 14-годишно момиче. В резултат на ПТП-то момчето водач е настанено за лечение в МБАЛ \"Д-р Стамен Илиев\" Монтана с разместени шийни прешлени, без опасност за живота. Пътничката е прегледана във ФСМП Берковица, след което е освободена за домашно лечение. По случая е образувано досъдебно производство в РУ Берковица.", "date": "2017-07-24", "title": "Монтана: 11-годишно момче е настанено в болница след като се е блъснало в бетонен стълб с АТВ в Берковица"}
{"url": "http://www.focus-news.net/news/2017/07/24/2418800/pazardzhik-vav-velingrad-zapochva-planov-remont-na-vodoprovodnata-mrezha-po-dve-ulitsi.html", "text": "Поради амортизираната водопроводна мрежа и честите аварии на ул.“Лесничей Попов“ и ул.„Йорданка Чанкова” във Велинград ще бъде предприет планов ремонт, съобщи за Радио „Фокус“ – Пазарджик Бояна Кирилова, експерт в Община Велинград. Водоподаването към абонатите няма да бъде нарушавано. До 30 юли от 09:00 до 17:00 ч. ще бъде затворено едното платно на ул. „Лесничей Попов”, а до 11 август - на ул. „Йорданка Чанкова”.\r\nАлбена ЖИЛЕКОВА", "date": "2017-07-24", "title": "Пазарджик: Във Велинград започва планов ремонт на водопроводната мрежа по две улици"}
{"url": "http://www.focus-news.net/news/2017/07/24/2418803/plovdiv-9-sela-v-oblastta-sa-bez-voda-zaradi-avarii.html", "text": "Стотици домакинства от девет села в Пловдивска област са с нарушено водоподаване заради аварии по водопреносната мрежа. Това съобщи за Радио „Фокус“ – Пловдив дежурният диспечер във водоснабдителното дружество. Без вода са жителите на селата Болярци, Добростан, Орешец, Слатина, Богдан, Белащица, Черноземен, Царацово и Мало Крушево. Не е посочен краен срок за отстраняване на авариите.\r\nДесетки домакинства в градовете Пловдив и Асеновград също остават без вода днес. Нарушено е водоподаването по улиците „Васил Ихчиев“, „Цар Калоян“, „Крайречна“, както и от блок №1 до блок №9 в квартал „Тракия“ в Пловдив. Без вода са и жителите на кв. „Баделема“ в град Асеновград. Дежурният във водоснабдителното дружество добави, че екипите работят за бързото отстраняване на авариите, като се очаква нормалното водоподаване в градовете да бъде възстановено до края на работния ден.\r\nТони МИХАЙЛОВ", "date": "2017-07-24", "title": "Пловдив: 9 села в областта са без вода заради аварии"}
{"url": "http://www.focus-news.net/news/2017/07/24/2418806/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Асоциацията на Международния форум за солидарност организира за дванадесети път младежки лагер в Сребреница, в който ще се включат около 70 доброволци от Европа и целия свят, съобщава столичният вестник The Sarajevo Times. \r\nС усилия и упорита работа доброволците ще допринесат за развитието и подобряването на условията на живот на жителите на града с печално известна съдба. Задачите на включилите се в лагера са най-разнообразни и включват както почистване на Мемориалния център Потокари до реконструиране на къщи на социално уязвими семейства в общината.\r\n*** Държавите от западната част на Балканския полуостров попадат в сферата на интересите на четири световни сили – Съединените американски щати, Руската федерация, Китай и Турция. И те не се колебаят – понякога дори твърде директно, да говорят открито за това, което искат от отделните страни и региона като цяло, пише белградското издание Blic.\r\nСътрудникът от Факултета по политология Стефан Сърлич подчерта, че тази ситуация би следвало да бъде разглеждана от два аспекта: стратегически и от гледна точка на сигурността. \r\n„Когато става въпрос за сигурност, Балканите остават единствената област, която не е интегрирана в Европейския съюз, с изключение на Румъния и България. В същото време те са и място, където е необходимо ЕС да докаже, че е в състояние да подреди нещата в задния си двор, да демонстрира успеха на своите политики, и по този начин да спечели легитимност за успешно решаване на други кризи и проблеми“, обяснява Сърлич. \r\nКогато дума за стратегически интерес, той включва САЩ, Русия, Турция, Китай и всички онези, които се стремят да разширят влиянието си в региона. \r\nСпоред директора на Центъра за регионализъм Александър Попов Балканите са неразделна част от Европа, но същевременно страните от региона не са част от Общността. \r\n„Тук винаги е имало пресичане на интереси на различни сили, защото е кръстопът – и икономически, и културен. При новите обстоятелства тези страни все още вървят по пътя към ЕС, но не са част от него, законите му не се прилагат в пълна степен и това отваря възможност за влияние на различни интереси“, обяснява експертът.\r\n*** Изцяло нов обществен плаж бе открит на брега на езерото Ван, най-голямото в Турция, съобщава вестник Daily Sabah. Местните власти работиха месеци без почивка, за да подготвят плажа за местните жители и туристите, които искат да отдъхнат край бреговете на соленото безотточно езеро, разположено в Арменското плато в източната част на страната.\r\nСтара училищна сграда в близост до плажа е превърната в социално съоръжение за плажуващите. Новият обществен плаж разполага с кафене, зона за отдих и специално обособени места за жени и деца. Освен това плажът предлага атрактивни оферти за водни спортове. Дежурен спасител на пълен работен ден ще се грижи за сигурността на плажуващите.\r\n*** Пожарът в Черна гора, който в сряда вечер обхвана територията на Хърватия, стана причина за експлозията на 34 изоставени мини от войната, съобщава македонското електронно издание „Стандард“ , като се позовава на информация, разпространена в медиите.\r\n„От полунощ до осем часа в неделя избухнаха 34 експлозии в региона, за който се твърди, че е разминиран“, заяви началникът на противопожарните служби Марио Магуд.\r\nДо този момент огнената стихия, която бушува в региона, унищожиха над 300 хектара гори.\r\n***", "date": "2017-07-24", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/07/24/2418802/varna-predaden-e-na-sad-latviets-za-prane-na-pari-pridobiti-chrez-kompyutarna-izmama.html", "text": "На съд по обвинителен акт на Окръжната прокуратура във Варна е бил предаден латвийският гражданин Янис Ч. за пране на пари, придобити чрез компютърна измама. 28-годишният подсъдим се намира във варненския затвор. Това съобщиха от пресслужбата на Апелативна прокуратура – Варна.\r\nТежкото умишлено деяние по член 253, ал. 4, във връзка с ал. 1 и ал. 2 от Наказателния кодекс е извършено като продължавано престъпление в периода от 30 ноември до 7 декември 2016 г. във Варна.\r\nЛатвийският гражданин пристигнал с полет на летище Варна на 23 ноември 2016 г. Регистрирал фирма „Сиа аболинс“ ЕООД със седалище в кв. „Чайка“. Адресът бил предоставен на подсъдимия от лице на име Вася. С него и друго неустановено по делото лице подсъдимият започнал да действа по уговорки помежду им.  Разкрил няколко банкови сметки, по които двамата му съучастници трябвало да преведат парични суми така, че произходът на средствата да изглежда законен. \r\nЗа времето на пребиваването си във Варна Янис Ч. сменял няколко хотела, където оставал да нощува при свидетел по делото, за да избегне регистрацията в тях.\r\nНа 30 ноември Янис Ч. внесъл 20 лева по открита фирмена сметка на дружеството му във варненски клон на банка. Сключил и договор за on-line банкиране. Фирмата му не развивала никаква дейност. Целта на съществуването й била да се използват фирмените й сметки за превод на пари.\r\nНа 7 декември 2016 г. по фирмена сметка на „Сиа аболинс“ ЕООД постъпила сумата от 79 885 лева, преведена от банковата сметка на бургаско училище. \r\nНа същата дата системата за интернет банкиране на основното училище в Бургас блокирала, като на монитора се изписало съобщение „Профилактика на системата за 2 часа“. Съобщението било фалшиво и направено с цел директорът и счетоводителят на учебното заведение да бъдат възпрепятствани да проверят наличностите по сметката си. \r\nДокато на екрана стояло съобщението за профилактика, на компютъра бил монтиран зловреден софтуер. В обслужващата банка също били подведени, че в училището се извършва интернет банкиране. Така по сметката на фирмата на латвиеца постъпила сумата, а като основание за превода било посочено платежно нареждане по фактури.\r\nСлед като сумата от 79 885 лева постъпила в сметката на латвиеца, той получил съобщение на мобилния си телефон от банката. На каса Янис Ч. изтеглил 2000 лева. За тегленето на останалата сума служителката на банката му обяснила, че е необходима предварителна заявка. Подсъдимият и Вася посетили обменно бюро, където Янис поискал да закупи евро за 70 000 лева чрез интернет банкиране. \r\nВ бургаското училище междувременно провели разговор с обслужващата ги банка и така разбрали, че изписаното на монитора съобщение за профилактика е фалшиво. Установили също, че без да е ползван електронният подпис, е извършена трансакция и оспорили превода. \r\nЛатвиецът и Вася посетили на същата дата и друг офис на банката, където дружеството на Янис открил фирмена сметка. По инструкция на банката клиентът Янис Ч. трябвало да бъде забавен, за да не успее да изтегли сумата. Тогава той бил арестуван и срещу него започнало наказателно производство за пране на пари, получени чрез компютърна измама. \r\nПредстои делото срещу 28-годишния Янис Ч. да бъде насрочено за разглеждане във Варненския окръжен съд. Ако бъде признат за виновен за пране на пари, той може да бъде наказан с лишаване от свобода от 3 до 12 години и глоба от 20 000 до 200 000 лева.", "date": "2017-07-24", "title": "Варна: Предаден е на съд латвиец за пране на пари, придобити чрез компютърна измама"}
{"url": "http://www.focus-news.net/news/2017/07/24/2418805/montana-dvama-dushi-sa-postradali-pri-katastrofa-s-lek-avtomobil-preobarnal-se-v-kraypatna-kanavka-na-patya-ot-selo-d-r-yosifovo-kam-selo-studeno-buche.html", "text": "При движение с несъобразена с пътните условия скорост 19-годишно момче от село Замфирово е загубило контрол над автомобил \"Пежо 406\" с монтанска регистрация, негова собственост, и се е преобърнало в крайпътната канавка, вдясно по посоката на движението си. Това съобщиха от ОДМВР-Монтана. Инцидентът е станал на 23 юли около 20.45 часа на пътя от село Д-р Йосифово към село Студено буче. Вследствие на ПТП-то в МБАЛ Монтана са прегледани пътниците в автомобила – 21-годишен от с. Долни Лом, обл. Видин, 45-годишен от с. Замфирово и 53-годишна от гр. Монтана, като последните двама са с комоцио. Пострадалите са настанени на лечение, без опасност за живота. На водача е съставен акт. Изпробван е за употреба на алкохол и наркотични вещества, като пробите са отрицателни. Местопроизшествието е посетено от дежурна оперативна група, извършен е оглед и е образувано досъдебно производство в РУ Монтана.", "date": "2017-07-24", "title": "Монтана: Двама души са пострадали при катастрофа с лек автомобил, преобърнал се в крайпътна канавка, на пътя от село Д-р Йосифово към село Студено буче"}
{"url": "http://www.focus-news.net/news/2017/07/24/2418808/plovdiv-narodnite-predstaviteli-ot-gerb-shte-priemat-grazhdani.html", "text": "Народните представители от ГЕРБ от Пловдив - град ще приемат граждани от избирателния си район, съобщиха от пресцентъра на партията. \r\nМенда Стоянова – председател на Комисията по бюджет и финанси в 44-тото Народно събрание – ще се срещне с граждани от 16.00 в централния офис на ГЕРБ на бул. „Марица” 91.\r\nДимитър Лазаров - председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси - ще се срещне с граждани от 16.30 часа в офиса на ГЕРБ на улица „Прага” 2. \r\nАтанас Ташков – член на Комисията по транспорт, информационни технологии и съобщения и на Комисията по външна политика в 44-то Народно събрание - ще се срещне с граждани от 16.00 часа в партийния офис на ул. „Стефан Стамболов\" № 21.\r\nСпас Гърневски -  член на Комисията за борба с корупцията, конфликт на интереси и парламентарна етика и Комисията по културата и медиите - ще се срещне с граждани от 16.00 в офиса на ГЕРБ на бул. „Марица” 91.", "date": "2017-07-24", "title": "Пловдив: Народните представители от ГЕРБ ще приемат граждани"}
{"url": "http://www.focus-news.net/news/2017/07/24/2418804/burgas-v-rayonniya-sad-shte-bade-vneseno-iskane-za-nalagane-postoyanna-myarka-zadarzhane-pod-strazha-za-petimata-obvinyaemi-za-poboya-v-sozopol.html", "text": "Вчера под надзора на Районна прокуратура Бургас, в Районно управление „Полиция” - Созопол е започнало разследване по досъдебно производство срещу виновните лица за това, че на същата дата около 01.30 часа в бар „Бикини“ в Созопол в съучастие, като съизвършители, извършили непристойни действия грубо нарушаващи обществения ред и изразяващи явно неуважение към обществото – блъскали, нанасяли удари с крака и юмруци по тялото и лицето на К.Т., отправяйки репликите – „чуваш ли какво ти казвам, лягай на колене, лягай на колене“, както и ударил с юмрук в главата и ухото Х.Б. – престъпление по чл.325 ал.І вр. с чл.20 ал.ІІ от НК. Това съобщиха от Апелативната прокуратура - Бургас. \r\nПри проведеното разследване са установени извършителите на деянието – Георги Д. на 38 г.; Красимир А. на 32 г.; Димитър Х. на 29 г., Георги Н. на 29 г. и Пламен Р. на 30 г. – и петимата от град Бургас.\r\nС постановление от 23 юли 2017 г. е повдигнато и предявено обвинение срещу Димитър Х. за осъществен престъпен състав по чл.325  ал.ІV вр. с ал.ІІ вр. с ал.І  вр. с чл.20 ал.ІІ от НК /хулиганство, извършено в условието на повторност/, \r\nсрещу Георги Д. за престъпления по чл.325 ал.ІІ вр. с ал.І вр. с чл.20 ал.ІІ от НК /хулиганство, което се отличава с изключителен цинизъм/ и по чл.144 ал.ІІІ вр. с ал.І /закана с убийство/ от НК; \r\nсрещу Пламен Р. за престъпление по чл.325 ал.ІІ вр. с ал.І вр. с чл.20 ал.ІІ от НК /хулиганство, което се отличава с изключителен цинизъм/;\r\nсрещу Георги Н. за престъпление по чл.325 ал.ІІ вр. с ал.І вр. с чл.20 ал.ІІ от НК /хулиганство, което се отличава с изключителен цинизъм/ и\r\nсрещу Красимир А. за престъпление по чл.325 ал.ІІ вр. с ал.І вр. с чл.20 ал.ІІ от НК /хулиганство, което се отличава с изключителен цинизъм/.\r\nЗа престъплението, в което е обвинен Димитър Х., е предвидено наказание от 1 година до 5 години „лишаване от свобода“. За престъплението по чл.325 ал.ІІ вр. с ал.І вр. с чл.20 ал.ІІ от НК законодателят е предвидил наказание „лишаване от свобода“ до 5г., а за престъплението по чл.144 ал.ІІІ вр. с ал.І от НК - „лишаване от свобода“ до 6 г.\r\nПредвид особената дързост на извършените престъпления, времето, начина, мястото, използваните средства, броят на съучастниците и възможността обвиняемите да окажат физическо и психическо въздействие върху свидетели по делото, за всички обвиняеми Районна прокуратура Бургас е постановила задържане за срок от 72 часа. \r\n         Утре, на 25 юли, наблюдаващият прокурор ще внесе искане в Районен съд - Бургас за налагане на постоянна мярка за неотклонение „Задържане под стража“ и за петимата обвиняеми.", "date": "2017-07-24", "title": "Бургас: В Районния съд ще бъде внесено искане за налагане постоянна мярка „Задържане под стража“ за петимата обвиняеми за побоя в Созопол"}
{"url": "http://www.focus-news.net/news/2017/07/24/2418807/kmetat-na-sofiya-yordanka-fandakova-nadyavam-se-v-osnovata-na-obshtiya-ustroystven-plan-na-sofiya-da-zalegne-razvitieto-na-stolitsata-kato-zelen-i-inovativen-grad.html", "text": "Надявам се в основата на Общия устройствен план на София  да залегне развитието на столицата като зелен и иновативен град. Това каза кметът на София Йорданка Фандъкова по време на пресконференция по повод старта на подготовката за работата по актуализацията на Общия устройствен план на София чрез инициативата Визия за София, предаде репортер на Агенция „Фокус“. „Днес конкретният повод да се съберем тук е представянето на екипа, който главният архитект на София сформира за създаването на дългосрочна визия за устойчиво развитие на Столичната община до 2050 г. В последните години работим с ясни приоритети за развитието на София като зелен и иновативен град“, заяви Фандъкова.  Тя уточни, че това всъщност е била нейната визия в управленската й програма. По думите  й тази визия се залага като основна в работата и развитието на всички сектори на Столичната община . „За да бъде тя успешна и, за да постигнем устойчиви резултати в развитието на нашия град и в нашата работа, е необходимо правилно планиране“, каза Фандъкова. Според нея това е в основата за развитието на града. Фандъкова уточни, че Общият усройствен план е документът от най-високо ниво на планиране. По думите й той има нужда от промяна. Фандъкова припомни, че той е бил приет през 2005 г. и променен през 2009 г., но през последните години всички виждат необходимостта от такава промяна. Тя уточни, че срокът, в който дългосрочната визия за развитие на София трябва да бъде готова е септември 2018 г. „Работата по промяната в Общия  устройствен план започнахме от преди няколко години, но реалната работа беше задачата, с която сключихме договор и назначих за гл. архитект на София арх. Здравков\", отбеляза Фандъкова. Тя посочи, че е важно да се привлекат максимално много граждани, граждански организации, експерти, професионални организации в процеса на изработването на документа. „Мина времето, когато такива важни стратегически документи за града се изработваха в един кабинет от няколко експерта, след  това се приемат и едва тогава започват споровете и дискусиите“, каза Фандъкова. По думите й още в процеса на разработване трябва да могат да се чуят всички мнения. \r\nДеница КИТАНОВА", "date": "2017-07-24", "title": "Кметът на София Йорданка Фандъкова: Надявам се в основата на Общия устройствен план на София да залегне развитието на столицата като зелен и иновативен град"}
{"url": "http://www.focus-news.net/news/2017/07/24/2418813/sofiya-mgerb-kostinbrod-provede-raboten-seminar-na-tema-reformi-razvitie-i-rastezh.html", "text": "Работен семинар на тема \"Реформи, развитие и растеж\", организиран от МГЕРБ-Костинброд, се проведе в град Банкя, съобщиха от пресцентъра на партията. Лектори на срещата бяха Георг Георгиев – зам.-министър на външните работи и председател на МГЕРБ, Васил Цветков – народен представител и областен координатор на МГЕРБ-София област и Александър Ненов – организационен секретар на МГЕРБ-Костинброд. Присъстващите дискутираха теми като „Бъдещето на младите в политиката и тяхното място в управлението на страната“, „Европейска и национална политика -  поглед от парламента“,“Развитието на регионите и общините“,“Подготовка на България за председателството на Съвета на ЕС“. Георг Георгиев акцентира върху значението на предстоящото Европейско председателство, на което България ще бъде домакин през 2018г., както и на необходимостта страната ни да бъде представена по най-подходящият начин. \r\n„Догодина това, което ни предстои, е изключително важно за страната ни. Важно е как ще се позиционираме в общия европейски пейзаж. В първите шест месеца България ще оглави председателството на Съвета на ЕС. Заедно с държавите Естония и Австрия ще представим приоритетите пред неговите институции“, коментира Георгиев. На конференцията се заформиха дебати и по темите за: солидарността по отношение на вътрешната ни граница, борбата с нелегалната миграция, интеграцията на западните Балкани и Брекзит.\r\nВасил Цветков коментира работата на сегашния парламент и законопроектите, които се внасят за гласуване. „Коалицията е стабилна, министрите си стоят добре по ресори, и до момента са с реален потенциал за пълен четиригодишен мандат“, каза Цветков. Относно темата за Председателството, Цветков допълни, че в него могат да се включат доброволци, което ще позволи на много млади хора, ако канддатстват и бъдат одобрени, да участват в организационни и информациони въпроси. „Отговорно е, но не и невъзможно“, поощри присъстващите той.\r\nНа срещата присъстваха и кметът на община Костинброд-Трайко Младенов, общинският ръководител на ГЕРБ-Костинброд Борислав Борисов, председателят на ОбС-Костинброд - Атанас Тенев, зам.кметове и членове на младежката структура.", "date": "2017-07-24", "title": "София: МГЕРБ - Костинброд проведе работен семинар на тема „Реформи, развитие и растеж“"}
{"url": "http://www.focus-news.net/news/2017/07/24/2418809/ministerstvo-na-kulturata-prodalzhava-aktivnoto-satrudnichestvo-mezhdu-balgarskiya-kulturen-institut-v-berlin-i-grad-elvangen-germaniya.html", "text": "Министърът на културата Боил Банов, който е на работно посещение в Германия, се срещна с кмета на гр. Елванген, Федерална провинция Баден-Вюртемберг, Карл Хилзенбек. Това съобщиха от пресцентъра на Министерството на културата. По време на срещата двамата обсъдиха състоянието и перспективите за задълбочаване на сътрудничеството между Министерството на културата и град Елванген, насърчаване на културния туризъм,  както и продължаване на Рамковото споразумение за съвместна работа между Българския културен институт в Берлин  и големия окръжен град Елванген за нови 5 години. \r\nОсновната цел на Споразумението е надграждането на културно-историческото сътрудничество между Баден-Вюртемберг и България чрез включването на още и по-малки общини за разширяване на обмен и в други области като наука, изкуство, икономика, околна среда и др. Сътрудничеството включва също подготовка и осъществяване и на други задачи в рамките на Протоколите и работните програми на Смесената комисия „България - Баден-Вюртемберг“. Двете страни по Споразумението ще работят в тясно взаимодействие с правителствата, държавните администрации, местните власти, бизнес структури и неправителствени организации в контекста на поставените цели. Тяхната дейност е отворена за пълноценно участие и на външни партньори от Европейския съюз и други държави.\r\nМинистър Банов и водената от него делегация се срещнаха и с общински съветници от Елванген. В състава на делегацията са началникът на кабинета на министъра на културата Мирела Тотева, доц. д-р Венцислав Велев, и.д. директор на Дирекция „Международни и регионални дейности” и Ваня Бедрова, директор на Дирекция „Връзки с обществеността и протокол” в Министерство на културата.\r\nБългария и Баден-Вюртемберг са свързани и с общата почит, отдавана от десетилетия към славянския апостол и първоучител Св. Методий в гр. Елванген. Традицията да се отдава почит на Свети Методий датира още от 1970 г., когато управата на Елванген поставя на „Методиусплатц” паметна плоча на светеца. Оттогава градът се превръща в обединителен център за всички, които се прекланят ежегодно пред общочовешкото и историческо дело на Светите равноапостоли и славянобългарски просветители Методий и Кирил. Както е известно, в Бенедиктинския манастир в града Св. Методий е бил заточен между 870 и 873 година. В Елванген е изграден и православен Методиев параклис. В този параклис се отслужва и тържествена литургия всяка година на традиционните Методиеви дни, на които се събират и много българи, живеещи и работещи на територията на цяла Германия.\r\nПрез 2015 година се навършиха 1200 години от рождението на славянския апостол и първоучител Св. Методий, юбилеят бе включен и в календара на ЮНЕСКО.", "date": "2017-07-24", "title": "Министерство на културата: Продължава активното сътрудничество между Българския културен институт в Берлин и град Елванген, Германия"}
{"url": "http://www.focus-news.net/news/2017/07/24/2418811/vidin-zadarzhan-e-telefonen-izmamnik-predstavil-se-za-politseyski-sluzhitel.html", "text": "Полицията разследва телефонна измама за около 2 500 лева, за която има данни за съпричастност към престъплението, съобщиха от Областната дирекция на МВР – Видин. В събота в 15.42 часа на тел.112 е получен сигнал, в който се съобщава, че същия ден около 10.00 часа на домашен телефон се обадил мъжки глас, представил се за доктор и поискал сумата от 12 хил. лева за извършване на операция на дъщерята. В 14.00 часа е получено ново обаждане от мъж, представил се за полицейски служител, на когото трябвало да се предаде исканата сума. Пострадалото лице оставило пред дома си сумата от 2 450 лева. \r\nОт проведените незабавни издирвателни действия е установено лицето на 52 години с инициали О.И. от гр. Видин, за което има данни за съпричастност към извършеното деяние. Лицето е задържано за срок до 24 часа. По случая е образувано досъдебно производство.", "date": "2017-07-24", "title": "Видин: Задържан е телефонен измамник, представил се за полицейски служител"}
{"url": "http://www.focus-news.net/news/2017/07/24/2418812/kmetat-na-sofiya-yordanka-fandakova-blagodarya-na-deputatite-ot-gerb-che-vnesoha-zakonodatelni-promeni-za-dopalnitelna-zashtita-na-zelenite-ploshti.html", "text": "Благодаря на депутатите от ГЕРБ, че внесоха промените в Закона за устройство и застрояване на СО, позволяващи допълнителна защита на зелените площи. Това каза кметът на Столична община Йорданка Фандъкова по време на пресконференция по повод старта на подготовката за работата по актуализацията на Общия устройствен план на София чрез инициативата Визия за София, предаде репортер на Агенция „Фокус“. Фандъкова уточни, че първите дейности по процеса на изготвяне на Общия устройствен план на София са били предложенията за промени в законодателството, които главният  архитект на София  и неговият екип са подготвили. Тя обясни, че те вече се коментират в последните седмици. „Искам тук да благодаря на народните представители от ГЕРБ, които изразиха ясно желание и подкрепа да внесат тези промени възможно най-скоро, така че през месец октомври да имаме резултат и да имаме тези промени  в Закона за устройство и застрояване на Столичната община, които да ни позволят от една страна допълнителна защита на зелените площи, а от друга страна ограничението в строителството на високи сгради“, допълни кметът на София.    \r\nДеница КИТАНОВА", "date": "2017-07-24", "title": "Кметът на София Йорданка Фандъкова: Благодаря на депутатите от ГЕРБ, че внесоха законодателни промени за допълнителна защита на зелените площи"}
{"url": "http://www.focus-news.net/news/2017/07/24/2418816/yambol-mgerb-postavi-kashtichka-za-knigi-v-tsentralniya-park-na-grada.html", "text": "Къщичка за книги ще примамва в Градския парк на Ямбол всички обичащи четенето. Своеобразната лятна библиотека функционира от вчера в рамките на инициативата на Младежки ГЕРБ – Ямбол „Прочети книга – бъди различен”. Това съобщиха от пресцентъра на партията.\r\nЛятната читалня предлага разнообразие от заглавия – българска и световна класика, произведения на съвременни автори, включително на ямболски творци, детска литература, краезнание и много други книги от различни жанрове. Целта е да се стимулира четенето, особено сред младите хора и да се възроди старата традиция в Градския парк да има лятна читалня.\r\nКампанията на МГЕРБ – Ямбол бе подкрепена от народния представител от ГЕРБ д-р Юлиян Папашимов, който припомни и други техни инициативи, които са от полза за всички ямболлии – обособяването на Wi-Fi зони в парка, изграждането на нови съоръжения във фитнес-зоната на открито и много други. Специално за къщичката за книги той дари една от любимите свои книги – избрани творби на Чудомир и прочете откъс от един от най-популярните му разкази „Не съм от тях“.\r\n„Няма никаква логична причина да се пишат книги, освен една – че трябва да се пишат книги. Същото следва да се отнесе и към четенето“. С това послание се обърна към публиката специалният гост на събитието писателят Христо Карастоянов. Той изказа личната си благодарност за инициативата на младежите и сподели, че точно на това място, близо до централния фонтан в парка, последно през далечната 1967 г. е функционирала лятна читалня. „Четете умни книги сега, за да не се налага някога да четете забранени книги“, апелира още писателят и пожела на младежите никога да не разберат що е то „забранена“ книга.\r\nПри откриването на Къщичката за книги прозвучаха стихове на Ботев, също и откъс от книгата на Жорж Папазов, посветена на Жул Паскин, прочетен от Илияна Бицова, зам.-кмет на община Ямбол. Сред гостите на събитието бе и зам.-областният управител Волен Дичев.\r\nОще при стартирането на инициативата много хора дариха свои любими книги и избраха други, които да прочетат. Къщичка за книги се ползва на принципа „вземи – прочети – върни или замени“. Идеята е всеки желаещ да може да ползва книга от своеобразната библиотека на открито и фондът й да се обогатява постоянно с нови заглавия.", "date": "2017-07-24", "title": "Ямбол: MГЕРБ постави Къщичка за книги в централния парк на града"}
{"url": "http://www.focus-news.net/news/2017/07/24/2418815/api-vazstanoveno-e-dvizhenieto-po-pat-iii-2008-kazashko-varna.html", "text": "Възстановено е движението по път III-2008 Казашко - Варна. Това съобщиха от пресцентъра на Агенция \"Пътна инфраструктура\" (АПИ). Всички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017-07-24", "title": "АПИ: Възстановено е движението по път III-2008 Казашко - Варна"}
{"url": "http://www.focus-news.net/news/2017/07/24/2418810/bivshiyat-premier-na-makedoniya-lyubcho-georgievski-vav-feysbuk-edinstvenoto-dostoynstvo-na-antonio-miloshoski-v-nyakogashnoto-vmro-beshe-che-se-deklarira-kato-chist-balgarin.html", "text": "\"Когато се говори за договора с България ясно трябва да заявим, че ако не беше тъпата политика на правителството на ВМРО-ДПМНЕ спрямо тази държава, изобщо нямаше да има нужда от подобен договор. Така, както ако не беше антиквизацията, ние отдавна като ФИРОМ щяхме да бъдем член на НАТО\", пише в профила си във \"Фейсбук\" бившият премиер на Македония (1998-2002), Любчо Георгиевски.\r\nТекстът продължава: \"Като чета най-новата истерия на ДПМНЕ против договора за добросъседство не мога да се начудя на историческата безписменост на ръководството на тази партия. Колко силна проюгославска идеология господства в моята бивша партия? Колко лицемерие демонстрират определени хора? Антонио Милошоски - фронтменът на тази операция е забравил, че в първото ВМРО неговото най-голямо качество беше, че се декларираше като чист българин.\"\r\nВ заключение Георгиевски смята, че \"ВМРО-ДПМНЕ се превърнало в завършена идеологическа карикатура\".Тереза Герова", "date": "2017-07-24", "title": "Бившият премиер на Македония Любчо Георгиевски във \"Фейсбук\": Единственото достойнство на Антонио Милошоски в някогашното ВМРО беше, че се декларира като чист българин"}
{"url": "http://www.focus-news.net/news/2017/07/24/2418819/burgas-predaden-e-na-sad-datchanin-za-izvarsheni-mnozhestvo-bankovi-sdelki.html", "text": "Окръжна прокуратура – Бургас предаде на съд 74-годишния датски поданик Курт Р., съобщиха от Апелативна прокуратура - Бургас. Курт Р. е обвинен за това, че в периода 5 март 2005 г. до 15 юни 2008 г. от „Шмидт Финанс 2002“ ЕООД със седалище и адрес на управление с. Малка Поляна, вписано в ТР на БОС предоставил на 39 лица парични заеми, обезпечени с ипотеки без съответното разрешение да извършва по занятие банкови сделки – отпускане на заеми с лихви, за която дейност се изисква такова разрешение – лицензия, издадена от БНБ по чл.11 от Закона за Банките (в сила до 01.01.2007 г.) и лиценз издаден от БНБ по чл. 13, ал. 1 от Закона за кредитните институции (в сила от 01.01.2007 г.) е извършил по занятие банкови сделки, за които се изисква такова разрешение, а именно отпускане на обезпечени с ипотека заеми срещу лихва на физически лица, като в следствие на тази дейност общо са получени значителни неправомерни доходи от лихви в размер на 101 914 лв. - престъпление по чл. 252, ал. 2 предложение второ, вр. ал.1 от НК; \r\nЗатова, че в периода 1 март 2005 г. до 21 януари 2011 г. от „Дан Констракшън“ ЕООД, със седалище и адрес на управление - гр. Бургас, ул.“Патриарх Евтимий“, вписано в ТР на БОС предоставил на 56 лица парични заеми, обезпечени с ипотеки без съответното разрешение да извършва по занятие банкови сделки – отпускане на заеми с лихви, за която дейност се изисква такова разрешение – лицензия, издадена от БНБ по чл.11 от Закона за Банките /в сила до 01.01.2007 г./ и лиценз издаден от БНБ по чл. 13, ал. 1 от Закона за кредитните институции /в сила от 01.01.2007 г./ е извършил по занятие банкови сделки, за които се изисква такова разрешение, а именно отпускане на обезпечени с ипотека заеми срещу лихва на физически лица, като  в следствие на тази дейност общо са получени значителни неправомерни доходи от лихви в размер на 109 650 лв.  - престъпление по чл. 252, ал. 2 предложение второ, вр. ал.1 от НК и \r\nЗатова, че в периода 17.05.2005г. до 11.12.2009г.  от  „ШМИДТ ФИНАНС 2007“ ЕООД със седалище и адрес на управление гр.Айтос ул.“Цар Освободител“, обл. Бургас, вписано в ТР на БОС предоставил на 36 лица парични заеми, обезпечени с ипотеки без съответното разрешение да извършва по занятие банкови сделки – отпускане на заеми с лихви, за която дейност се изисква такова разрешение – лицензия, издадена от БНБ по чл.11 от Закона за Банките /в сила до 01.01.2007 г./ и лиценз издаден от БНБ по чл. 13, ал. 1 от Закона за кредитните институции /в сила от 01.01.2007 г./ е извършил по занятие банкови сделки, за които се изисква такова разрешение, а именно отпускане на обезпечени с ипотека заеми срещу лихва на физически лица, като  в следствие на тази дейност общо са получени значителни неправомерни доходи от лихви в размер на 187 746 лв.  - престъпление по чл. 252, ал. 2 предложение второ, вр. ал.1 вр. с чл.23 ал.І от НК.\r\nЗа всяко едно от тези тежки умишлени престъпления, законодателят е предвидил наказание „лишаване от свобода“ за срок от 5г. до 10г., „глоба“ от 5000лв. до 10 000лв., като съдът може да постанови „конфискация“ на част или цялото имущество на дееца. \r\nОкръжен съд Бургас е насрочил делото за разглеждане на 27.07.2017г.", "date": "2017-07-24", "title": "Бургас: Предаден е на съд датчанин за извършени множество банкови сделки"}
{"url": "http://www.focus-news.net/news/2017/07/24/2418814/predsedatelyat-na-sos-elen-gerdzhikov-smenen-e-modelat-na-izrabotvane-na-strategicheski-dokumenti-v-stolichna-obshtina.html", "text": "Сменен е моделът на изработване на стратегически документи в Столична община. Това каза Елен Герджиков, председател на Общински съвет, по време на пресконференция по повод старта на подготовката за работата по актуализацията на Общия устройствен план на София чрез инициативата Визия за София, предаде репортер на Агенция „Фокус“. „Тук съм, за да изразя нашата съпричастност като Общински съвет към тази изключително отговорна задача, която в крайна сметка сами си поставихме. Началото беше 16 септември миналата година, когато Общинският съвет възложи на гл. архитект да направи работна група със задача изработването на Обща визия за развитието на София в перспективен план. В началото на тази година приехме и методическите насоки за работа. Самият факт, че работната група вече съществува, че е свършена работа, че сме тук на това ново място, означава, че е сменен моделът, по който се изработват такива стратегически документи“, каза Елен Герджиков. Той обясни, че Столична община си поставя задача да започне по нов модерен, диалогичен, търсещ консенсус начин да изработят, да намерят и заедно да направят тази визия. Според него тя ще доведе до промяна в Общия устройствен план. По думите му тази визия ще бъде ориентир за всички бъдещи стратегически  документи, които ще се приемат от управата на града. „Много е важно да се разбере, че Визията за развитие на София не е просто и само план или текстовата част на един план\", каза още Елен Герджиков.\r\nДеница КИТАНОВА", "date": "2017-07-24", "title": "Председателят на СОС Елен Герджиков: Сменен е моделът на изработване на стратегически документи в Столична община"}
{"url": "http://www.focus-news.net/news/2017/07/24/2418817/sport-neymar-shte-poluchi-ispansko-grazhdanstvo-prez-septemvri.html", "text": "Нападателят на Барселона Неймар ще получи испанско гражданство през месец септември тази година, предават местните медии.\r\nФутболистът от националния отбор на Бразилия е започнал съответната процедура по получаване на гражданство преди половин година и ще положи клетва в следващите месеци. \r\nСъгласно законодателството на Кралство Испания, лице, които е пребивавало в страната за повече от две години и половина, има право да кандидатства за получаването на паспорт.", "date": "2017-07-24", "title": "Спорт: Неймар ще получи испанско гражданство през септември"}
{"url": "http://www.focus-news.net/news/2017/07/24/2418818/stara-zagora-blizo-30-detsa-uchastvaha-v-turnir-po-striyt-fitnes-v-grada.html", "text": "Близо 30 деца мериха сили в турнира по „Стрийт фитнес“, в рамките на спортната кампания „Ваканция без грижи“.  Той се проведе в събота, на площадката в двора на Професионална гимназия по електротехника „Г. С. Раковски“ в Стара Загора, съобщи Слави Михайлов, председател на Националното сдружение на сираците в България. Той изрази благодарност към кмета на града Живко Тодоров за подкрепата на инициативата, която се провежда за осма поредна година. Това информират от пресцентъра на Община Стара Загора.\r\nТурнирът се организира от сдружението, с подкрепата на Община Стара Загора. Той бе открит от ресорния зам.-кмет Красимира Чахова, Петко Крумов от спортния отдел на общината и Маргарита Крумова , представител на хотел „Форум“, които също подкрепиха събитието.\r\nВъв възраст до 17 години победител е Петко Ангелов от Пловдив. Във възрастовата група над 17 г. победата  спечели Петко Цопанов от Велинград. За най-малък участник наградата отиде при Христо Илиев на 7 години от Стара Загора. \r\nНаградата на публиката е седмица почивка за двама на курорта „Албена“. Спечелиха я двамата победители при големите – Петко Ангелов и Петко Цопанов. Другите участници получиха купи, медал, грамоти и много предметни награди.\r\nВеригата турнири по „Стрийт фитнес“ до момента преминаха през градовете Мездра, Пловдив и Варна. Следващата седмица турнирът ще се проведе в град Плевен. Участниците, класирани на второ и трето място в Стара Загора имат право да участват и там. А най-добрите ще премерят сили на финалния турнир през септември в столицата.\r\nЦелта на провеждането на турнирите по „Стрийт фитнес“ е децата и младите хора да са по често на спортните площадки през лятната ваканция. Деца в неравностойно социално положение се състезават заедно с деца от семейна среда и чрез спорта създават нови приятелства.", "date": "2017-07-24", "title": "Стара Загора: Близо 30 деца участваха в турнир по стрийт фитнес в града"}
{"url": "http://www.focus-news.net/news/2017/07/24/2418821/plovdiv-obshtinskite-savetnitsi-ot-gerb-shte-provedat-priemni-s-grazhdanite.html", "text": "Общинските съветници от ГЕРБ в град Пловдив ще проведат приемни с гражданите, съобщиха от пресцентъра на партията.\r\nДнес, понеделник:\r\nДаниела Дженева ще се срещне с граждани от 17:00 до 18:00 часа в офиса на ГЕРБ в район „Южен”, ул.”Академик Петър Динеков”№ 1А\r\nСпартак Николов – от 17:00 до 18:30 часа в офиса на ГЕРБ в район „Източен” на ул.”Коста Паница”№5\r\nВихър Захов – от 17:00 до 18:30 часа в офиса на ГЕРБ в район „Източен” на ул.”Коста Паница”№ 5\r\nВера Тоскова – от 16:00 до 18:00 часа в офиса на ГЕРБ в район „Тракия” в жк.”Тракия”бл.91.\r\nАлександър Радев – от 17:30 до 19:00 часа в офиса на ГЕРБ в район „Централен” на ул.”Прага” № 2. \r\nАтанас Узунов – от 17:30 до 19:00 часа в офиса на ГЕРБ в район „Южен” на ул.”Академик Петър Динеков” №1А\r\nИван Вичков, член на пловдивския общински съвет и на партия ГЕРБ, ще приема граждани във вторник, 25 юли, от 16:00 до 18:00 часа в офиса на партията в район „Тракия” в блок 91. Иван Вичков е част от Постоянната комисия „Здравеопазване и социални дейности”.\r\nВ сряда, 26 юли, общинските съветници от ГЕРБ в Пловдив ще проведат приемни с граждани както следва:\r\nРадослава Ташкова, председател на Групата на ГЕРБ и заместник-председател на Общински съвет - Пловдив, ще се срещне с граждани от 16:00 до 18:00 часа в офиса на ГЕРБ в район „Южен” на ул.”Академик Петър Динеков”№1А. \r\nГеорги Василев – от 16:00 до 18:00 часа в офиса на ГЕРБ в район „Южен” на ул.”Академик Петър Динеков”№1А. \r\nД-р Аргир Аргиров – от 17:30 до 18:30 часа в офиса на ГЕРБ в район „Южен” на ул.”Академик Петър Динеков”№1А. \r\nАни Лафчиева – от 17:00 до 18:30 часа в офиса на ГЕРБ в район „Източен” на ул.”Коста Паница”№5. \r\nЕмил Русинов – от 17:30 до 19:00 часа в офиса на ГЕРБ в район „Източен” на ул.”Коста Паница”№5. \r\nВ четвъртък, 27 юли, общинските съветници от ГЕРБ в Пловдив ще проведат приемни с гражданите, както следва:\r\nПетър Попов – от 17:30  до 19:00 часа в офиса на ГЕРБ в район „Западен” на ул. ”Царевец” № 9. \r\nЯсен Михайлов – от 17:30 до 19:00 часа в офиса на ГЕРБ в район „Западен” на ул. ”Царевец” № 9. \r\nГошо Къчков – от 17:30 до 19:00 часа в офиса на ГЕРБ в район „Северен” на бул.”Марица” №91. \r\nПенчо Малинов – от 17:00 до 18:30 часа в офиса на ГЕРБ в район „Източен” на ул.”Коста Паница” №5. \r\nВеселин Маневски – от 16:00 до 18:00 часа в офиса на ГЕРБ в район „Южен” на ул. ”Академик Петър Динеков” № 1А.", "date": "2017-07-24", "title": "Пловдив: Общинските съветници от ГЕРБ ще проведат приемни с гражданите"}
{"url": "http://www.focus-news.net/news/2017/07/24/2418825/sliven-58-godishen-mazh-e-zaginal-sled-intsident-pri-km-233-na-avtomagistrala-trakiya.html", "text": "Шофьор е загинал след инцидент при км 233 на автомагистрала „Тракия“, съобщиха от Областната дирекция на МВР – Сливен. На 21 юли, в 13,30 часа, от телефон 112,  е получено съобщение за настъпило пътно произшествие, с пострадал водач на лек автомобил, на км 233 на автомагистрала „Тракия“. 58-годишен мъж от град Пловдив губи контрол над, управлявания от него, лек автомобил „Мерцедес“, излиза от платното за движение и се преобръща в канавка. Водачът е транспортиран до лечебно заведение в град Стара Загора, където по-късно е починал.\r\nПо случая е образувано досъдбено производство.", "date": "2017-07-24", "title": "Сливен: 58-годишен мъж е загинал след инцидент при км 233 на автомагистрала „Тракия“"}
{"url": "http://www.focus-news.net/news/2017/07/24/2418822/shumen-lek-i-tezhkotovaren-avtomobil-sa-katastrofirali-na-razklona-za-selata-kamchiya-i-veselinovo-v-rishkiya-prohod.html", "text": "Лек и тежкотоварен автомобил са катастрофирали на разклона за селата Камчия и Веселиново в Ришкия проход, предаде кореспондентът на Радио \"Фокус\"-Шумен. При инцидента няма пострадали. \r\nИвелина ИВАНОВА", "date": "2017-07-24", "title": "Шумен: Лек и тежкотоварен автомобил са катастрофирали на разклона за селата Камчия и Веселиново в Ришкия проход"}
{"url": "http://www.focus-news.net/news/2017/07/24/2418820/varna-s-opasnost-za-zhivota-e-ediniyat-ot-postradalite-v-katastrofata-na-patya-mezhdu-grada-i-selo-kazashko.html", "text": "33-годишен мъж и 32 -годишна жена са пострадали при катастрофата, възникнала тази сутрин около 8.30 часа на пътя между Варна и с. Казашко. Това съобщиха от пресцентъра на ОДМВР – Варна. 33-годишният водач на лек автомобил от Варна, по време на движението си в посока с. Казашко, навлиза в лентата за насрещно движение и блъска челно друг лек автомобил, който се движи там. Вследствие на инцидента са пострадали водачите на двата автомобила. 33-годишният мъж е настанен за оперативно лечение със съчетана травма в МБАЛ „Св. Анна”, като има опасност за живота му. Водачката на втория автомобил, на 32 години, е получила контузни наранявания.\r\nИзясняват се причините и обстоятелствата, довели до инцидента. По случая е образувано досъдебно производство.", "date": "2017-07-24", "title": "Варна: С опасност за живота е единият от пострадалите в катастрофата на пътя между града и село Казашко"}
{"url": "http://www.focus-news.net/news/2017/07/24/2418823/afp-darzhavniyat-glava-na-polsha-nalozhi-veto-na-spornata-sadebna-reforma.html", "text": "В понеделник президентът на Полша Анджей Дуда наложи вето на спорната съдебна реформа, която провокира мащабни протести в страната, предава AFP.\r\n„Този закон няма да укрепи чувството за справедливост\" в обществото, заяви Дуда в телевизионна декларация.\r\n Въпреки мащабните протести, предупрежденията от страна на Брюксел и загрижеността на опозицията, в четвъртък депутатите във варшавския парламент одобриха спорната реформа на съдебната система, която поставя под въпрос независимостта на правосъдието в страната.\r\nДолната камара на парламента, която се контролира от консервативната партия \"Право и справедливост\", прие промените с подкрепата на 235 депутати. Общо 192 гласуваха „против“, „въздържали се“ бяха 23-ма от народните представители. \r\nДен по-рано държавният глава Анджей Дуда изненадващо се противопостави на реформата в правосъдието, предложена от управляващото дясно консервативно правителство във Варшава.\r\nДуда отказа да подпише законодателното предложение на кабинета на Беата Шидло, ако то не бъде преработено. Тереза Герова", "date": "2017-07-24", "title": "AFP: Държавният глава на Полша наложи вето на спорната съдебна реформа"}
{"url": "http://www.focus-news.net/news/2017/07/24/2418824/plovdiv-narodniyat-predstavitel-gen-konstantin-popov-be-gost-na-tarzhestvata-po-povod-30-godini-ot-obyavyavaneto-na-s-svezhen-za-arhitekturno-istoricheski-rezervat.html", "text": "Народният представител ген. Константин Попов бе гост на тържествата по повод 30 години от обявяването на с. Свежен за архитектурно-исторически резерват. Това съобщиха от пресцентъра на ПП ГЕРБ. Генерал Попов спази уговорката си от предизборната обиколка  из област Пловдив и дойде на тържеството в село Свежен. На емоционална среща с жителите на селото преди парламентарните избори, той обеща да  се върне пак тук и да бъде гост на честванията за годишнината от обявяване на селото за  архитектурно-исторически резерват. \r\nНародният представител  бе придружен от областния ръководител на ЖГЕРБ-Пловдив област и зам.-областен управител Евелина Апостолова. Сред официалните гости бе и посланикът на Кралство Дания негово превъзходителство Кристиан Кьонигсфелд. \r\nВ читалище „Груд Георгиев - 1868“ гостите имаха възможност да  присъстват на серия прояви, посветени на историята и културно-историческото наследство на района. Те изслушаха лекцията на  траколога и преподавател проф. Валерия Фол: “Раннотракийски светилища в района на община Брезово и село Свежен“\r\n„Всички тези светилища са ценен исторически извор, който трябва да запазим за идните поколения. Ако бъдат добре разработени  и се вложат средства, те могат да станат и интересна  дестинация за  културно-исторически туризъм“, категоричен бе ген. Попов.", "date": "2017-07-24", "title": "Пловдив: Народният представител ген. Константин Попов бе гост на тържествата по повод 30 години от обявяването на с. Свежен за архитектурно-исторически резерват"}
{"url": "http://www.focus-news.net/news/2017/07/24/2418827/kmetat-na-sofiya-yordanka-fandakova-ako-horata-zhelayat-shte-podkrepya-razshirenie-na-zelenite-zoni-za-parkirane-tselta-ne-e-poveche-prihodi-a-podrezhdane-na-parkiraneto.html", "text": "Ако хората желаят ще подкрепя  разширение на зелените зони за паркиране - целта не е повече приходи, а подреждане на паркирането. Това каза кметът на София Йорданка Фандъкова пред журналисти във връзка със старта на подготовката за работата по актуализацията на Общия устройствен план на София чрез инициативата Визия за София и вписването на зоните на паркиране в плана, предаде репортер на Агенция „Фокус“.  „В моята управленска програма заложих ясна визия за развитието на София като зелен и иновативен град. Това са задачи и принципи, които са заложени в работата във всички сектори. Ограничаването на паркирането в центъра на града има различни варианти и възможности, които са известни и се практикуват в другите големи европейски градове. Един от тях са платените зони. Още при въвеждането на платените зони „Синя“ и „Зелена“ преди няколко години имаше изключително сериозни дискусии, но в края на краищата те дадоха своя резултат“, заяви кметът на София.  По думите й развитието на зоните за паркиране в столицата е оставено на желанието и мнението на районните кметове и гражданите. „Предложенията за разширяването на зелените зони идват именно от по-голямата част от граджаните“, каза кметът на столицата и уточни, че  гражданите виждат, че ако паркирането не е подредено, при бума на автомобили в София,  няма как да паркират своите. \r\nДеница КИТАНОВА", "date": "2017-07-24", "title": "Кметът на София Йорданка Фандъкова: Ако хората желаят, ще подкрепя  разширение на зелените зони за паркиране - целта не е повече приходи, а подреждане на паркирането"}
{"url": "http://www.focus-news.net/news/2017/07/24/2418826/kardzhali-nevzriven-boepripas-e-otkrit-v-blizost-do-turisticheski-obekt-orlovi-skali-v-ardino.html", "text": "Невзривен боеприпас е бил намерен от 44-годишен мъж в близост до туристически обект „Орлови скали” в община Ардино в събота, съобщиха от Областната дирекция на МВР – Кърджали. Силно корозиралото взривно устройство е поставено в бетонен цветарник, а периметърът около сградата е обезопасен и е осигурена непрекъсната охрана. Очаква се пристигането на група за обезвреждането на боеприпаса.", "date": "2017-07-24", "title": "Кърджали: Невзривен боеприпас е открит в близост до туристически обект „Орлови скали” в Ардино"}
{"url": "http://www.focus-news.net/news/2017/07/24/2418832/kardzhali-28-godishen-mazh-e-shofiral-s-335-promila-alkohol.html", "text": "Две незабавни производства са образувани в полицейските управления в Кърджали и Момчилград срещу водачи, шофирали след употреба на алкохол, съобщиха от Областната дирекция на МВР. Рекордна проба от 3.35 промила отчел тестът на 28-годишен, който се движил с „Форд“ и бил проверен в участъка между село Бойно и Кърджали в петък около 14.30 часа. \r\n1.26 промила е резултатът от проба на 41-годишен, проверен миналата нощ в Момчилград. На шофьорите са взети кръвни проби за химически анализ. Задържани са за срок до 24 часа.", "date": "2017-07-24", "title": "Кърджали: 28-годишен мъж е шофирал с 3.35 промила алкохол"}
{"url": "http://www.focus-news.net/news/2017/07/24/2418828/narodnite-predstaviteli-ot-gerb-sofiya-oblast-izpratiha-pozdravitelen-adres-do-kmeta-i-zhitelite-na-pirdop-po-sluchay-praznika-na-grada.html", "text": "Народните представители от ГЕРБ-София област Васил Цветков, Валентин Милушев и Мартин Тинчев изпратиха поздравителен адрес до кмета и жителите на Пирдоп по случай летния празник на града. Това съобщиха от пресцентъра на ПП ГЕРБ. В поздравлението те отправят своите пожелания за здраве и успехи към ръководството на общината и нейните жители. „Искрено Ви поздравяваме по повод празника на община Пирдоп. Пожелаваме на Вас и екипа Ви успешна реализация на поставените цели за  благоденствието на община Пирдоп. Нека с годините се трупат поводи за гордост, поводи за радост, и моменти на истинска удовлетвореност от добре свършената работа. Поздравяваме Вас и жителите на града Ви като желаем здраве, благоденствие и просперитет. Нека не Ви напуска вярата и дръзновението, за да продължите да изграждате съвременния облик на Вашата община”, се казва в писмото.", "date": "2017-07-24", "title": "Народните представители от ГЕРБ-София област изпратиха поздравителен адрес до кмета и жителите на Пирдоп по случай празника на града"}
{"url": "http://www.focus-news.net/news/2017/07/24/2418830/arh-zdravko-zdravkov-tryabva-da-imame-yasniya-horizont-nakade-sme-tragnali-po-otnoshenie-na-viziyata-na-sofiya.html", "text": "Необходимостта от създаването на планов документ е важна за столицата. Това каза арх. Здравко Здравков, главен архитект на Столична община по време на пресконференция по повод старта на подготовката за работата по актуализацията на Общия устройствен план на София чрез инициативата Визия за София, предаде репортер на Агенция „Фокус“. Според него трябва да има ясна стратегическа цел накъде са тръгнали. „В тази промяна са необходими развитие на темата мобилност, околна среда, развитие на темата за градските пространства“, поясни арх. Здравков. Той посочи, че нещата няма да се случват от днес за утре или за една нощ. „Ние трябва да имаме ясния хоризонт, накъде сме тръгнали“, обясни архитектът. Той поясни, че освен общия устройствен план, действат Общинският план за развитие и интегрирания план за градско възстановяване и развитие.  Арх. Здравков обясни, че с визията за развитие на София, ако при него пристигне инвестиционен проект, той ще може да прецени дали отговаря на тази визия. По думите му тя е изключително важна и успоредно с нея ще стартира и анализ на общия устройствен план. „Градът е жив организъм. Ако към 2007 г. не сме знаели какво ще се случи, не сме очаквали кризата от 2008 г., не сме очаквали, че ще имаме  7 години застой, че 2015 г. ще има един бум на строителството. Несериозно е да кажем, че ние ще знаем какво ще се случи 2020 – 2025 г. Това са неща, които в една динамика трябва да сме подготвени, затова ни е необходим крайния хоризонт“, допълни арх. Здравков. \r\nДениц а КИТАНОВА", "date": "2017-07-24", "title": "Арх. Здравко Здравков:  Трябва да имаме ясния хоризонт, накъде сме тръгнали по отношение на визията на София"}
{"url": "http://www.focus-news.net/news/2017/07/24/2418829/sport-dzhon-isnar-specheli-turnira-v-nyuport.html", "text": "Първата американска ракета Джон Иснър спечели турнира от сериите АТР250 в Нюпорт, след като на финала постигна победа над австралийския квалификант Матю Ебдън с 6:3, 7:6. \r\nЗа Иснър победата бе историческа, тъй като тъй като по време на целия турнир на тревна настилка американецът не допусна съперниците му да отбележат нито една точка срещу него - постижение, което не бе регистрирано повече от десетилетие в турнирите на АТР. Последният подобен успех е на Томи Хаас от турнира в Мемфис през 2007 г. \r\nКупата от Нюпорт е 11-та в кариерата на Джон Иснър и първа за американеца от 2015 г. насам.", "date": "2017-07-24", "title": "Спорт: Джон Иснър спечели турнира в Нюпорт"}
{"url": "http://www.focus-news.net/news/2017/07/24/2418834/narodniyat-predstavitel-ot-gerb-vladislav-nikolov-na-rodova-sreshta-v-brestovets-pomnete-korenite-si-i-pazete-pametta-na-roda-si.html", "text": "Близо 1000 души се събраха на традиционната родова среща в Брестовец. Тя бе по инициатива на кмета Радослав Иванов от ГЕРБ. Това съобщиха от пресцентъра на ПП ГЕРБ. „Бъдете единни. Помнете корените си и пазете паметта на рода си”. С тези думи народният представител Владислав Николов се обърна към хората от. „Чест за мен е отново да бъдем заедно на това хубаво събитие. Това, че избирате да споделите с мен този ден, е изключителен жест на доверие и приобщаване.”, благодари Николов. Той призова кмета Радослав Иванов и жителите на Брестовец да поддържат жива традицията, защото „няма по-голяма обединителна сила от корените и рода”.\r\nЗаедно с народния представител Владислав Николов гости на Родовата среща в Брестовец бяха и общинските съветници от ГЕРБ Христослав Михайлов и Йордан Грижов.\r\nЗа силата на българския дух и красотата на фолклора ни напомниха с изпълненията си самодейни групи от местното читалище.", "date": "2017-07-24", "title": "Народният представител от ГЕРБ Владислав Николов на родова среща в Брестовец: Помнете корените си и пазете паметта на рода си"}
{"url": "http://www.focus-news.net/news/2017/07/24/2418833/deutsche-welle-nuzhni-li-sa-ruskite-mirotvortsi-v-pridnestrovietoi.html", "text": ".\r\nПарламентът на Република Молдова поиска от Руската федерация да изведе своите войски от територията на Приднестровския регион. Това се казва в декларация, приета миналия петък, 21 юли, на пленарно заседание на законодателния орган в Кишинев. На същата дата се навършиха 25 г. от подписването на споразумението \"За принципите на разрешаване на въоръжения конфликт в Приднестровския регион на Република Молдова\".\r\nСлед парафирането на договора в Москва от тогавашните президенти на Русия и Молдова - Борис Елцин и Мирчи Снегур, в присъствието на лидера на непризнатата Приднестровска молдовска република Игор Смирнов, в региона бяха изпратени руски мироопазващи сили. Оттогава насетне спорът за това дали регионът се нуждае от миротворческа мисия и не е ли по-добре тя да бъде заменена от военни наблюдатели на Организацията за сигурност и сътрудничество в Европа (ОССЕ), не е утихнал. Малко история\r\nТираспол отбелязва Деня на въвеждането на миротворческите сили на 29 юли. Тази дата е свързана с появата в региона преди четвърт век на руските \"сини каски\". Няколко дни по-късно към мисията им се присъединиха молдовски и приднестровски военнослужещи, а също и група военни наблюдатели от Украйна. Обединената контролна комисия (ОКК) решава всички въпроси, свързани с операцията и зоната за сигурност. \r\nНа картата на Молдова тя се простира на 200 км от север на юг и на 15-20 км от запад на изток. В зоната за сигурност попада и град Бендери, който се намира под двойна юрисдикция - на Молдова и на Приднестровската молдовска република, която няма статут на международно призната държава. В града, който е четвърти по големина в Молдова, се намира и седалището на ОКК. Към днешна дата съвместните мироопазващи сили наброяват около 1,5 хил. души.\r\nНа 2 май 2017 г. Конституционният съд на Молдова призна за незаконно пребиваването на руските миротворци на територията на страната.\"По-изгодно е за Русия\"\r\nЗа изтеглянето на руските миротворци настояват властите в Кишинев. Съвсем наскоро лидерът на Демократическата партия и координатор на проеевропейската парламентарна коалиция Влад Похотнюк заяви: \"Ние считаме за необходимо преобразуването на руската мироопазваща мисия в нашата страна в гражданска, под международен мандат\". \r\nДиректорът на Центъра за стратегически изследвания Politicon Анатолий Церану изрази увереност, че замяната на руските войници с граждански наблюдатели от ОССЕ е изгодно за Москва, която няма да бъде упреквана, че контролира региона. Но Русия прави точно това и ето защо не иска да изтегли своите военни. \"Миротворческара операция поддържа илюзията, че тук може да избухне въоръжен конфликт, но това няма да се случи, ако Русия не се намеси\", обясни експертът. \r\nСпециалистът в областта на сигурността Семен Никулин уверява: \"За 25 г. тук не е имало нито един сериозен инцидент, миротворческата мисия е изчерпана\". Ситуацията в региона е стабилна, необходимо е да се прекрати военната операция и да се премине към гражданска или полицейска, споделя мнението си Никулин. \"Не става въпрос за изтласкването на Русия, тя може да изпрати тук свои граждански наблюдатели\". \"Миротворците трябва да останат\"\r\nВ Приднестровието обаче са убедени, че не бива да се отказват от мироопазващата мисия. Сред тях е и Василий Вакарчук, представил на делегацията на Тираспол в ОКК. От негова гледна точка \"тези, които настояват за промяна на действащия формат на мироопазващата операция, настояват и за възобновяване на въоръженото противопоставяне\".\r\nКишиневският политически анализатор и директор на Института по проблемите на сигурността Валерий Осталеп припомня, че за замяна на формата се изисква съгласие на двете страни. Но такова в близко време едва ли ще бъде постигнато. \"Защото Кишинев предприема множество грешни стъпки и не отчита мнението на гражданите в Приднестровието\". Едва тогава, когато приднестровците започнат да се доверяват на Кишинев, може да се говори за промяна на формата, убеден в Осталеп.Закриване на въздушното пространство\r\nНа 19  юли Министерството на външните работи и европейската интеграция изпрати в руското дипломатическо представителство в Кишинев писмо, в което се обяснява, че \"компетентните органи на Република Молдова са принудени да откажат придвижване през въздушното пространство на страната и кацане на летищата в Кишинев и Тираспол на самолети на Въоръжените сили на Русия\".\r\nНа борда на една подобна машина трябваше да бъде и руска делегация начело с вицепремиера Дмитрий Рогозин, който трябваше да участва в събитие, посветено на 25-та годишнина от миротворческата операция на Днестър. \r\nВ писмото се отбелязваше още, че в Кишинев изразяват съжаление във връзка с отсъствието на общ, обсъден с всички заинтересовани страни план за честване на годишнината от началото на мисията. Същевременно в молдовското външнополитическо ведомство изразиха увереност, че е \"нецелесъобразно\" провеждането на подобно мероприятие в едностранен ред. Тереза Герова", "date": "2017-07-24", "title": "Deutsche Welle: Нужни ли са руските миротворци в Приднестровието?"}
{"url": "http://www.focus-news.net/news/2017/07/24/2418838/sofiya-turski-shofyor-opital-da-podkupi-granichen-politsay-e-zadarzhan-v-sledstveniya-arest.html", "text": "Турски шофьор, опитал да подкупи граничен полицай, е задържан в следствения арест, съобщиха от пресцентъра на МВР. Вчера на ГКПП „Калотина” пристигнал за влизане в страната лек автомобил „Фолксваген” с 39-годишен водач турски гражданин с инициали Ф.О. С него пътували съпругата и двете му деца. Те заявили, че имат разрешения за пребиваване в Германия. При извършената проверка обаче жената казала, че е забравила документа. \r\nВодачът подал през прозореца на гишето сгъната зелена карта за лекия автомобил с банкнота от 100 евро. Той казал на граничния полицай, че парите са за да ги пропусне безпроблемно в България. \r\nШофьорът е задържан и предаден на следствения арест. По случая е образувано незабавно производство, уведомена е окръжната прокуратура. \r\nНа спътницата му е издадена виза за срок от 5 дни и е пропусната с децата в страната.   \r\nНа българо-турската граница граничните полицаи са предотвратили 4 опита за нелегално преминаване на 38 лица.", "date": "2017-07-24", "title": "София: Турски шофьор, опитал да подкупи граничен полицай, е задържан в следствения арест"}
{"url": "http://www.focus-news.net/news/2017/07/24/2418831/evrodeputatat-angel-dzhambazki-antonio-miloshoski-vinagi-e-smyatal-sebe-si-za-istinski-balgarin-i-posledovatel-na-todor-aleksandrov.html", "text": "Антонио Милошоски заявяваше себе си като истински българин, привърженик на линия на поведение на Тодор Александров и старите дейци на ВМРО. Това коментира за „Фокус“ Ангел Джамбазки, евродепутат от Европейски консерватори и реформисти и заместник-председател на ВМРО - Българско национално движение. \"Антонио Милошоски, който заявяваше себе си като българин и вееше българското знаме, днес работи срещу интересите на Македония\", коментира още Джамбазки. \r\n„Милошоски заявяваше себе си като българин от Македония. Той е участвал във възпоменания от убийството на Тодор Александров и има снимки, на които той държи заедно с нас българското знаме. Изненадата от промяната на неговото поведение е неприятна, но най-вероятно се дължи на дългото му пребиваване във властта и на това, че е приближен до Груевски. Управлението на Груевски е белязано от отдалечаване от България. Вероятно тази промяна на Милошоски се дължи на неговите властови позиции и на начина му на живот, приближен до Груевски. Това може да бъде определено като национално предателство. Примерът с Милошоски е показателен. Беше изключителен българин по времето на управлението на Любчо Георгиевски, а след това избра да последва новата линия на Груевски. Един човек, който се е клел в българската кауза, заявявал е, че е българин и е вял знамето на България, днес работи срещу интересите на Македония. Интересът е този договор да бъде подписан с България и да се отвори вратата към ЕС. Това е в интерес и на Македония и на България“, каза още Джамбазки. \r\nСпоред него в момента се следва линия на саботаж от Москва и от Белград, в по-малка степен - от Атина, който цели Македония да остане \"черна дупка\", място на нестабилност, и да се позволи на Сърбия да бъде проводник на чужди интереси на Балканите. „Финансово обяснимата трансформация, кариеристично обяснимата трансформация в поведението на Милошоски, е част от тази брънка. Тази акция има за цел да попречи на сключването на Договора за добросъседство\", каза още Ангел Джамбазки.", "date": "2017-07-24", "title": "Евродепутатът Ангел Джамбазки: Антонио Милошоски винаги е смятал себе си за истински българин и последовател на Тодор Александров"}
{"url": "http://www.focus-news.net/news/2017/07/24/2418840/pleven-narodniyat-predstavitel-ot-gerb-vladislav-nikolov-provede-iznesen-priemen-den-v-s-gorna-mitropoliya.html", "text": "Съдействие от ВиК за поддръжка на мрежата в с. Горна Митрополия бе поискано днес от народния представител от ГЕРБ Владислав Николов по време на изнесената му приемна, съобщиха от пресцентъра на партията.\r\nНиколов се срещна с местните и кмета на Горна Митрополия Атанаска Василева, за да чуе кои са най-наболелите проблеми на населеното място. И в Горна Митрополия безработицата е най-тежкото изпитание, с което се сблъскват хората. Надяват се на програми от правителството, защото сами трудно се справят.\r\nПо време на разговора си с кмета на Горна Митрополия Атанаска Василева, народният представител от ГЕРБ Владислав Николов научи и за друг проблем, свързан с поддръжката на ВиК мрежата. Депутатът се ангажира да информира управителя на ВиК Плевен за този проблем, за да бъде намерено адекватно решение.", "date": "2017-07-24", "title": "Плевен: Народният представител от ГЕРБ Владислав Николов проведе изнесен приемен ден в с. Горна Митрополия"}
{"url": "http://www.focus-news.net/news/2017/07/24/2418835/vodolazite-ot-suhopatnite-voyski-povishavat-podgotovkata-si.html", "text": "Водолазите от състава на Сухопътните войски ще проведат водолазна подготовка от днес, 24 юли, до 4 август, съобщиха от пресцентъра на Министерство на отбраната. Подготовката ще бъде за работа на море и потвърждаване/придобиване на основни водолазни квалификации и ще се проведе във военно формирование 54 950 – Бургас. В сбора участват военнослужещи от военни формирования 28 880 – Белене, 44 200 – Стара Загора, 54890 – Казанлък и 34 410 – 9 – Варна. Непосредствен ръководител по подготовката и провеждането на водолазния лагерен сбор е капитан Даниел Маринов, а ръководител на водолазните спускания - старши лейтенант Димитър Маринов от военно формирование 28 880 - Белене.\r\nВоеннослужещите ще отработват задачи съгласно програмата за подготовка на инженерните подразделения. Тя включва организация на водолазните спускания в различни условия и правила за изпълнение; практическо спускане и изплуване с въздушно водолазно снаряжение; спускане от плаващо средство; подводни инженерни работи; начини и способи за търсене на потънали предмети и аварирала техника и изпълнение на упражнения за сигурност под вода. Планирано е съвместно мероприятие на тема „Провеждане на занятия по разузнаване и обезвреждане на невзривени боеприпаси и взривни работи под вода” с привличане на преподаватели от Национален военен университет „Васил Левски”, за придобиване на правоспособност.\r\nЛагерният сбор ще завърши с изпити в открито море, които военнослужещите ще преминат пред водолазно-квалификационна комисия от военно формирование 54 950 - Бургас. \r\nПровеждането на съвместни занятия и учения е важна част от повишаването на подготовката, усъвършенстването на уменията и обмяната на опит на водолазите от състава на Сухопътните войски. Високата подготовка и уменията им придобити през годините и затвърждавани в хода на водолазните лагерни сборове гарантират успешното изпълнение на подобни задачи в различни ситуации.", "date": "2017-07-24", "title": "Водолазите от Сухопътните войски повишават подготовката си"}
{"url": "http://www.focus-news.net/news/2017/07/24/2418836/angel-dzhambazki-makedonskoto-pravitelstvo-tryabva-da-udarzhi-na-propagandata-i-natiska-sreshtu-dogovora-za-dobrosasedstvo-s-balgariya.html", "text": "Македонското правителство трябва да удържи на сериозната пропаганда и натиск срещу подписването на договора за добросъседство с България. Това каза за Радио „Фокус“ Ангел Джамбазки, евродепутат от Европейски консерватори и реформисти и заместник-председател на ВМРО - Българско национално движение. По думите му, натискът идва от организации, целящи определени геополитически интереси, които не отговарят на българските и македонски такива. „Това, което най-много мобилизира и плаши тези организации, е посоката, която избра Черна гора и възможността Македония да се измъкне от тази орбита, която не желае нищо добро на Балканите, а желае да продължи политиката на замразени конфликти, на „сива зона“ и „черна дупка“, която да бъде извор за нестабилност. Докато продължава този процес, десетте години, в които Никола Груевски държеше Македония далеч от Европа, за тези години миграцията там достигна огромни размери. Ако в България имаме необходимия потенциал да преодолее тези демографски проблеми, в Република Македония нещата са изключително опасни“, обясни Джамбазки. Той каза още, че българският интерес е Македония да бъде единна държава, пазеща законово политическите интереси на българската общност там. Договорът за добросъседство, освен че ще отвори вратата на Македония и тя ще получи международна гаранция за суверенитета си, ще наложи и нов тон в разговорите с България, подчерта евродепутатът.", "date": "2017-07-24", "title": "Ангел Джамбазки: Македонското правителство трябва да удържи на пропагандата и натиска срещу договора за добросъседство с България"}
{"url": "http://www.focus-news.net/news/2017/07/24/2418841/bianet-zhurnalisti-i-pravozashtitnitsi-izlyazoha-na-protest-predi-nachaloto-na-deloto-sreshtu-sluzhiteli-na-vestnik-dzhumhuriet.html", "text": "Група от журналисти и правозащитници проведоха марш до сградата на съда в Истанбул, където в понеделник стартира процесът срещу бивши и настоящи сътрудници на антиправителствения вестник „Джумхуриет“, предава Bianet.\r\nШествието започна от сградата, в която се помещава редакцията на „Джумхуриет“, след което продължи към съда. \r\nИзслушването по делото, обвиняеми по което са 19 души, започна в 10 часа сутринта.  Изправените на подсъдимата скамейка са обвинени в подпомагане на терористични организации като забранената „Работническа партия на Кюрдистан“ (ПКК), движението на гюленистите (ФЕТО) и други радикални леви групировки.\r\nСпоред „Репортери без граници“ подсъдимите биха могли да получат до 43 г. затвор. Сред обвиняемите е и бившият главен редактор на изданието – Джан Дундар, който понастоящем живее в изгнание в Германия. Обвинени са сегашният главен редактор Мурат Сабунчу, изпълнителният директор Акън Аталай и добре познатит разследващия журналист Ахмет Сик. Дванадесет служители на „Джумхуриет“, включително Сабунчу, Аталай и Сик, са в ареста. \r\nНяколко организации, сред които и „Репортери без граници“, отхвърлиха твърденията на турските власти срещу журналистите като „политически мотивирани“. Представители на няколко организации ще участват в демонстрация пред съда в Истанбул преди началото на делото. Тереза Герова", "date": "2017-07-24", "title": "Bianet: Журналисти и правозащитници излязоха на протест преди началото на делото срещу служители на вестник „Джумхуриет“"}
{"url": "http://www.focus-news.net/news/2017/07/24/2418839/kyustendil-kmetat-petar-paunov-prisastva-na-informatsionnata-sreshta-za-programite-tvorcheska-evropa-i-evropa-za-grazhdanite.html", "text": "Кметът на Община Кюстендил Петър Паунов присъства на информационната среща за програмите „Творческа Европа” и „Европа за гражданите”, предаде репортер на Радио „Фокус” – Кюстендил. Форумът се проведе в читалище „Братство”, където експерти представиха възможностите за кандидатстване и финансиране на проекти по двете програми. „Тук съм да подкрепя усилията тези европейски средства да станат част от хармонията на кюстендилския културен и екологичен оазис”, каза Петър Паунов. \r\nОт своя страна председателят на читалище „Братство” Иван Андонов заяви, че става въпрос за две от големите европейски програми. „Читалището е кандидатствало по програмата „Европа на гражданите”, която дава изключително големи възможности. Надявам се, че в най-скоро време и в нашия регион ще има финансиране по двете програми”, посочи Иван Андонов.\r\nВенцеслав ИЛЧЕВ", "date": "2017-07-24", "title": "Кюстендил: Кметът Петър Паунов присъства на информационната среща за програмите „Творческа Европа” и „Европа за гражданите”"}
{"url": "http://www.focus-news.net/news/2017/07/24/2418837/kmetat-na-sofiya-yordanka-fandakova-zalozhenite-sredstva-za-viziyata-za-razvitie-na-sofiya-sa-do-500-hil-lv.html", "text": "Заложените средства за Визията за развитие на София са до 500 хил. лв. Това каза кметът на Столична община Йорданка Фандъкова пред журналисти във връзка със старта на подготовката за работата по актуализацията на Общия устройствен план на София чрез инициативата Визия за София, предаде репортер на Агенция „Фокус“.  По думите й тези средства са заложени по решение на СОС. Йорданка Фандъкова поясни, че ще се направи така, че да не се харчат излишни средства.  Тя допълни, че акцентите във Визията за развитие на София са три, сред които зелените устойчиви политики, включително в строителството. „Това е много важно да се заложи като принцип. На второ място това са иновативните решения. София има възможност като развиващ се град да използва най-новите технологии и в строителството, и при разработването на инфраструктурни проекти, проекти за строителство на сгради“, каза кметът на София. Фандъкова посочи, като трети важен акцент  запазването на културно-историческото наследство. Според нея трябва да се стъпи на даденостите, на потенциала на града и да не се спира неговото развитие. Тя уточни, че на главния архитект често му се налага да изпада в конфликти и да бъде санкциониран от съда, защото Столична община е длъжна да спазва закона. Във връзка  с пълномощията  й за спиране на строителството на небостъргачи в София, Фандъкова коментира, че тя като кмет не може да наложи мораторуим. „Общинският съвет би могъл да разгледа такъв вариант. Вече имаше такива предложения за „Младост“, коментира кметът на София. По думите й при налагане на пълен мораториум обаче ще се спре всякакво строителство в града. Тя поясни, че има пълната подкрепа и обещание октомври месец да се случат промените в Закона за устройството и застрояване на Столична община.\r\nДеница КИТАНОВА", "date": "2017-07-24", "title": "Кметът на София Йорданка Фандъкова:  Заложените средства за Визията за развитие на София са до 500 хил. лв."}
{"url": "http://www.focus-news.net/news/2017/07/24/2418842/gd-granichna-politsiya-4-km-e-opashkata-ot-tezhkotovarni-avtomobili-pri-gkpp-kapitan-andreevo-i-okolo-15-km-pri-gkpp-lesovo-na-izhod-ot-stranata.html", "text": "4 км е опашката от тежкотоварни автомобили при ГКПП „Капитан Андреево“ и около 1,5 км при ГКПП „Лесово“ на изход от страната. Това съобщи за Агенция „Фокус“ говорителят на „Гранична полиция“ Лора Любенова. Малко по-интензивен е трафикът на лекотоварните автомобили при ГКПП „Капитан Андреево“ от българската страна на границата. При ГКПП „Малко Търново“ движението се извършва нормално.", "date": "2017-07-24", "title": "ГД „Гранична полиция“: 4 км е опашката от тежкотоварни автомобили при ГКПП „Капитан Андреево“ и около 1,5 км при ГКПП „Лесово“ на изход от страната"}
{"url": "http://www.focus-news.net/news/2017/07/24/2418848/pregled-na-osnovnite-temi-v-smolyanskiya-pechat.html", "text": "„Откриха мъртвия Кристиян под 120-метрова скала“, е водещото  заглавие  на регионалния вестник „Отзвук“. Жителите на девинското село Триград са в траур. Новината за смъртта на 16-годишния Кристиян потресе всички. Момчето бе открито мъртво в събота по обяд. Според заключението на съдебния лекар смъртта му е настъпила преди 14 дни. Материалът продължава на страница седма. \r\nДруги акценти от страница първа са: „В събота връх Перелик ни очаква с 12-ия еко джас фестивал“ и „Баните погреба председателя на Общинския съвет Велин Фиданов“. И двата материала продължават на страница трета. \r\nНа втора страница четем: „Аквапарк на народни цени с минерална вода от Беденски бани откриват в Девин“, „Турист падна от скала в Каньона на водопадите, правил си селфи“, „Усойница ухапа дете в Устово“ и „Над 700 фирми и граждани вече ползват персонален идентификационен код“. \r\nНа страница пета е публикувано интервю с дългогодишния  лесовъд Илия Сбирков, който води 23 дела за незаконно съставени актове, озаглавено: \"Ще търся правата си за уронване на престижа ми като лесовъд“.  \r\n„Рибари на протест срещу изтребването на пъстървата в река Въча“, е заглавие на материал, публикуван на последната страница на изданието.", "date": "2017-07-24", "title": "Преглед на основните теми в смолянския печат"}
{"url": "http://www.focus-news.net/news/2017/07/24/2418846/obshtina-bansko-hudozhnichkata-zdravka-ruseva-predstavi-svoya-kartina-vav-frenskata-rezidentsiya-na-modniya-dizayner-pier-karden.html", "text": "Художничката Здравка Русева участва в международна изложба в замъка на маркиз дьо Сад в Лакост, Южна Франция, който е собственост на модния дизайнер Пиер Карден. Това съобщиха от пресцентъра на Община Банско. Изложбата се организира от Световния фонд за изкуство и от Продуцентския център „Изкуство на бъдещето” в чест на 95 – годишния юбилей на Пиер Карден и 70-годишнината от творческата му дейност.\r\nЗамъкът на маркиз дьо Сад освен зала за ревюта, разполага и с художествена галерия. В международната изложба в Лакост, от 19 до 25 юли, се представят общо 151 експоната: картини – живопис и графика, скулптури и други арт обекти.\r\nЗдравка Русева участва с картината „След танца”. Художничката от Банско е лауреат на трета награда от Международния конкурс по класическа  живопис, категория „Натюрморт”, който се проведе в рамките на Седмицата на изкуството през март 2017 г. в Анкара, Турция. Пет месеца преди това тя взе участие в изложбата – конкурс и Седмицата на изкуствата в Москва. През тази пролет авторката представи в родния си град 75 маслени картини и графика в своята трета самостоятелна изложба. Месец по-късно показа свои картини на ХVІІІ-тия Международен фестивал „Мелнишки вечери на поезията” в гр. Мелник, където  беше удостоена с наградата на Издателска къща „Ирин Пирин” за цикъла стихотворения, посветени на Банско и Пирин.\r\nОсвен престижната си изява във Франция, през този месец Здравка Русева вписа още едно авторитетно международно участие в творческата си биография. Тя се кандидатира за международната арт премия за художници „Luxembourg Art Prize – 2017”. В надпреварата за премията от 25 000 евро, носителят на която ще бъде обявен в Люксембург през септември, художничката представи три свои картини. Както тя споделя, участието й в двете европейски държави отбелязват нов етап от творческия й път.\r\nКартините „След танца” и триптихът „Гледна точка”, очертават посоката, в която художничката продължава своите творчески търсения  – абстрактната и авангардната живопис.\r\nПрез следващия месец Здравка Русева ще участва в обща изложба на български творци, а от 25 до 29 август ще представи своите картини в Туристическия информационен център в Банско.\r\nЖурналист по професия и образование, художник и поет по призвание, Русева има зад гърба си четири самостоятелни и шест общи изложби в България – в  София, Добрич, Банско, както и международни изяви в Русия, Турция, Кралство Люксембург, Франция.", "date": "2017-07-24", "title": "Община Банско:  Художничката Здравка Русева представи своя картина във френската резиденция на модния дизайнер Пиер Карден"}
{"url": "http://www.focus-news.net/news/2017/07/24/2418849/pregled-na-mezhdunarodnite-novini-do-13-chasa-agentsiya-fokus.html", "text": "Енергетиката остава в основата на сътрудничеството между София и Баку, заяви посланикът на Азербайджан в България Нагриз Гурбанова в интервю за Trend News Agency.\r\n„Азербайджан разглежда България не само като страна потребител на азербайджански газ, но и като транзитна държава в европейския регион\", поясни дипломатическият представител на Азербайджан в София.\r\nДипломатът също така подчерта, че България напълно подкрепя проекта Южен газов коридор, който предвижда доставката на азербайджански газ за Европа. В тази връзка София гледа на Баку като ключов играч в този проект.\r\nАзербайджан и България подписаха споразумение за доставката на един милиард кубически метра газ годишно, считано от 2020 г., припомня агенцията.\r\n„Освен това, като се има предвид, че производството на газ в Азербайджан ще се увеличи в периода от 2020 г. до 2030 г., правителството на страната и SOCAR смятат България за много важна транзитна страна, и в този контекст има големи шансове за разширяване на сътрудничеството\", увери посланикът.\r\n„През 2013 г. двете държави подписаха споразумение за внос на газ от Азербайджан в България, което ще отговори на една трета от нуждите на страната\", допълни Гурбанова.\r\nГаз от Каспийския регион ще бъде доставян в България чрез нов газопровод между Азербайджан и Гърция - „Междусистемна газова връзка Гърция – България“ .\r\n*** България е позната преди всичко с ол инклузив почивките на море. Но ако се отдалечат от крайбрежните райони, почиващите ще открият една страна, която във вътрешността остава до голяма степен остава непозната за туристите, пише германският национален ежедневник Die Welt.\r\nЗащо не отпуска в България? Плажовете на Испания, Италия и Гърция са препълнени това лято, а Турция продължава да бъде избягвана от туристите, опасяващи се от нападения. Ето защо България все по-често попада във фокуса на летуващите. Страната, която е член на Европейския съюз от 2007 г., предлага много повече от гигантски хотели и евтин алкохол, които до този момент привличаха предимно организираните туристи. \r\nВ непосредствена близост до популярните черноморски курорти има редица забележителности, които може да зарадват туристите – като например византийски крепости и уникални скални пещери. Между тях се простира огромен зелен килим, изпъстрен с цветя в червено, жълто и лилава. А откриващото се небе е по-синьо, отколкото където и да е другаде по крайбрежието. И въпреки това гостите в районите, отдалечени на километри от плажовете, може да се преброят на пръстите на едната ръка.\r\n*** В понеделник президентът на Полша Анджей Дуда наложи вето на спорната съдебна реформа, която провокира мащабни протести в страната.\r\n„Този закон няма да укрепи чувството за справедливост\" в обществото, заяви Дуда в телевизионна декларация.\r\n Въпреки мащабните протести, предупрежденията от страна на Брюксел и загрижеността на опозицията, в четвъртък депутатите във варшавския парламент одобриха спорната реформа на съдебната система, която поставя под въпрос независимостта на правосъдието в страната.\r\nДолната камара на парламента, която се контролира от консервативната партия \"Право и справедливост\", прие промените с подкрепата на 235 депутати. Общо 192 гласуваха „против“, „въздържали се“ бяха 23-ма от народните представители. \r\nДен по-рано държавният глава Анджей Дуда изненадващо се противопостави на реформата в правосъдието, предложена от управляващото дясно консервативно правителство във Варшава.\r\nДуда отказа да подпише законодателното предложение на кабинета на Беата Шидло, ако то не бъде преработено.\r\n*** Група от журналисти и правозащитници проведоха марш до сградата на съда в Истанбул, където в понеделник стартира процесът срещу бивши и настоящи сътрудници на антиправителствения вестник „Джумхуриет“.\r\nШествието започна от сградата, в която се помещава редакцията на „Джумхуриет“, след което продължи към съда. \r\nИзслушването по делото, обвиняеми по което са 19 души, започна в 10 часа сутринта.  Изправените на подсъдимата скамейка са обвинени в подпомагане на терористични организации като забранената „Работническа партия на Кюрдистан“ (ПКК), движението на гюленистите (ФЕТО) и други радикални леви групировки.\r\nСпоред „Репортери без граници“ подсъдимите биха могли да получат до 43 г. затвор. Сред обвиняемите е и бившият главен редактор на изданието – Джан Дундар, който понастоящем живее в изгнание в Германия. Обвинени са сегашният главен редактор Мурат Сабунчу, изпълнителният директор Акън Аталай и добре познатит разследващия журналист Ахмет Сик. Дванадесет служители на „Джумхуриет“, включително Сабунчу, Аталай и Сик, са в ареста. \r\nНяколко организации, сред които и „Репортери без граници“, отхвърлиха твърденията на турските власти срещу журналистите като „политически мотивирани“. Представители на няколко организации ще участват в демонстрация пред съда в Истанбул преди началото на делото.\r\n*** Специалният представител на президента на САЩ по въпросите за международните преговори, Джейсън Грийнблат, пристига в Израел в опит да подкрепи усилията за отслабване на напрежението в чувствителния регион, след като израелското правителство наложи нови мерки за сигурност в Ерусалим.\r\n„Специалният представител на Тръмп за международните преговори Джейсън Грийнблат замина за Израел миналата нощ, за да подкрепи усилията за намаляване на напрежението в региона“, заяви представител на американската администрация, пожелал анонимност.\r\n*** Деветгодишно момиче от Южноафриканска република стана третото дете в света, успяло да надвие Синдрома на придобитата имунна недостатъчност (СПИН).\r\nИзследователи съобщиха в понеделник, че момичето е било на лечение от периода след навършване на първата си година. Детето е преминало десетмесечен курс на лечение, след което е взимало лекарства. В резултат се наблюдава дълготрайна ремисия, уточниха експертите.\r\n***", "date": "2017-07-24", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/07/24/2418845/makedoniya-i-pevitsata-elena-velevska-stana-nepriyatna-za-vmro-dpmne-zashtoto-tvardyala-che-yovano-yovanke-i-ya-kazhi-mi-oblache-le-byalo-sa-balgarski-pesni.html", "text": "Популярната македонска фолкпевица Елена Валевска вече е неприятна за ВМРО-ДПМНЕ на Никола Груевски, тъй като е твърдяла, че \"Йовано, Йованке\" е стара българска песен.\r\nСпоред електронното издание \"Пулс 24\", веднага след турнето на Валевска в Австралия, тя е дала интервю за българския канал \"Планета\", където е заявила, че \"в Австралия се пеят много български песни като \"Йовано, Йованке\" и \"Я кажи ми, облаче ле бяло\".Тереза Герова", "date": "2017-07-24", "title": "Македония: И певицата Елена Велевска стана неприятна за ВМРО-ДПМНЕ, защото твърдяла, че \"Йовано, Йованке\"  и  \"Я кажи ми, облаче ле бяло\" са български песни"}
{"url": "http://www.focus-news.net/news/2017/07/24/2418847/dobrich-ot-nachaloto-na-mesetsa-danachnite-inspektori-izvarshvat-masirani-proverki-v-oblastta.html", "text": "От началото на месеца данъчните инспектори извършват масирани проверки в областта. Това съобщи Красимир Павлов, старши експерт в звено „Комуникации“ към ТД на НАП – Варна, офис - Добрич, предаде кореспондент на Радио „Фокус” – Варна. Проверките обхващат периода от началото на месец юли и се извършват както в Добрич, така и в населените места в региона. Екипи на „Оперативни проверки“ проверяват обекти за продажба на хранителни и промишлени стоки, питейни заведения, плодове и зеленчуци. Проверките имат за цел да установят отчитат ли търговците реално оборотите си и се извършват както в делничните, така и през почивните дни. В проверките се включват и ревизори, които освен с основната си работа – извършване на ревизии, извършват проверки за издаване на касови бележки в извънработното си време и в почивните дни. От началото на юли до момента са извършили 137 проверки на обекти в Добрич и областта. По време на осъществения контрол са съставени 9 акта за административно нарушение. 7 от актовете са за установена разлика в касовата наличност и отразените на касовия апарат продажби. Един акт е съставен за други нарушения на данъчните закони. При извършването на контролна покупка от инспекторите в павилион за бърза закуска в града, търговецът не е издал касова бележка, за което му е съставен акт и обектът ще бъде запечатан за срок до 30 дни. По време на проверките е посетен и обект за бърза закуска, на който публичните изпълнители от териториалната дирекция са запорирали парични средства от касата, в размер на 450 лева, които са внесени в републикански бюджет. Тази крайна мярка за събиране на просрочени данъчни задължения ще продължи да се прилага спрямо търговци, които имат просрочени данъчни задължения и отказват да ги погасяват доброволно. От НАП - Добрич напомнят, че сигнали за нарушения на данъчното и осигурителното законодателство гражданите могат да подават в офиса на приходната агенция в града, а така също и чрез Информационния център на НАП на телефон 0700 18 700. Необходимо е лицата, които подават сигнали и жалби, да посочват своите имена и адрес за кореспонденция, за да бъдат уведомени своевременно за резултата от извършените проверки.\r\nЖулиета НИКОЛОВА", "date": "2017-07-24", "title": "Добрич: От началото на месеца данъчните инспектори извършват масирани проверки в областта"}
{"url": "http://www.focus-news.net/news/2017/07/24/2418844/tv-21-makedoniya-varhovniyat-sad-zasedava-za-zadarzhaneto-na-obvinyaemi-po-sluchaite-target-i-krepost.html", "text": "В понеделник Върховният съд на Македония ще заседава по обжалваните решения на Апелативния съд за арест на трима обвиняеми по случаите „Таргет“ и „Крепост“, предава ТВ 21. Става въпрос за Горан Груевски, бившият началник на Пето управление, Тони Якимовски, бивш началник на кабинета на Сашо Миялков и Никола Бошковски, бивш служител на Управлението за безопасност и контраразузнаване (УБК).\r\nНаказателен съд реши да им бъдат отнети паспортите, но след обжалване на Специализираната прокуратура, съдиите от Апелативния съд им определиха арест от 30 дни. Последва обжалване от страна на защитата. Тереза Герова", "date": "2017-07-24", "title": "ТВ 21 (Македония): Върховният съд заседава за задържането на обвиняеми по случаите „Таргет“ и „Крепост“"}
{"url": "http://www.focus-news.net/news/2017/07/24/2418843/venelin-venelinov-kmet-na-s-koshava-dnes-e-pogrebenieto-na-42-godishen-mazh-samoubil-se-sled-kato-otkriha-ostankite-na-bashta-mu-v-dvora-im.html", "text": "Днес е погребението на 42-годишен мъж, самоубил се след като откриха останките на баща му в двора им, каза за Радио „Фокус“-Видин Венелин Венелинов, кмет на село Кошава, Община Видин. 42-годишният Павлин се е самоубил, след като откриха останките на 77-годишния му баща в двора на къщата им. Останките на Самуил Флоров бяха открити преди две седмици. Синът му Павлин призна пред полицията, че баща му починал и той го погребал в двора, за да взима пенсията му. „При аутопсията не бяха открити по трупа следи от насилие и освободиха Павлин от ареста. С него разговарях вечерта в неделя, на 16 юли, за погребението на баща му. Казах, че от кметството ще поемем разходите. На 17 юли Павлин се е самоубил. Това установи аутопсията“, обясни кмета на село Кошава. \r\nТой посочи, че днес погребват Павлин, като разноските са поети кметството, брата на Павлин по майчина линия и майка му. „Преди повече от 30 години майка му и баща му на Павлин се развели. Майка му е създала ново семейство и има дете от втория си мъж, а Павлин останал с баща си да живее в неговата къща“, допълни кметът.\r\nАнна ЛОЗАНОВА", "date": "2017-07-24", "title": "Венелин Венелинов, кмет на с. Кошава: Днес е погребението на 42-годишен мъж, самоубил се след като откриха останките на баща му в двора им"}
{"url": "http://www.focus-news.net/news/2017/07/24/2418852/varna-6-probi-za-sadarzhanie-na-uran-vav-vodata-sa-analizirani-v-regionalnata-zdravna-inspektsiya-prez-poslednata-sedmitsa-rezultatite-sa-v-normite.html", "text": "6 проби по показател естествен уран са анализирани в Регионалната здравна инспекция (РЗИ) във Варна през последната седмица във връзка с мониторинга на питейни води. Това съобщиха за Радио „Фокус” – Варна от РЗИ. Получените резултати не надвишават параметричните стойности, определени съгласно изискванията на Наредбата за качеството на водата, предназначена за питейно-битови цели.  \r\nСпоред  мониторинга на здравната инспекция за качеството на питейната вода, подавана на населението във Варненска област, за периода от 1 до 14 юли няма населени места с въведено режимно водоснабдяване. В 15 населени места са извършвани изследвания за съответния период, а броят на изследваните проби при консуматорите от централно водоснабдени населени места по химични показатели на постоянен мониторинг са 32. При мониторинга е установено, че няма проби, които да не отговарят на Наредбата за качеството на водата, предназначена за питейно – битови цели. Изследваните проби при консуматорите от централно водоснабдени населени места по микробиологични показатели на постоянен мониторинг са 23, като само една от тях не отговаря на изискванията.\r\nМарияна ВАЛЕНТИНОВА", "date": "2017-07-24", "title": "Варна: 6  проби за съдържание на уран във водата са анализирани в Регионалната здравна инспекция през последната седмица, резултатите са в нормите"}
{"url": "http://www.focus-news.net/news/2017/07/24/2418853/sofiya-narodniyat-predstavitel-ot-bsp-za-balgariya-petar-vitanov-i-obshtinskiyat-savetnik-nikolay-nikolov-shte-provedat-priemna-za-grazhdani.html", "text": "Народният представител от „БСП за България“ Петър Витанов и общинският съветник Николай Николов ще проведат приемна за граждани, съобщиха от пресцентъра на БСП - София. На 25 юли от 15.00 до 17.00 часа народният представител от „БСП за България“ Петър Витанов и общинският съветник Николай Николов ще бъдат на разположение на софиянци в постоянната приемна на ул. „Леге“ №10, етаж 1.", "date": "2017-07-24", "title": "София: Народният представител от „БСП за България“ Петър Витанов и общинският съветник Николай Николов ще проведат приемна за граждани"}
{"url": "http://www.focus-news.net/news/2017/07/24/2418850/yambol-startira-ofitsialen-turisticheski-portal-na-grada.html", "text": "Стартира туристически портал на Община Ямбол. Специалната интернет платформа е активна на адрес: www.tourism-yambol.com, съобщиха от пресцентъра на Общината.\r\nСайтът представя основните туристически обекти и атракции, свързани с културно-историческото наследство на града като Археологическия резерват „Тракийски и античен град Кабиле“, Ямболския Безистен с интерактивен музей, Музея на бойната слава, Художествена галерия „Жорж Папазов“, Възрожденския етнографски комплекс, също така Астрономическата обсерватория с Планетариум и мн. др. В специална секция са обособени най-големите и атрактивни фестивали, които са емблематични за Ямбол – Международният маскараден фестивал „Кукерландия“, Празникът на уникалните за България танцуващи коледари, Панаирът на туристическите забавления и анимации и Посрещането на Слънцето на Античния град Кабиле, Националният Куклено-театрален фестивал „Михаил Лъкатник“, първият за годината Национален мото събор, Денят на Ямбол с големите концерти на световни музиканти и легендарни български изпълнители и др.\r\n„В последните години Ямбол направи много, за да развие туристическия си потенциал с реновиране на основните си туристически обекти и предлагайки уникални за страната събития и атракции. Логично бе информацията за Ямбол като туристическа дестинация да бъде събрана на едно място и тя да бъде лесно достъпна за желаещите да посетят града ни“, коментира кметът на Ямбол Георги Славов. Освен към външна аудитория, туристическият портал е ориентиран и към самите хора в Ямбол, като предлага актуална информация за културни и спортни събития. Посетителите на сайта могат да открият и много полезна справочна информация за: транспортни връзки, места за настаняване, банки и обменни бюра, болници и аптеки, спортни бази и много други.\r\nТуристическият портал на Ямбол е изграден съобразно най-новите тенденции при визуалното представяне и улеснен достъп до включената в интернет страницата информация. Съдържанието е адаптирано за ползване през мобилни устройства. Предстои стартовата информация да бъде още допълвана и обогатявана, както и превод на съдържанието на чужди езици. Сайтът се администрира от Общинско предприятие „Туризъм и култура“, което е основно звено за получаване на туристическа информация за града.", "date": "2017-07-24", "title": "Ямбол: Стартира официален туристически портал на града"}
{"url": "http://www.focus-news.net/news/2017/07/24/2418854/kyustendil-s-3-rabotni-dni-se-udalzhava-srokat-za-priemane-oferti-za-izgrazhdane-na-podporna-stena-na-reka-bistritsa-v-dupnitsa.html", "text": "С 3 работни дни се удължава срокът за приемане оферти за изграждане на подпорна стена на река Бистрица в Дупница. Това съобщи за Радио „Фокус” – Кюстендил Красимир Георгиев, зам.-кмет на Община Дупница. Причина за удължаването на срока, е че са подадени само две оферти от фирми, след обявената обществена поръчка. „Необходимо е да има поне 3 оферти”, каза още Красимир Георгиев. Дейностите, заложени в проекта касаят укрепване десния бряг на река Бистрица в Дупница. 260 метра е подпорната стена, която ще бъде изградена по проекта.\r\nВенцеслав ИЛЧЕВ", "date": "2017-07-24", "title": "Кюстендил: С 3 работни дни се удължава срокът за приемане оферти за изграждане на подпорна стена на река Бистрица в Дупница"}
{"url": "http://www.focus-news.net/news/2017/07/24/2418857/dobrich-politsiyata-izze-revolver-preraboten-za-strelba-s-boyni-patroni-s-koyto-e-zaplashvan-mazh-pri-svada-v-restorant.html", "text": "Полицията иззе револвер, преработен за стрелба с бойни патрони, с който е заплашван мъж при свада в ресторант, съобщиха от Областната дирекция на МВР – Добрич. Вчера в 19.10 часа на тел. 112 е получено съобщение от Тихомир С. за възникнал конфликт, който е прераснал в сбиване в ресторант „Градина” на ул. „Горски извор” между него и Мирослав Т. И двамата са известни на МВР. В сигнала се посочва, че Мирослав Т. демонстративно е размахвал оръжие. Мястото е посетено от служители от Първо районно управление „Полиция” – Добрич, които са разпитали свидетели. Иззет е предметът на престъплението – револвер Екол „Випер”, калибър 9 мм, преработен за стрелба с бойни патрони, както и шест на брой патрони 9 мм. Образувано е досъдебно производство.", "date": "2017-07-24", "title": "Добрич: Полицията иззе револвер, преработен за стрелба с бойни патрони, с който е заплашван мъж при свада в ресторант"}
{"url": "http://www.focus-news.net/news/2017/07/24/2418859/plovdiv-24-godishen-mazh-e-zadarzhan-za-palezh-na-zavedenie-v-s-narechenski-bani.html", "text": "В резултат на предприети бързи оперативни действия на полицията в Асеновград е задържан извършител на палеж. В събота разследването е започнало под ръководството на Районната прокуратура, непосредствено след получен сигнал около 05.10 часа, че гори заведение в с. Нареченски бани. Това съобщиха от пресцентъра на ОДМВР-Пловдив. Няма пострадали хора, огънят обхванал и унищожил около 1,5 кв метра покривна конструкция. При огледа криминалистите установили, че пожарът е предизвикан умишлено и часове по-късно установили извършителя – 24-годишен криминално проявен от село Крумово. С полицейска заповед той бил задържан за едно денонощие. Работата по образуваното досъдебно производство продължава.", "date": "2017-07-24", "title": "Пловдив: 24-годишен мъж е задържан за палеж на заведение в с. Нареченски бани"}
{"url": "http://www.focus-news.net/news/2017/07/24/2418856/kap-tsoncho-tsonev-rechen-nadzor-ruse-pragove-sa-se-obrazuvali-na-dunav-nad-svishtov-i-pri-ostrov-brashlyan-zaradi-niskite-niva-na-rekata.html", "text": "Заради ниските нива на река Дунав, са се образували прагове при Бръшлян и над Свищов. Това съобщи за Радио „Фокус“ – Велико Търново капитан Цончо Цонев, началник на Отдел „Контрол на корабоплаването“ при Дирекция „Речен надзор“ – Русе към Агенция „Морска администрация“. Той посочи, че критичните участъци са при километър 456 /в района на Бръшлян/ и от километър 564 до километър 566 /в района на остров Белене – над Свищов/. Капитан Цонев  подчерта, че към момента няма заседнали плавателни съдове. Навигацията се осъществява нормално. При критичните участъци корабите трябва да минават с газене на не повече от 2,20 – 2,30 метра. Капитан Цонев посочи, че в момента има подобрение на фарватера в праговите участъци. „Фарватерът е по-изправен и не затруднява вече толкова предвижването. При Белене имаше една крива. Реката трябваше да се пресича перпендикулярно. Сега участъкът е прав и това дава възможност да се преминава по-спокойно“, посочи капитан Цончо Цонев.\r\nНадежда КРЪСТЕВА", "date": "2017-07-24", "title": "Кап. Цончо Цонев, „Речен надзор“ – Русе: Прагове са се образували на Дунав над Свищов и при остров Бръшлян, заради ниските нива на реката"}
{"url": "http://www.focus-news.net/news/2017/07/24/2418855/die-welt-turtsiya-ottegli-spisaka-s-germanski-firmi-zapodozreni-v-podkrepa-na-terorizma-ankara-zagovori-za-problem-s-komunikatsiyata.html", "text": "Турските власти оттеглиха списъка с близо 700 германски компании, заподозрени във финансиране на тероризма. Това обяви в понеделник говорител на федералния министър на вътрешните работи Томас де Мезиер (ХДС), съобщава националният ежедневник Die Welt.\r\nСъгласно информацията, представена от Берлин, турският вътрешен министър е провел телефонен разговор с германския си колега, в който е обяснил, че инцидентът е възникнал в резултат на „проблем с комуникацията“. От турското бюро на Интерпол е последвало оттегляне на искането за предаване на информация за заподозрените. \r\nМиналата седмица Турция заподозря водещи германски компании – като автомобилния производител „Даймлер“, в подкрепа на тероризма. \r\nСъгласно медийни доклади, разпространени тогава, правителството в Анкара е предало на управляващите в Берлин списък с компании, за които се предполага, че оказват подкрепа на терористични организации. Той е включвал физически лица и фирми – от „Даймлер“ и BASF, до магазин за кебап във федералната провинция Северен Рейн-Вестфалия. Всички те бяха заподозрени в контакти с движението на проповедника Фетхуллах Гюлен.Тереза Герова", "date": "2017-07-24", "title": "Die Welt: Турция оттегли списъка с германски фирми, заподозрени в подкрепа на тероризма, Анкара заговори за „проблем с комуникацията“"}
{"url": "http://www.focus-news.net/news/2017/07/24/2418860/dha-liderat-na-turskata-opozitsiya-izkaza-pozdravi-za-94-ta-godishnina-ot-lozanskiya-miren-dogovor.html", "text": "Лидерът на основната опозиционна Народнорепубликанска партия (НРП) Кемал Кълъчдароглу изказа поздравления по повод 94-та годишнина от подписването на Лозанския мирен договор, предаде информационната агенция Догу хабер ажансъ  (ДХА). „Да ни е честита 94-тата годишнина от Лозанския договор, който ни позволи отново да спечелим Анадола, загубена от османците по силата на подписания от тях унизителен Севърски договор.”, сподели в една от социалните мрежи лидерът на НРП, цитиран от ДХА.Агенция „Фокус” припомня:\r\nТемата за Лозанския мирен договор винаги е била важна за Турция, но  стана особено актуална след опита за преврат от 15 юли м.г. На няколко пъти лично президентът Реджеп Тайип Ердоган публично изказа силни възражения и несъгласие с клаузите и определените от него граници. С което артикулира определени териториални претенции към съседни на Турция държави, включително и към нашата страна. Претенциите му – ментални, сърдечни или някакви други – са за Кърджали и дори за Варна.  Георги Димов", "date": "2017-07-24", "title": "ДХА: Лидерът на турската опозиция изказа поздрави за 94-та годишнина от Лозанския мирен договор"}
{"url": "http://www.focus-news.net/news/2017/07/24/2418858/gazeta-express-prezidentat-na-kosovo-provede-konsultatsii-s-predstaviteli-na-politicheskite-partii.html", "text": "Държавният глава на Косово Хашим Тачи проведе консултации с представители на политическите партии в страната, съобщава вестник Gazeta Express. Срещата бе бойкотирана от няколко партии в страната, включително и „Сръбска листа“. \r\nСлед края на консултациите с партиите, които спечелиха места в парламента в Прищина, Тачи увери, че Учредителното събрание на новия състав на законодателния орган ще бъде свикано в предвидения срок. Президентът изиска от партиите да покажат политическа зрялост и да работят в интерес на гражданите. \r\nНа 11 юни в най-младата държава на Балканския полуостров бяха проведени предсрочни парламентарни избори. Нито една от партиите не получи необходимата подкрепа за стабилно мнозинство в парламента и съставянето на ново правителство. Президентът е длъжен свика Учредителното събрание на парламента в срок от 30 дни след удостоверяване на резултатите от изборите, което се случи на 7 юли, припомнят от редакцията. Тереза Герова", "date": "2017-07-24", "title": "Gazeta Express: Президентът на Косово проведе консултации с представители на политическите партии"}
{"url": "http://www.focus-news.net/news/2017/07/24/2418861/dobrich-rumanski-grazhdanin-se-e-udavil-v-balchik.html", "text": "Румънски гражданин се е удавил в Балчик, съобщиха от Областната дирекция на МВР – Добрич. Вчера в 16.43 часа е постъпил сигнал за това, че на „Нов плаж”, който се намира в охраняема зона в Балчик, спасител е извадил от морето лице в безпомощно състояние. На място е пристигнал екип на ФСМП – Балчик, който е констатирал смъртта на лицето. Полицейски екип също се е отзовал на сигнала. Установена е самоличността на лицето – румънски гражданин от Букурещ. Извършен е оглед от дежурен следовател. По трупа не са открити следи от насилие, изпратен е в съдебна медицина при МБАЛ – Добрич за аутопсия. По случая е започнато следствено дело.", "date": "2017-07-24", "title": "Добрич: Румънски гражданин се е удавил в Балчик"}
{"url": "http://www.focus-news.net/news/2017/07/24/2418851/miroslav-borshosh-pretsenih-da-ne-vzema-uchastie-v-zasedanieto-na-vremennata-komisiya-za-ndk-imam-osnovatelni-samneniya-otnosno-dobrosavestnata-y-rabota.html", "text": "Днес трябваше да взема участие в заседанието на Временната комисия в НС, свикана за установяване на факти и обстоятелства за разходване на средства, представени целево на НДК за подготовката за българското председателство на Съвета на ЕС, пред която прецених да не се явя поради следните факти: заседанието трябваше да се състои утре, но беше преместено за днес, за да може докладът от работата на комисията да бъде готов на следващия ден- 25.07 вторник - което е невъзможно и несериозно заради обема от информация и документи; Някои от членовете на комисията си позволиха преднамерени и крайни изказвания много преди аз да бъда изслушан в комисията; Комисията започна своята работа на 6 юли, проведе само четири заседания в рамките на 21 дни по казус и обстоятелства, изискващи разглеждането на огромен обем документи и запознаването с множество факти и гледни точки. Това се посочва в позиция на бившия директор на НДК Мирослав Боршош в профила му в социалната мрежа „Фейсбук“. “Смятам, че решенията, взети в такива кратки срокове и в условията на медиен натиск, не могат да бъдат безпристрастни и обективни. В този смисъл, имам основателни съмнения относно добросъвестната работа и заключения на комисията, както и относно непредубедеността на някои от нейните членове. В периода, в който комисията заседаваше, настъпиха съществени промени в обстоятелствата -прокуратурата повдигна обвинение“, пише Мирослав Боршош. „Всички факти и твърдения вече ще се изясняват в съда и затова допускам, че явяването ми пред комисията може да се използва и за други цели, а не само за изясняване на истината. Въпреки това от уважение към българските институции и в частност българския парламент предоставям писмено своите аргументи по разискваните в комисията въпроси. Вярвам, че моето изложение, ведно с прикрепените към него документи, ще бъдат подробно и безпристрастно разгледани дори и от онези, които вече изразиха мнението си“, се посочва още в позицията му.", "date": "2017-07-24", "title": "Мирослав Боршош: Прецених да не взема участие в заседанието на Временната комисия за НДК, имам основателни съмнения относно добросъвестната й работа"}
{"url": "http://www.focus-news.net/news/2017/07/24/2418864/razgrad-meynur-ali-kmet-na-s-beli-lom-za-vtori-pat-prez-mesets-yuli-zemlishteto-na-seloto-e-zasegnato-ot-gradushka-rekoltata-shte-bade-silno-redutsirana.html", "text": "За втори път през месец юли землището на село Бели Лом, община Лозница, е засегнато от градушка. Това каза пред Радио „Фокус“-Шумен Мейнур Али, кмет на населеното място. По думите и снощи към 19,00 часа в района е паднал пороен дъжд, придружен с с градушка. Валежът е продължил около 40 минути. „Ледените зърна бяха с големина на човешки нокът, градушката не беше толкова интензивна, както в началото на юли, когато късовете бяха колкото малки орехчета, но отново нанесе щети“, каза Мейнур Али. Тя посочи, че като цяло добивите от земеделската реколта ще бъдат силно редуцирани. Засегнати са зеленчукови насаждения, овошки, посеви. „Първата  градушка унищожи бостаните, засегна лозята, имаше пострадали автомобили, паднали дървета, засегна царевицата и слънчогледа, доматите започнаха да гният и тъкмо това, което беше останало, се посъвзе, и ни удари отново“, каза Мейнур Али. По информация от полицията в Разград, снощи към 19.10 часа в РСПБЗН е получено съобщение за техническа помощ за отстраняване на паднали дървета и клони на път Е-70 след разклона за с. Бели Лом.\r\nИвелина ИВАНОВА", "date": "2017-07-24", "title": "Разград: Мейнур Али, кмет на с. Бели Лом: За втори път през месец юли землището на селото е засегнато от градушка, реколтата ще бъде силно редуцирана"}
{"url": "http://www.focus-news.net/news/2017/07/24/2418863/yambol-obshtinata-organizira-publichno-obsazhdane-na-otcheta-za-kasovoto-izpalnenie-na-byudzheta-za-2016-godina.html", "text": "Публично обсъждане на отчета за касовото изпълнение на бюджета на Община Ямбол за 2016 г. ще се състои на 1 август, вторник, от 17.30 часа, в зала 107 на Общината. Поканата за обсъждането е отправена от председателя на Общински съвет – Ямбол д-р Данаил Ибришимов на основание чл. 140, ал. 4 от Закона за публичните финанси. Това съобщиха от пресцентъра на Общината.\r\nВ публичното обсъждане са поканени да участват жителите на град Ямбол, юридически лица, представители на средствата за масово осведомяване, ръководители на бюджетни звена, на граждански сдружения, общински съветници и други заинтересовани лица.\r\nПълният текст на поканата за публичното обсъждане на отчета за касовото изпълнение на бюджета на община Ямбол към 31 декември 2016 г. е качен на сайта на Община Ямбол: www.yambol.bg в рубриката „Актуално“.", "date": "2017-07-24", "title": "Ямбол: Общината организира публично обсъждане на отчета за касовото изпълнение на бюджета за 2016 година"}
{"url": "http://www.focus-news.net/news/2017/07/24/2418867/sport-aleksandrina-naydenova-otpadna-na-starta-v-bostad.html", "text": "Поставената под номер 286 в световната ранглиста Александрина Найденова отпадна на старта на квалификациите на турнира на червени кортове в шведския град Бостад след загуба с 4:6, 2:6 от Аранча Рус от Холандия в мач, продължил час и 15 минути. \r\nПо-късно днес на корта в Бостад ще излезе още една българска тенисистка – Виктория Томова. Тя ще играе срещу италианката Мартина Трезвиан. Победителката ще се класира за основната схема на турнира, който е от категорията „Интернешънъл“.", "date": "2017-07-24", "title": "Спорт: Александрина Найденова отпадна на старта в Бостад"}
{"url": "http://www.focus-news.net/news/2017/07/24/2418866/sofiya-vremenno-se-ogranichavat-prestoyat-i-parkiraneto-v-otsechka-na-bul-dzheyms-bauchar-za-sabitie-na-posolstvoto-na-kitay.html", "text": "Временно се ограничават престоят и паркирането в отсечка на бул. „Джеймс Баучър“, съобщиха от пресцентъра на Столична община. Организацията се налага заради провеждане на събитие на посолството на Китайската народна република в София.  \r\nОт 14.00 часа до приключване на събитието на 26 юли се забраняват престоят и паркирането на пътни превозни средства на бул. „Джеймс Баучър“ между бул. „Черни връх“ и ул. „Златен рог“.", "date": "2017-07-24", "title": "София: Временно се ограничават престоят и паркирането в отсечка на бул. „Джеймс Баучър“ за събитие на посолството на Китай"}
{"url": "http://www.focus-news.net/news/2017/07/24/2418865/afp-nay-malko-35-tsivilni-sa-zaginali-pri-ataka-na-talibanite-sreshtu-bolnitsa-v-afganistan.html", "text": "Най-малко 35 цивилни са станали жертви на атаката на талибаните, която бе извършена в неделя срещу болница в централната афганистанска провинция Гор, предава AFP.\r\n„Когато талибаните нахлуха в болницата, убиха 35 души, всички цивилни. Това е жестоко престъпление срещу човечеството“, заяви говорител на властите..Тереза Герова", "date": "2017-07-24", "title": "AFP: Най-малко 35 цивилни са загинали при атака на талибаните срещу болница в Афганистан"}
{"url": "http://www.focus-news.net/news/2017/07/24/2418862/plovdiv-81-godishni-mazh-i-zhena-ot-grada-sa-stanali-zhertva-na-telefonna-izmama-po-stsenariya-iskane-na-pari-za-sadeystvie-na-politsiyata.html", "text": "Възрастни мъж и жена от Пловдив са били измамени в петък по сценария “искане на пари за съдействие на полицията”. Това съобщиха от пресцентъра на ОДМВР-Пловдив. Двамата потъпревши са на 81 години и според предварителните данни хвърлили през терасите на апартаментите си общо 2250 лева. Около 12.30 часа пенсионерът бил подведен, че разговаря по телефона с дъщеря си, която му поискала 1200 евро за спешна операция на счупен крак и думите й били потвърдени от мъж, представил се за лекар. Малко по-късно последвало друго обаждане, при което мним полицейски инспектор обяснил на дядото, че е станал обект на схема за телефонни измами и трябва да съдейства за разкриване на извършителите. Изпълнявайки дадените указания, възрастният човек приготвил 900 лева и ги пуснал през балкона. Четири часа по-късно по същия начин била въведена в заблуда и неговата съгражданка, от която мошениците взели 1350 лева. Случаите се разследват съответно в Трето и Пето районни управления.", "date": "2017-07-24", "title": "Пловдив: 81-годишни мъж и жена от града са станали жертва на телефонна измама по сценария “искане на пари за съдействие на полицията”"}
{"url": "http://www.focus-news.net/news/2017/07/24/2418870/ruse-izdadeno-e-razporezhdane-otnosno-maksimalno-dopustimoto-gazene-na-korabite-v-pragovite-uchastatsi-ot-dunav.html", "text": "Издадено е разпореждане от директора на „Речен надзор“ относно максимално допустимото газене на корабите в праговите участъци от Дунав. Това каза за Радио „Фокус“ – Велико Търново капитан Цончо Цонев, началник Отдел „Контрол на корабоплаването“ при Дирекция „Речен надзор“ – Русе към Агенция „Морска администрация“. Той посочи, че разпореждането е във връзка с ниските нива на река Дунав и образувалите се прагове по реката. Дълбочините в отделните участъци са обявени на интернет страницата на Агенцията на проучване и поддържане на река Дунав. На база на тях  трябва да се определя и газенето на плавателните съдове. „Всеки трябва да си направи сметката, така че да не засяда. Такива дълбочини в момента има не само в България“, допълни Цончо Цонев. Той посочи, че прогнозата е в следващите дни нивото на река Дунав да се покачи. Тази сутрин измереното ниво при Русе е 45 сантиметра, а при Свищов – 61 сантиметра.\r\nНадежда КРЪСТЕВА", "date": "2017-07-24", "title": "Русе: Издадено е разпореждане относно максимално допустимото газене на корабите в праговите участъци от Дунав"}
{"url": "http://www.focus-news.net/news/2017/07/24/2418872/varna-predlozheniya-za-promeni-v-zakona-za-dvizhenie-po-patishtata-byaha-obsadeni-v-priemniya-den-na-narodniya-predstavitel-ot-gerb-vladimir-valev.html", "text": "За по-строги санкции за нарушителите на пътя настоя варненски велосипедист в приемния ден на народния представител от ГЕРБ – Варна Владимир Вълев. Депутатът увери, че парламентът активно работи по промените в Закона за движение по пътищата, като постави акцент върху решението за премахване на знаците, които предупреждават за камерите на КАТ. Това съобщиха от пресцентъра на партията.\r\nДа се използват по-активно математически модели за анализ на транспортните връзки и системи за облекчаване на трафика, предложи колоездачът. Той сподели идеята си за разработване на GPS устройство, което да се монтира на моторните превозни средства на нарушителите, за да контролира дали превишават скоростта. Обсъдена бе и необходимостта от повече стимули за използването на екологични транспортни средства като велосипедите и електромобилите, както и за развитие на масовия спорт. \r\nВ качеството си на титулуван състезател варненският депутат получи поздравления за успешната си спортна кариера, която му носи медали и като треньор. На състоялата се в края на миналата седмица галавечер по кикбокс в Бургас неговите състезатели Жулиян Желев и Кристиян Георгиев победиха безапелационно своите съперници.", "date": "2017-07-24", "title": "Варна: Предложения за промени в Закона за движение по пътищата бяха обсъдени в приемния ден на народния представител от ГЕРБ Владимир Вълев"}
{"url": "http://www.focus-news.net/news/2017/07/24/2418868/plovdiv-katastrofa-zatrudnyava-dvizhenieto-na-mosta-na-gerdzhika-nyama-postradali.html", "text": "Катастрофа затруднява движението на моста на Герджика в Пловдив, предаде репортер на Радио „Фокус”-Пловдив. Блъснали са се два автомобила в платното в посока бул. „България”, при опит на единия от тях да премине от крайно дясно в ляво платно, точно на светофара на кръстовището между ул. „Победа“ и ул. „Полковник Сава Муткуров“. Няма данни за пострадали, приичнени са материални щети по колите. Все още автомобилите са на мястото на инцидента, няма полиция. Образувала се е огромна колона от автомобили по протежението на целия мост.\r\nЦветана ТОНЧЕВА", "date": "2017-07-24", "title": "Пловдив: Катастрофа затруднява движението на моста на Герджика, няма пострадали"}
{"url": "http://www.focus-news.net/news/2017/07/24/2418869/the-washington-post-dzhared-kashnar-e-provel-chetiri-sreshti-s-predstaviteli-na-ruskata-federatsiya.html", "text": "Джаред Къшнър, старши съветник и зет на държавния глава на САЩ Доналд Тръмп, планира да представи детайли за четири срещи, които е провел с представители на Руската федерация по време на президентската кампания от 2016 г., включително и с руски адвокат, съобщава вестник The Washington Post>.\r\nКъшнър защити взаимоотношенията си с руския посланик Сергей Кисляк и други официални лица на Москва като типични контакти, които е провел в ролята си на лице на кампанията на Тръмп за връзка с чужди правителства, според изготвено от него изявление с обем от 11 страници, което планира да представи пред Конгреса.\r\nКъшнър трябва да свидетелства на заседание при затворени врати - най-напред пред Комисията по разузнаване в Сената, а след това и пред Конгреса.Тереза Герова", "date": "2017-07-24", "title": "The Washington Post: Джаред Къшнър е провел четири срещи с представители на Руската федерация"}
{"url": "http://www.focus-news.net/news/2017/07/24/2418871/voa-broyat-na-zhertvite-na-napadenieto-v-kabul-dostigna-do-35-dushi.html", "text": "Броят на жертвите, загинали в резултат на самоубийствения атентат в Кабул, извършен от талибаните в сутрешните часове на понеделник, достигна до 35 души, предава радио Voice of America. \r\nДанните бяха потвърдени от говорител на Министерството на вътрешните работи на Афганистан, който поясни, че зареденият с експлозиви автомобил е врязан в микробус с правителствени служители. \r\nНападението бе извършено в момент, в който микробусът е преминавал през оживен пазар, причинявайки смъртта на търговци и обикновени минувачи, разказаха очевидци на атаката. Медиците очакват броят на загиналите да нарасне. Тереза Герова", "date": "2017-07-24", "title": "VOA: Броят на жертвите на нападението в Кабул достигна до 35 души"}
{"url": "http://www.focus-news.net/news/2017/07/24/2418873/dmitriy-peskov-rusiya-e-krayno-negativno-nastroena-kam-sanktsionnata-retorika-na-sasht.html", "text": "Руската федерация е крайно негативно настроена към продължаването на санкционната реторика на САЩ и я счита за контрапродуктивна, защото нанася щети не само на двустранните отношения, но и на интересите на трети страни. Това заяви пред журналисти в понеделник говорителят на Кремъл Дмитрий Песков, предава РИА Новости.\r\n„Вече казахме, че продължаваме да се отнасяме крайно негативно към санкционната тема, още повече към новите инициативи, които сега се поставят и в Конгреса, и в Сената. Продължаваме да се отнасяме негативно. Що се отнася до позицията на администрацията във Вашингтон по сакционната проблематика, чухме някои корекции и ще чакаме достатъчно търпеливо, докато тази позиция бъде формулирана ясно“, подчерта Песков. \r\n„Но още веднъж повтарям, че считаме продължаването на подобна реторика за контрапродуктивно, за вредно за интересите на нашите две страни, а също и на интересите на други, т.е. трети страни, с които Русия, въпреки всички тенденции, продължава и развива двустранни търговско-икономически отношения“, допълни говорителят на Кремъл. Тереза Герова", "date": "2017-07-24", "title": "Дмитрий Песков: Русия е крайно негативно настроена към санкционната реторика на САЩ"}
{"url": "http://www.focus-news.net/news/2017/07/24/2418874/varna-predaden-e-na-sad-shofyor-vav-firma-prisvoil-goriva-na-rabotodatelya-si-na-stoynost-18-000-leva-vracheni-mu-da-gi-pazi-i-upravlyava.html", "text": "Районната прокуратура във Варна предаде на съд Стилиян Ст. от Варна, който противозаконно присвоил чужда движима вещ – горива на стойност  18 019 лева на работодателя си, връчени му да ги пази и управлява. Това съобщиха от пресслужбата на Апелативна прокуратура – Варна. Деянието по член 206, ал. 1 от НК 42-годишният Стилиян Ст. е извършил като продължавано престъпление чрез 117 безналични плащания с две фирмени карти „Петрол“ АД, издадени на фирмата „Перилис трейдинг“ ЕООД, където подсъдимият бил назначен  като пакетировач. \r\nРаботодателят му възлагал и задачи, свързани с превозване на заготовки между складовете на фирмата с товарен автомобил, както и със служебен автомобил, за да транспортира работниците до базата в село Кичево и обратно по домовете им. \r\nВ периода от 14 февруари до 3 юни 2015 г. подсъдимият присвоил 6270 литра дизелово гориво на стойност 14 517 лева и бензин и пропан-бутан на стойност 3 508 лева, всичко на обща стойност 18 019, 39 лева. \r\nОт назначената по делото съдебно-графологична експертиза било установено, че полаганите подписи на касовите бележки при закупуване на горивата на бензиностанция доказват, че са на Стилиян Ст., като подсъдимият се опитвал да ги изпълни така, че да се различават от автентичния му подпис. \r\nИзготвена по делото била и съдебно-техническа експертиза. От нея станало ясно, че осъщественият пробег на товарния автомобил в този период, взет от GPS-системата, е бил 145, 49 км. По норма за този пробег необходимото гориво е едва 14,54 литра. \r\nПредстои делото срещу 42-годишния подсъдим, който е осъждан, да бъде насрочено за разглеждане във Варненския районен съд. Ако бъде признат за виновен, той ще бъде наказан за обсебване с лишаване от свобода от 1 до 6 години.", "date": "2017-07-24", "title": "Варна: Предаден е на съд шофьор във фирма, присвоил горива на работодателя си на стойност 18 000 лева, връчени му да ги пази и управлява"}
{"url": "http://www.focus-news.net/news/2017/07/24/2418877/veliko-tarnovo-63-godishen-mazh-e-osaden-na-tri-godini-zatvor-za-lihvarstvo.html", "text": "След протест на Окръжна прокуратура-Габрово, поддържан от Апелативна прокуратура - Велико Търново, срещу оправдателна присъда на първата съдебна инстанция, въззивният съд осъди 63-годишен мъж за лихварство. Това съобщиха Апелативна прокуратура – Велико Търново.\r\nАпелативен съд – Велико Търново, след разглеждане на делото прие за основателен протеста на прокуратурата и осъди за лихварство Антон К. на три години лишаване от свобода. На основание чл. 66 НК наложеното наказание е отложено с пет години изпитателен срок. \r\nАнтон К. е признат за виновен по повдигнатото му обвинение за това, че в периода от началото на август 2009 г. до края на 2014 г. в Габрово извършвал по занятие банкови сделки без разрешение, като на трима души дал пет заема на обща стойност 29 000 лева, за които получил лихва. Престъпление по чл. 252 ал. 1 НК.\r\n \tРешението на въззивната инстанция подлежи на обжалване пред Върховен касационен съд.", "date": "2017-07-24", "title": "Велико Търново: 63-годишен мъж е осъден на три години затвор за лихварство"}
{"url": "http://www.focus-news.net/news/2017/07/24/2418876/sport-uchastieto-na-novak-dzhokovich-v-otkritovo-parvenstvo-na-sasht-e-pod-vapros.html", "text": "Един от най-добрите тенисисти в света – Новак Джокович, може да пропусне участие в тазгодишното издание на Откритото първенство на САЩ заради травма в лакътя, предава B92. \r\nЛекарят на националния отбор по тенис на Сърбия Здеслав Милинкович сподели, че първата ракета на страната ще се възстановява между шест и 12 седмици. Участието му в US Open, а и в останалите турнири до края на сезона, зависи изцяло от това как се развива рехабилитацията на сърбина.\r\nТази седмица се очаква Джокович да даде специална пресконференция, на която да обяви плановете си за остатъка от сезона. Тереза Герова", "date": "2017-07-24", "title": "Спорт: Участието на Новак Джокович в Откритово първенство на САЩ е под въпрос"}
{"url": "http://www.focus-news.net/news/2017/07/24/2418879/plovdiv-23-godishen-nepravosposoben-motorist-e-otkaran-v-bolnitsa-sled-katastrofa-na-patya-plovdiv-asenovgrad.html", "text": "23-годишен неправоспособен моторист е откаран в болница след катастрофа на пътя Пловдив-Асеновград. Това съобщиха за Радио „Фокус“ – Пловдив от Областната дирекция на МВР. Сигналът за инцидента е подаден към 12:40 часа днес. По първоначални данни лек автомобил „Алфа Ромео“ с 48-годишен водач, който се е движил в посока Асеновград, е предприел ляв завой. В него се е блъснал мотор с 23-годишен водач, изпреварващ колона от автомобили в същата посока. Няма информация за тежко пострадали в резултат на пътния инцидент. Мотористът е откаран в болница, като все още няма информация за състоянието му. Двамата водачи са тествани с дрегер за алкохол, пробите са отрицателни. Движението в района на пътнотранспортното произшествие е затруднено. Призовават се водачите да шофират внимателно и със съобразена скорост.\r\nТони МИХАЙЛОВ", "date": "2017-07-24", "title": "Пловдив: 23-годишен неправоспособен моторист е откаран в болница след катастрофа на пътя Пловдив-Асеновград"}
{"url": "http://www.focus-news.net/news/2017/07/24/2418878/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "С помощта на предишните издания на предаването „Петрич – древен и вековечен“ постепенно се запознахте накратко с различните периоди в историята на Петрич и с характерното за тях. По традиция днес продължаваме да говорим за история, но този път ще се спрем на конкретно събитие, а именно битката при село Ключ, тъй като на 29 юли се навършват 1003 години от нея. Повече подробности за тази знаменита битка ще научим от Елена Аргилова, екскурзовод в Национален парк „Самуилова крепост“. Близостта до границата, природните и културни забележителности, минералните извори на Рупите, правят Петрич подходяща туристическа дестинация, както за българи, така и за чужденци. Кои типове туризъм са най-добре развити и кои са предпочитаните туристически дестинации, ще попитаме заместник-кметът по хуманитарни дейности – Илияна Попова. Неведнъж сме споменавали красивата природа в землището на община Петрич. Днес постепенно ще започнем да Ви разкриваме части от нея, като в днешното и в следващото издание на предаването, ще Ви запознаем с богатствата, които крие Дирекция Природен парк „Беласица“. Наш събеседник по темата ще бъде Маргарита Георгиева, експерт „Връзки с обществеността“ към Дирекцията на парка. В рубриката „Пътуване до…“ ще посетим село Генерал Тодоров. Ще се потопим в разказа за него заедно с Елена Стоянова, председател на читалищното настоятелство в селото. В края на предаването ще Ви запознаем с побратимения град Истра, който е разположен на 40 км северозападно от Москва. Бъдете с нас във времето от 15.00 до 16,00 часа, за да опознаете община Петрич.\r\nПредаването „Петрич – древен и вековечен“ се излъчва на честотите на Радио „Фокус“ – Пирин всеки понеделник от 15,00 до 16,00 часа с водещ Натали Стефанова.", "date": "2017-07-24", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2017/07/24/2418881/prof-stati-statev-realizatsiyata-na-proekta-za-nov-ucheben-korpus-shte-pridade-po-akademichen-vid-na-unss-i-shte-uvelichi-malko-pod-20-kapatsiteta-mu.html", "text": "Реализацията на проекта за нов учебен корпус ще придаде по-академичен вид на УНСС и ще увеличи малко под 20 % капацитета му. Това каза ректорът на УНСС проф. Стати Статев по време на пресконференция по проекта  „Нов учебен корпус на УНСС в гр. София“, финансиран по Оперативна програма „Региони в растеж“ 2014-2020, предаде репортер на Агенция „Фокус“.  „Естествено, че предназначението на новата сграда ще бъде учебен корпус с някои особености, но искам да кажа как стигнахме дотук и защо имаме нужда от нов учебен корпус при положение, че в сградата, в която се намираме има разгърната застроена площ малко над 40 хил. кв м, и изглежда доста внушителна и огромна“,  коментира той.  По думите му във времето УНСС се е развило и понастоящем има  над 20 хил. студенти, бакалаври и магистри, от които 16 500 бакалаври и малко под 5 хил. магистри. Проф. Стати Статев поясни, че учебното разписание е от сутринта в понеделник до неделя. „Така че необходимостта от наличие на такава нова учебна сграда, която ще увеличи малко под 20 % нашият капацитет е напълно обосновано, тъй като очакваме занапред университетът да запази този формат и броят на студентите да бъде около 20хил“, допълни ректорът на УНСС.   Проф. Стати Статев поясни, че в новата сграда на приземното ниво са превидени и два тестови центръра за по 250 човека. Той изтъкна, че УНСС е първият университет, който е изградил тестови център, в който преди 10 години са започнали електронни примерни кандидатстудентски изпити, а още следващата година са започнали постепенно да се провеждат изпитите в първи и втори курс също електронно. По думите му с тези два допълнителни центрове ще се отговори на потребнростите на катедрите и водещите специалности на университета.  Ректорът поясни, че в сградата ще има  четири нива, където е предвидена на всеки етаж аула за 250 човека, както и зали за 100, 80 и 60 човека. „От другата страна ще са кабинетите за преподавателите. Това е форматът на корпуса“, обясни проф. Статев и допълни, че новият корпус ще има и подземен гараж. „Дай Боже този проект да се осъществи, за да може да се изпълни това, което споделих веднъж пред премиера и финансовия министър, които питаха на едно събиране защо съм толкова настойчив за тази сграда. Аз им казах, че имам една мечта - учебният процес и занятия в университета не да започват в 7. 15 ч., а в 8.30 ч.“, коментира проф. Статев. \r\nДеница КИТАНОВА", "date": "2017-07-24", "title": "Проф. Стати Статев: Реализацията на проекта за нов учебен корпус ще придаде по-академичен вид на УНСС и ще увеличи малко под 20 % капацитета му"}
{"url": "http://www.focus-news.net/news/2017/07/24/2418880/nzz-shveytsariya-petima-dushi-sa-postradali-pri-predpolagaemo-napadenie-na-mazh-vaorazhen-s-rezachka.html", "text": "Полицията в швейцарския курортен град Шафхаузен потвърди, че петима души са ранени при нападение на мъж, въоръжен с резачка, съобщава вестник Die Neue Zuercher Zeitung.\r\nСигналът за инцидента е постъпил малко преди 11 часа (местно време) в понеделник. В отговор властите са изпратили голям полицейски контингент в старата част на града. Правоохранителните органи говорят за възникнала „специална ситуация“. Издирва се неизвестен мъж, уточни представител на органите на реда. \r\nДали и как мъжът е въоръжен, все още не е ясно, но местни медии разпространиха информация, че в града се разхожда лице с моторна резачка. Тереза Герова", "date": "2017-07-24", "title": "NZZ: Швейцария: Петима души са пострадали при предполагаемо нападение на мъж, въоръжен с резачка"}
{"url": "http://www.focus-news.net/news/2017/07/24/2418886/reuters-v-irak-sa-zadarzhani-dve-germanki-vklyuchitelno-16-godishno-momiche-prisaedinilo-se-kam-islyamska-darzhava.html", "text": "Федералното правителство в Берлин потвърди в понеделник, че в Ирак са задържани две гражданки на Германия, включително 16-годишно момиче, присъединило се към редиците на близкоизточната радикална групировка „Ислямска държава“, предава Reuters.\r\nПо данни на външното министерство дипломатите от Генералното консулство на ФРГ в Ирак са потвърдили, че две от арестуваните жени са германки. Проверява се самоличността и на още две жени.\r\nШестнадесегодишната Линда Венцел избяга от дома си в провинция Саксония през 2016 г. По-късно тя изрази съжаления за действията си и предложи съдействието си на властите. Тереза Герова", "date": "2017-07-24", "title": "Reuters: В Ирак са задържани две германки, включително 16-годишно момиче, присъединило се към „Ислямска държава“"}
{"url": "http://www.focus-news.net/news/2017/07/24/2418883/radmila-rangelova-zam-kmet-na-kyustendil-dve-novi-sotsialni-uslugi-shte-badat-sazdadeni-v-kyustendil.html", "text": "Две нови социални услуги ще бъдат създадени в Кюстендил. Това каза пред Радио „Фокус” – Кюстендил зам.-кметът на Община Кюстендил Радмила Рангелова. По думите ѝ става въпрос за преходно жилище за деца от 15 до 18-годишна възраст и наблюдавано жилище за младежи от 18 до 21-годишна възраст. „В тази връзка Община Кюстендил разработи проектно предложение за подобряване на социалната инфраструктура в Община Кюстендил – устойчив модел за деинституционализация като то е насочено към осигуряване на подходяща, ефективна социална инфраструктура, която да допринесе за предоставяне на нов вид резидентни и съпътстващи услуги в областта”, каза Радмила Рангелова. \"В проекта по конкретно се предвижда извършване на основен ремонт на сграда – бивша детска градина с оглед разширяване на материално – техническата база на центъра за обществена подкрепа, тъй като той работи при доста над утвърдения капацитет, имаме голямо търсене на тази услуга\", добави тя.\r\nВенцеслав ИЛЧЕВ", "date": "2017-07-24", "title": "Радмила Рангелова, зам.-кмет на Кюстендил: Две нови социални услуги ще бъдат създадени в Кюстендил"}
{"url": "http://www.focus-news.net/news/2017/07/24/2418875/rumen-gechev-bsp-miroslav-borshosh-ne-zachita-parlamenta-upravlyavashtite-go-kriyat-tova-e-zaklyuchenieto.html", "text": "Г-н Мирослав Боршош върти на пръста си вицепремиери и премиери, не зачита парламента, какво повече да кажа - скандално е. Това каза народният представител от БСП Румен Гечев по време на заседание на Временната парламентарна комисия, която установява как са разходвани средствата в НДК, предаде репортер на Агенция „Фокус“. „Управляващите крият г-н Боршош, това е заключението“, заяви той. „Г-н Боршош има държавни пари да се появява по билбордове в цяла България, но не идва в парламента, за да каже истината“, посочи Румен Гечев.\r\nБиляна ИВАНОВА", "date": "2017-07-24", "title": "Румен Гечев, БСП: Мирослав Боршош не зачита парламента, управляващите го крият – това е заключението"}
{"url": "http://www.focus-news.net/news/2017/07/24/2418884/veliko-tarnovo-avtobusna-liniya-4-shte-se-dvizhi-po-nov-marshrut-v-kvartal-kartala.html", "text": "Частично ще бъде променен маршрутът на автобусна линия №4 в квартал „Картала“ за подобряване на транспортната услуга за великотърновци, съобщиха от пресцентъра на Община Велико Търново. Новата организация на движението е създадена след искане на граждани и след становище на фирмата превозвач ЕТ „Надежда”. Измененията влизат в сила от утре, 25 юли. \r\nВ посока от кв. „Картала” към Великотърновския университет автобусите ще пътуват по следния начин: Обръщало – ул. „Вихрен” – ул. „Алеко Константинов” – ул. „Димитър Буйнозов” – ул. „Беляковско шосе” – бул. „България” – ул. „Васил Левски” – ул. „Христо Ботев” – жп гара – ВТУ \"Св. Св. Кирил и Методий\". \r\nВ посока от Великотърновския университет към кв. „Картала“ линията ще се движи по досегашния си маршрут.\r\nЩе бъдат разкрити и няколко нови спирки. В посока към кв. „Картала“ автобусите по всички линии за жилищния комплекс (4,9 и 40) ще спират по желание на две места по ул. „Пейо Яворов“ – след кръстовището с ул. „Беляковско шосе“ и срещу базата на ВиК „Йовковци“ ООД. \r\nВ посока от кв. „Картала“ към центъра ще бъдат разкрити две спирки - непосредствено след кръстовището на улиците „Алеко Константинов“ и „Пейо Яворов“, както и на ул. „Беляковско шосе“ – до комплекс „Слънчев дом“. Те ще бъдат използвани от линия №4.", "date": "2017-07-24", "title": "Велико Търново: Автобусна линия №4 ще се движи по нов маршрут в квартал „Картала“"}
{"url": "http://www.focus-news.net/news/2017/07/24/2418888/veliko-tarnovo-datchitsi-za-pozharoizvestyavane-shte-badat-montirani-v-domovete-na-samotnozhiveeshti-i-trudnopodvizhi-hora-v-selata-v-obshtinata.html", "text": "Датчици за пожароизвестяване ще бъдат монтирани в домовете на самотноживеещи и трудноподвижи хора в селата в състава на община Велико Търново. Това съобщи за Радио „Фокус“ – Велико Търново Благовеста Факирова, председател на сдружението на кметовете и кметските наместници на населените места в община Велико Търново „Янтра 2001“ и председател на Дарителско сдружение „Св. Иван Рилски“. Тя посочи, че инициативата се явява продължение на дейностите по проект „С грижа за възрастните хора“, разработен от Дарителското сдружение и Община Велико Търново, в партньорство с  Областната дирекция на МВР. \r\nИдеята за монтирането на датчици е дошла от Регионалната дирекция „Пожарна безопасност и защита на населението“ – Велико Търново след проведена работна среща. „Директорът комисар Красимир Кръстев изнесе данни, според които голяма част от битовите пожари в страната са станали в домове на възрастни хора, които са самотни. В повечето случаи те забравят печката и се задушават от дима“, посочи Благовеста Факирова. Тя допълни, че първите датчици ще бъдат монтирани в 10 къщи на социално слаби и възрастни лица в село Балван, определени от кмета. Стойността на един датчик е 25 лева. Средствата ще бъдат осигурени от Дарителско сдружение „Св. Иван Рилски“, а системите ще бъдат монтирани през другия месец от служители на Регионална дирекция „Пожарна безопасност и защита на населението“. \r\n“При евентуално задимяване или излизане на искрици, този датчик започва да писука, така че той се чува и от съседите. Ние ще се стремим да намерим още средства за закупуването на още датчици, но могат да се включат и семейства, които имат възможност сами да си го заплатят. Той струва 25 лева, а монтирането от страна на служителите на „Пожарна безопасност и защита на населението“ е безплатно“, допълни Благовеста Факирова. Тя съобщи, че от септември ръководството на Пожарната ще започне провеждането на традиционни срещи по малките населените места във връзка с готовността за зимния сезон. Възрастните хора ще бъдат запознати с превантивните мерки, които трябва да предприемат за обезопасяване на отоплителните уреди.\r\nНадежда КРЪСТЕВА", "date": "2017-07-24", "title": "Велико Търново: Датчици за пожароизвестяване ще бъдат монтирани в домовете на самотноживеещи и трудноподвижи хора в селата в общината"}
{"url": "http://www.focus-news.net/news/2017/07/24/2418885/aleksandar-georgiev-tselite-na-proekta-za-nov-ucheben-korpus-na-unss-sa-namalyavane-na-energiynoto-potreblenie-i-vrednite-emisii-na-grad-sofiya.html", "text": "Целите на проекта за нов учебен корпус на УНСС са намаляване на енергийното потребление и вредните емисии на град София. Това каза по време на пресконференция Александър Георгиев, ръководителят на проекта  „Нов учебен корпус на УНСС в гр. София“, финансиран по Оперативна програма „Региони в растеж“ 2014-2020, предаде репортер на Агенция „Фокус“.  Ръководителят на проекта посочи, че реализацията му върви добре и в срок. Георгиев изрази надежда да продължи така  и занапред и да приключи съгласно изискванията на оперативна програма „Региони в растеж“.  Представителят  на строителите на новия корпус инж. Любмир Галчев допълни, че договорът има два етапа – проектиране, завършващо с разрешение за строеж и втори етап - изграждане. „В крайна сметка подобряването на качеството на образователната среда е една от основните теми на проекта“, каза Галчев. Според него новата сграда на УНСС ще допринесе за конкурентоспособноста на университета като цяло. Архитектът на новия корпус арх. Георги Савов допълни, че в проектното решение за новата сграда са се стремили да постигнат балансирана сграда, отговаряща на всички нормативни изисквания.  По думите му по отношение на фасадното решение се предвижда формата да кореспондира със съществуващите сгради и да бъде част от ансамбъла на целия университет . „Новата сграда ще притежава всички необходими показатели за енергоефективна сграда. Предвиждат се топлоизолационни пакети“, допълни архитектът.  Стана ясно, че крайнит срок за изпълнението на проекта за нов корпус на УНСС е юни 2019 г. \r\nДеница КИТАНОВА", "date": "2017-07-24", "title": "Александър Георгиев: Целите на проекта за нов учебен корпус на УНСС са намаляване на енергийното потребление и вредните емисии на град София"}
{"url": "http://www.focus-news.net/news/2017/07/24/2418890/lokalno-makedoniya-balgarin-zagina-pri-intsident-v-chernogorskiya-grad-budva.html", "text": "Гражданин на България е загинал при инцидент в черногорския туристически град Будва, след като е бил блъснат от джет, управляван от сърбин, съобщава македонското електронно издание „Локално“, като се позовава на медийни доклади.\r\nИнцидентът се е случил около 20 часа в неделя (местно време). Първоначално състоянието на българина е било стабилно, но на път за болница е починал.\r\nСърбинът, управляващ джета, е задържан за срок от 72 часа. Тереза Герова", "date": "2017-07-24", "title": "„Локално“ (Македония): Българин загина при инцидент в черногорския град Будва"}
{"url": "http://www.focus-news.net/news/2017/07/24/2418887/kyustendil-obshtina-e-izgotvila-programa-za-otbelyazvane-na-114-godini-ot-ilindensko-preobrazhenskoto-vastanie.html", "text": "Община Кюстендил е изготвила програма за отбелязване на 114 години от Илинденско-Преображенското въстание. Това съобщи за Радио „Фокус” – Кюстендил Дима Укалска, началник на отдел „Култура и духовно развитие в Община Кюстендил. Отбелязването на годишнината ще бъде на 2 август пред паметника на Тодор Александров в града, а началото на проявата е в 11.00 часа. Предвидено е слово, посветено на Илинденско-Преображенското въстание, както и поднасяне на венци и цветя на паметния знак. От 19.30 часа на Арката на площад „Велбъжд” ще се състои концерт на народния изпълнител Христо Косашки. С решение на Общинския съвет 2 август е обявен за официален празник на Кюстендил.\r\nВенцеслав ИЛЧЕВ", "date": "2017-07-24", "title": "Кюстендил: Община е изготвила програма за отбелязване на 114 години от Илинденско-Преображенското въстание"}
{"url": "http://www.focus-news.net/news/2017/07/24/2418893/premierat-boyko-borisov-se-sreshtna-sas-zamestnik-pomoshtnik-darzhavniya-sekretar-na-sasht-za-evropa-i-evraziya-hoyt-iy.html", "text": "Процесите в държавите от Западните Балкани бяха сред обсъжданите теми по време на срещата на министър-председателя Бойко Борисов със заместник помощник държавния секретар на САЩ за Европа и Евразия Хойт Ий, съобщиха от правителствената информационна служба. \r\nПремиерът Борисов акцентира върху значението на европейската перспектива за държавите от региона. Той подчерта, че въпросът за тяхното приобщаване към Европейския съюз ще е един от приоритетите на страната ни, когато поеме ротационното председателство на Съвета на ЕС през 2018 г. \r\nВ рамките на разговора в Министерския съвет Борисов обсъди с Хойт Ий резултатите от участието си в срещата на лидерите от Берлинския процес в Триест. Министър-председателят акцентира върху възможностите за свързаност между страните от Западните Балкани и тези от ЕС с включването на Коридор №8 в Берлинския процес. Свързващата инфраструктура е важна, тя ще даде нова перспектива на за развитието на Балканите, заяви премиерът.\r\nОбсъден беше също напредъкът на интерконекторната връзка България – Гърция. Министър-председателят поясни, че този проект е от ключово значение не само за двете страни, а и за региона на Югоизточна Европа и ЕС. С осъществяването му ще се постигне диверсификация на източниците и маршрутите за доставка на природен газ от Южния газов коридор. Двамата обсъдиха също развитието на проекта за изграждане на европейски газоразпределителен център „Балкан“.\r\nМинистър-председателят Бойко Борисов и заместник помощник държавният секретар Хойт Ий разговаряха и за засилването на двустранното партньорство между България и САЩ в интерес на общите цели на двете страни като съюзници. \r\nПремиерът изтъкна, че за България е от голямо значение сътрудничеството в областта на сигурността и отбраната и отбеляза провеждането на най-голямото военно учение в Европа на територията на нашата страна.\r\nНа срещата присъстваха вицепремиерите Томислав Дончев и Екатерина Захариева.", "date": "2017-07-24", "title": "Премиерът Бойко Борисов се срещна със заместник помощник държавния секретар на САЩ за Европа и Евразия Хойт Ий"}
{"url": "http://www.focus-news.net/news/2017/07/24/2418892/pazardzhik-v-selo-popintsi-predstoyat-deynosti-po-podmyana-na-vodoprovoda.html", "text": "В село Попинци все още не са започнали ремонтите, предвидени за летния сезон, каза за Радио „Фокус” – Пазарджик кметът на панагюрското село Стоянка Ставрева. „Ремонтите със средства от капиталовите разходи, които имаме одобрени за строеж на втората отсечка от водопровода, се очаква да започнат в края на този месец. Това е планирано и си върви по реда”, допълни Ставрева. Тя поясни, че водопроводът се строи на три етапа. „Миналата година направихме първата отсечка, тази година ще е втората и догодина ще бъде завършено това, което е планирано. Подмяната на водопровода е част от Инвестиционната програма на Община Панагюрище. Ремонтните дейности включват изрязване на асфалтова настилка в участъка на изкопните работи, изкопни и насипни работи, пясъчна подложка и полагане на трошенокаменна настилка. В следващите седмици ни предстои също да направим тротоари, като очакваме да ни бъдат доставени тротоарни плочки”, каза още кметът на село Попинци.\r\nТеодора ДИМИТРОВА", "date": "2017-07-24", "title": "Пазарджик: В село Попинци предстоят дейности по подмяна на водопровода"}
{"url": "http://www.focus-news.net/news/2017/07/24/2418894/sport-bivsh-zashtitnik-na-tsska-i-lokomotiv-plovdiv-stana-chast-ot-ekipa-na-manchestar-siti.html", "text": "Бившият защитник на ЦСКА и Локомотив (Пловдив) Юнес Бенжeлюн се присъедини към редиците на английския клубен отбор по футбол Манчестър Сити. \r\nФранцузинът стана част от скаутското звено на отбора, където замени напусналия Роман Поаро. Бенжeлюн ще бъде натоварен със задачата да търси таланти за клуба в родината си и да ги предлага на мениджъра Джосеп Гуардиола, който на свой ред ще преценява дали да станат част от селекцията на Манчестър Сити.\r\nВ България Бенжелюн е познат като играч Локомотив (Пловдив) в периода 2009-2012 г. Той бе и част от отбора на ЦСКА през 2012-2013 г.", "date": "2017-07-24", "title": "Спорт: Бивш защитник на ЦСКА и Локомотив (Пловдив) стана част от екипа на Манчестър Сити"}
{"url": "http://www.focus-news.net/news/2017/07/24/2418891/patriarh-neofit-prie-predstaviteli-na-asotsiatsiyata-na-balgarskite-uchilishta-v-chuzhbina-koito-tselyat-zapazvane-na-natsionalnata-identichnost-i-obedinenie-na-balgarite-zad-granitsa.html", "text": "Негово Светейшество Българския патриарх Неофит прие днес представители на Асоциацията на българските училища в чужбина (АБУЧ), които имат за цел да пазят националната идентичност и да обединяват българите, живеещи зад граница. Това съобщиха от пресцентъра на Светия синод на Българската православна църква. Асоциацията обединява училища за преподаване на български език, литература, история и география за нашите сънародници на 6 континента.\r\nПо време на срещата с предстоятеля на БПЦ преподавателите споделиха разбирането си, че „православната вяра и българския езика са носителите на националната идентичност на българите” и историята на българската емиграция показва, че Църквата винаги е била водеща в опазването на националното самосъзнание, вярата, ценностната система и традициите у българите. \r\nБеше отбелязано, че контактите между БПЦ и българските училища зад граница са силни и живи. От самото си възникване българските училища в чужбина са имали подкрепата на Българската православна църква, а при създаването на организацията, БПЦ първа подкрепя Асоциацията на българските училища в чужбина, благославя и подкрепя родолюбивото й дело.\r\nГостите запознаха Патриарх Неофит с Петицията на АБУЧ за издигане на статута на българския език и въвеждане на българския език като матуритетен в страните членки на ЕС, която ще бъде внесена в в Европарламента и изразиха надежда запазването на нашия език да стане национална кауза, зад която да обединят своите сили Църква, Държава, неправителствени организации и всички българи, където и да живеят те.\r\nДвете страни се съгласиха, че просперитета на България и нашия народ е немислим без духовността – вярата и образованието и заявиха готовност и занапред задно да работят в тази насока.\r\nВ срещата взеха участие председателя на Асоциацията д-р Ирина Ботева-Владикова, зам.- председателя на АБУЧ Патя Царева, д-р Адриана Любенова, дългогодишен преподавател в САЩ, Боянка Иванова член на УС на АБУЧ и основател и директор на българското училище и културен център „Джон Атанасов” в Чикаго, Снежина Мечева от българското училище в Лондон, Силвия Стаменова и Таша Малешкова - съоснователи на училищата ни в Холандия и Кувейт. Те са в страната за ежегодната си конференция. Форумът се организиран по повод 10-тата годишнина от основаването на асоциацията със съдействието на МОН, СУ „Кл. Охридски”, ПУ „П. Хилендарски”, Западно– и Средноевропейската митрополия на Българската православна църква и Рилския манастир.\r\nНегово Светейшество патриарх Неофит прие представителите на АБУЧ заедно със Западно- и Средноевропейски митрополит Антоний, който работи съвместно и активно подкрепя работата на Асоциацията, главният секретар на Св. Синод Мелнишки еп. Герасим и протосингела на Софийска митрополия архим. Василий (Савов).", "date": "2017-07-24", "title": "Патриарх Неофит прие представители на Асоциацията на българските училища в чужбина, които целят запазване на националната идентичност и обединение на българите зад граница"}
{"url": "http://www.focus-news.net/news/2017/07/24/2418882/toma-bikov-gerb-kam-bsp-neka-da-ne-si-prehvarlyame-chiy-e-miroslav-borshosh-byahme-podgotvili-vaprosi-kam-nego-i-shtyahme-da-gi-zadadem.html", "text": "Нека да не си прехвърляме чий е г-н Боршош. Той има 18 години, преценил е да не дойде. Ние искахме да дойде, защото сме се подготвили. Това каза народният представител от ГЕРБ Тома Биков по време на заседание на Временната парламентарна комисия, която установява как са разходвани средствата в НДК, предаде репортер на Агенция „Фокус“. „Г-н Боршош колкото е наш, толкова е и ваш, нали? Това ще стане ясно в изслушването“, коментира Биков. „Бяхме подготвили въпроси към г-н Боршош и щяхме да му ги зададем“, посочи той. „Бъдете убедени, че тези въпроси щяха да бъдат много по-адекватни от вашите“, се обърна той към БСП. „Какво е неговото решение е негов проблем. Има основание, че срещу него се води обвинение, срещу никой друг не се води обвинение, затова не може да бъде слаган в една рамка с г-жа Златева“, каза още народният представител от ГЕРБ.\r\nБиляна ИВАНОВА", "date": "2017-07-24", "title": "Тома Биков, ГЕРБ към БСП: Нека да не си прехвърляме чий е Мирослав Боршош, бяхме подготвили въпроси към него и щяхме да ги зададем"}
{"url": "http://www.focus-news.net/news/2017/07/24/2418900/plovdiv-uchreden-be-initsiativen-komitet-za-renovirane-i-vazstanovyavane-na-garnizonen-voenen-klub-plovdiv.html", "text": "Има сгради, които с годините на своето съществуване са се свързали здраво с живота на града и събитията, които определят неговата история – те се превръщат в символи. Такава емблематична сграда в Пловдив е Военният клуб, пише в книгата си „Пловдивски архитектурни хроники“ Никола Чинков. \r\nНа 21 юли в ДНА Пловдив по инициатива на Областния управител на Пловдив Здравко Димитров, беше учреден инициативен комитет за реновиране и възстановяване на сградата на Военния клуб в града, съобщиха организаторите. \r\nВ инициативния комитет участват – министъра на отбраната господин Красимир Каракачанов, депутата от 44-то НС господин Александър Сиди, Негово Високопреосвещенство Пловдивския митрополит Николай, Командирът на 68 бригада Специални сили и Началник на гарнизон Пловдив бригаден генерал Явор Матеев, Главния секретар на Областна администрация господин Борислав Димов, Експерт по Сигурността в Областна администрация господин Валери Баранов, Общинските съветници господин Стефан Пуслийски, господин Ангел Ангелов, господин Коста Хаджиев, Директора на Историческия музей господин Стефан Шивачев, Представителя на Областния съюз на офицерите и сержантите от запаса господин Атанас Найденов, както и представители на военните съюзи на гр. Пловдив.\r\nПредложението на инициативния комитет е да възстанови Гарнизонния военен клуб в състоянието от преди  1929г., когато е голямото Пловдивско земетресение.\r\nСградата на Военния клуб е в центъра на града и прави впечатление на всеки, който мине покрай нея мислейки, че е музей или галерия. Проектът на пловдивския Военен клуб е дело на архитект Никола Лазаров. Открит е на Нова година 1908/1909г. През тридесетте и четиридесетте години на 20 век тук са се провеждали онези богати светски балове, в които заедно с елитното царско офицерство е присъствало и най-отбраното и изискано Пловдивско общество.", "date": "2017-07-24", "title": "Пловдив: Учреден бе инициативен комитет за реновиране и възстановяване на Гарнизонен военен клуб – Пловдив"}
{"url": "http://www.focus-news.net/news/2017/07/24/2418895/plovdiv-okrazhniyat-sad-ostavi-v-aresta-18-godishnata-mayka-udushila-bebeto-si-v-stamboliyski.html", "text": "Окръжният съд в Пловдив остави в ареста 18-годишната майка, удушила бебето си в Стамболийски. Това съобщи за Радио „Фокус“ – Пловдив говорителят на съдебната палата. Съдът я остави в ареста с мотива, че 18-годишната Гергана Благоева може да се укрие, ако бъде пусната на свобода. За престъплението законът предвижда от 20 години до доживотен затвор без право на помилване, защото жертвата е малолетна, а деянието е извършено с изключителна жестокост. Според обвинението извършеното от майката е тежко умишлено престъпление.„Фокус“ припомня, че убийството на детето, на възраст от 1 година и 10 месеца, е извършено на 18 срещу 19 юли в град Стамболийски. След предприети от разследващите полицаи при отдел “Криминална полиция” към ОДМВР – Пловдив множество незабавни действия по разследването, бе установено, че извършител на тежкото престъпление е майката на детето. Тя бе задържана за срок от 72 часа.\r\nТони МИХАЙЛОВ", "date": "2017-07-24", "title": "Пловдив: Окръжният съд остави в ареста 18-годишната майка, удушила бебето си в Стамболийски"}
{"url": "http://www.focus-news.net/news/2017/07/24/2418899/iliyana-popova-zam-kmet-na-petrich-obshtinata-otgovarya-na-novata-valna-turisti-koito-tarsyat-avtentichnoto-naturalnoto-vrazkata-s-prirodata-i-traditsiite.html", "text": "Община Петрич отговаря на новата вълна туристи, които търсят автентичното, натуралното, връзката с природата и традициите. Това каза в предаването „Петрич – древен и вековечен“ на Радио „Фокус“ - Пирин Илияна Попова, заместник-кмет по хуманитарни дейности на Община Петрич. Тя посочи, че най-масовите видове туризъм, които се практикуват в района в момента са планински, религиозен, културен, фолклорен, екстремен, фестивален и екологичен. „Тук можем да вмъкнем и т.нар. транзитен туризъм заради потока към Бяло море в Гърция. Ако хората успеят да отделят един ден на път за гръцкото море, който да прекарат на територията на община Петрич, аз съм убедена, че следващия път всъщност нашата община ще бъде тяхната дестинация“, допълни Илияна Попова. Тя отбеляза, че сред най-предпочитаните дестинации са „Хераклея Синтика“, Рупите, къща музей „Ванга“ и „Самуилова крепост“. Относно фестивалния туризъм заместник-кметът уточни, че всяка година на 1-ви януари се провежда Събор на древни станчинарски игри, а тази година за първи път в Петрич е организиран и Фестивал за песни, танци и игри „Русалии“, като целта му е била да се подпомогне развитието на културните ценности, както и възраждане и документиране на отдавна забравени занаяти и нематериални богатства.\r\nНатали СТЕФАНОВА", "date": "2017-07-24", "title": "Илияна Попова, зам.-кмет на Петрич: Общината отговаря на новата вълна туристи, които търсят автентичното, натуралното, връзката с природата и традициите"}
{"url": "http://www.focus-news.net/news/2017/07/24/2418896/aktsenti-v-predavaneto-sadovo-v-sartseto-na-trakiya-po-radio-fokus-plovdiv.html", "text": "В предаването „Садово в сърцето на Тракия“ на Радио „Фокус“ - Пловдив днес ще бъдем полезни за земеделските производители. Ще ви припомним някои важни срокове, които трябва да се спазят. До 31 юли е срокът, в който ползвателите на земеделски земи трябва да подадат декларации по чл. 69 и заявления по чл.70 от Правилника за прилагане на Закона за собствеността и ползването на земеделските земи. Декларациите и заявленията се подават в общинската служба по земеделие в Садово и важат за следващата стопанска година 2017-2018. Имотите на собственици, за които не са подадени декларации ще бъдат включени в споразуменията по чл.37 в, ал.3 от Закона за собствеността и ползването на земеделските земи /имоти-бели петна/. Повече за това ще ни каже Милена Илчева, от земеделската служба в Садово.\r\nВ днешното предаване ще ви срещнем и с двама земеделски производители, най-вече на фъстъци и зеленчуци. Това са Димитър Тодоров и Радослав Трушков, от района на Садово. Те ще разкажат повече за това как се справят с предизвикателството да си земеделец в днешно време, подпомага ли ги държавата и възражда ли се фъстъкопроизводството в Садовско.\r\nПредаването „Садово в сърцето на Тракия“ се излъчва всеки понеделник, от 16.00 до 17.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2017-07-24", "title": "Акценти в предаването „Садово в сърцето на Тракия” по Радио „Фокус” - Пловдив"}
{"url": "http://www.focus-news.net/news/2017/07/24/2418901/veliko-tarnovo-detski-futbolen-turnir-trifon-ivanov-shte-se-provede-v-grada.html", "text": "Второто издание на детския футболен турнир „Трифон Иванов“ ще се проведе на 26 и 27 юли на стадион „Ивайло“ във Велико Търново. Това каза директорът на общинското предприятие „Спортни имоти и прояви“ Петко Павлов, съобщиха от пресцентъра на Общината. Шест отбора ще определят носителя на купата по Футбол 9. Отборите, съставени от деца, родени след 1 януари 2006 г., са разделени в две групи, а мачовете ще са във формат две полувремена по 30 минути. На терена ще излязат по осем полеви играчи и един вратар. \r\nВ група „А“ са отборите на „Етър ВТ“, „Черноморец“ (Бургас) и ЦСКА-София, а в група „Б“ стартират „Локомотив“ (Горна Оряховица), „Левски“ (София) и „Берое“ (Стара Загора).\r\nОткриването на надпреварата е на 26 юли от 09.15 часа, трийсет минути по-късно са първите срещи. Съперници са „Черноморец“ – ЦСКА-София и „Левски“- „Берое“. В групите са още двубоите: „Етър ВТ“ – „Черноморец“, „Локомотив“ – „Левски“, ЦСКА-София – „Етър ВТ“ и „Берое“ – „Локомотив“.\r\nМачовете за разпределяне на местата от първо до четвърто са на рождената дата на легендарния бранител от САЩ’94  – 27 юли. Финалът на турнира започва в 11.30 часа, закриването и награждаването на призьорите са веднага след последния съдийски сигнал.\r\nСпортното събитие в памет на Трифон Иванов бе инициирано от кмета на Старата столица Даниел Панов. Първото му издание бе през миналата година, а победител стана формацията на „Лудогорец“ (Разград). Организатори са Община Велико Търново, Зоналният съвет на Българския футболен съюз и ОП „Спортни имоти и прояви“.", "date": "2017-07-24", "title": "Велико Търново: Детски футболен турнир „Трифон Иванов“ ще се проведе в града"}
{"url": "http://www.focus-news.net/news/2017/07/24/2418889/denitsa-zlateva-ne-mi-e-uprazhnyavan-politicheski-natisk-za-smyanata-na-borda-na-ndk-nyama-politicheski-chadar-varhu-nito-edin-chlen-na-ekipite-za-predsedatelstvoto.html", "text": "По отношение на смяната на борда на НДК, искам категорично да заявя, че върху мен не е упражняван политически натиск и не съм упражнявала „политически чадър“ върху нито един член на екипите по подготовката на Българското председателство на Съвета на ЕС. Това каза по време на заседание на Временната парламентарна комисия, която установява как са разходвани средствата в НДК, бившият служебен вицепремиер по подготовката на Българското председателство на Съвета на ЕС Деница Златева, предаде репортер на Агенция „Фокус“. „От самото начало на мандата на служебното правителство, това беше обща воля на президента и министрите, заявихме, че ще гарантираме приемственост на екипите на етап, в който сме наблюдавали изключително голямо закъснение в някои от дейностите за подготовка, не можем да си позволим да създаваме допълнителни сътресения в системата и да сменяме хора, които оперативно се занимават с подготовката на Председателството“, обясни тя. „Това беше единственият аргумент, с който директорът на НДК не беше сменен“, заяви Деница Златева и уточни, че той и екипа му са се занимавали оперативно с подготовка на сградата на НДК. „През март окончателно стана смяната на борда. В правомощията на всеки принципал, когато отговаря за търговско дружество или държавно предприятие, е да направи промени в борда“, коментира бившият служебен министър. „Нека да не се заблуждаваме беше ясно, че следващото правителство със сигурност ще направи промени в борда. Направих промените и от гледна точка на профила на членовете на борда. Г-н Анастасов е финансист от БНБ, а г-жа Енчева е специалист по търговско право и обществени поръчки“, посочи Деница Златева. „С това решение беше сменен борда и беше запазен Мирослав Боршош, с единствения аргумент, че нито един от хората, които оперативно се занимават с подготовката на всички нива, не само в НДК, а и по министерства, не беше сменен по време на мандата“, каза още тя.\r\nБиляна ИВАНОВА", "date": "2017-07-24", "title": "Деница Златева: Не ми е упражняван политически натиск за смяната на борда на НДК, няма „политически чадър“ върху нито един член на екипите за Председателството"}
{"url": "http://www.focus-news.net/news/2017/07/24/2418898/snezhana-dukova-gerb-kam-denitsa-zlateva-ne-mozhe-da-kazhete-che-argument-da-ne-uvolnite-miroslav-borshosh-e-priemstvenostta-a-da-uvolnyavate-oblastni-upraviteli.html", "text": "Оставам изключително неудовлетворена от това, което обяснихте като единствен аргумент, да се смени целия борд и да не се смени Боршош. Това каза народният представител от ГЕРБ Снежана Дукова в обръщение към бившия служебен вицепремиер Деница Златева по време на заседание на Временната парламентарна комисия, която установява как са разходвани средствата в НДК, бившият служебен вицепремиер по подготовката на Българското председателство на Съвета на ЕС Деница Златева, предаде репортер на Агенция „Фокус“. „Не може да кажете, че единствен аргумент, е защото приемствеността ви е била такава, след като \"като пороен дъжд\" уволнихте областните управители“, заяви тя. „За мен това е “no sense” във вашата работа, от изложението разбрах, че контролът и мониторингът са били изключително занижени с оглед на това, че нито една справка не сте поискали в хронологията на вашия принципал. Чак в крайна сметка накрая искате някаква справка“, каза още Снежана Дукова.\r\nБиляна ИВАНОВА", "date": "2017-07-24", "title": "Снежана Дукова, ГЕРБ към Деница Златева: Не може да кажете, че аргумент да не уволните Мирослав Боршош е приемствеността, а да уволнявате областни управители"}
{"url": "http://www.focus-news.net/news/2017/07/24/2418897/kurir-makedoniya-sdruzhenieto-blazhe-konevski-prizova-zoran-zaev-da-ne-podpisva-sramniya-dogovor-s-balgariya.html", "text": "Призоваваме министър-председателя Зоран Заев да не подписва срамния договор с България, в който не се споменават македонският народ и македонският език. Това се казва в изявление на сдружението „Блаже Коневски“, членове на което и днес се събраха на протест пред сградата на Македонската академия на науките и изкуствата (МАНИ) в Скопие, пише електронното издание „Курир“.\r\n„Господин Заев, 72 години имаме кодифициран език, също толкова години се борим за нашето малцинство в България, нима ще се откажем от нашите братя и сестри в Пиринска Македония? Нима ние ще им кажем, че са българи? Нямаме разбиране за премиера Заев, който очевидно връща бивши дългове, но чии дългове връщате Вие, господа учени? Ако Заев дължи на тези, които го поставиха на власт, вие имате дълг към македонския народ“, отбеляза Любомир Симковски.\r\nОт сдружението подчертаха, че правителството трябва да се откаже от идолопоклонничеството и да застане зад македонския народ, защото в противен случай - „ще бъдете прокълнати и от народа и от първия председател на МАНИ Блаже Коневски“.\r\n„Ако Зоран Заев е готов да се унижава и Вие ли, учени, ще се унижавате? Ако Заев е готов да превие гръбначния стълб, означава ли това, че и Вие, учени, ще направите същота? Ако сте готови да направите това, то ние не сме“, увери Семковски.\r\nТой допълни, че Македония ще влезе в ЕС и НАТО Македония достойно и в изправено положение, а не засрамена и унижена. Тереза Герова", "date": "2017-07-24", "title": "„Курир“ (Македония): Сдружението „Блаже Коневски“ призова Зоран Заев да не подписва „срамния“ договор с България"}
{"url": "http://www.focus-news.net/news/2017/07/24/2418902/afp-eksploziya-otne-zhivota-na-15-dushi-v-pakistan-prichinite-za-neya-sa-neizvestni.html", "text": "Най-малко 15 души загинаха, а други 20 пострадаха в резултат на експлозия, която разтърси  източния пакистански град Лахор в понеделник, предава AFP.\r\n„Имаме 15 потвърдени фатални случая и 20 ранени“, заяви говорител на аварийните служби.\r\nКъм момента не е известно какво е предизвикало взрива. Тереза Герова", "date": "2017-07-24", "title": "AFP: Експлозия отне живота на 15 души в Пакистан, причините за нея са неизвестни"}
{"url": "http://www.focus-news.net/news/2017/07/24/2418905/insp-stefan-hristov-vsyaka-kategoriya-uchastnitsi-v-dvizhenieto-tryabva-da-spazvat-opredeleni-pravila-koito-shte-garantirat-tyahnata-bezopasnost.html", "text": "Всяка категория участници в движението трябва да спазват определени правила, които ще гарантират тяхната безопасност. Това каза за Радио \"Фокус\" - Смолян Стефан Христов – полицейски инспектор от група \"Пътен контрол\", сектор \"Пътна полиция\" към ОД МВР – Смолян. Христов припомни, че през цялото лято полицията провежда традиционната акция „Ваканция! Да пазим живота на децата на пътя“, която стартира на 1 юни и ще приключи в края на месец август. По неговите думи, ако всяка от категориите участници в движението – пешеходци, велосипедисти, шофьори на моторни превозни средства и пътници, изпълняват по осем основни правила, ще се предпазят от пътен травматизъм.  Пешеходецът трябва да се движи по тротоарите, да използва подлезите и надлезите, да се движи срещу колите и най-вляво по банкета, ако няма тротоари. Да пресича на пешеходна пътека, да преминава на зелено, да се оглежда наляво и надясно, да се пресича бързо улицата, ако е несигурен, да пресича с група хора или с възрастен. Велосипедистът трябва да се оглежда и да използва ръцете си, за да покаже дали ще тръгва, завива, заобикаля или спира. Да се кара колелото по тротоара, ако няма навършени 12 години. Да се кара колелото в най-дясно на пътя по посока на движението, ако има навършени 12 години. Колелото трябва да се кара с изправни спирачки, светлини и звънец и да е оборудвано със светлоотразители. Да се използва светлоотразителна жилетка, когато е тъмно, когато няма добра видимост и ако е извън селото или града. Ръцете да се държат на кормилото, а краката на педалите на колелото. Да се кара колело пред или зад приятеля, а не до него и ако има велоалея тя да се използва. Шофьорите винаги трябва да управляват автомобил само ако са правоспособни, ако имат свидетелство за управление на моторно превозно средство. Да не се шофира след употреба на алкохол. Да се носи свидетелството за управление на моторно превозно средство  и документите на превозното средство, което се управлява. Да се управлява моторно превозно средство, което е регистрирано, преминало е годишен технически преглед, има сключена задължителна застраховка „Гражданска отговорност“, има платена винетна такса за управление в извън населените места. Задължително да се използва обезопасителен колан или защитна каска. Да се приканват и пътниците да използват обезопасителни колани или защитни каски и да се спазва законът за движение по пътищата, да не се превишава скоростта, както и да се осигурява предимство на пешеходците. Водачът трябва също да се съобразява и поведението си с пътните и с атмосферните условия. Христов подчерта, че и пътниците трябва да се съобразяват  с определени правила. Първото от тях е да се возят с правоспособен водач, който има свидетелство за управление на МПС. Да се возят с трезвен водач, да използват обезопасителен колан или защитна каска, да създават комфорт на шофьора, да не говорят силно и да не му пречат или разсейват с поведението си. Да се возят на задната седалка, ако не са навършили 12 години, да се използва детско столче или седалка, когато Законът за движението по пътищата го изисква. Пътниците трябва да слизат или да се качват отдясно от страната на тротоара. Също така трябва да пазят и околната среда като не изхвърлят нищо през прозореца.  Агресията, която напоследък ни залива от всякъде, е и на пътя, по време на управление на моторно превозно средство, като водачи на велосипеди и дори като пешеходци. Инспекторът каза още, че голяма част от участниците в движението се съобразяват и спазват правилата, но за съжаление не са малко и тези, които проявяват агресия на пътя. По думите му обаче,  мерките, които са залегнали в новия Закон за движение по пътищата, ще са много по-ефективни, тъй като санкциите са значително завишени.\r\nДаниела БОЙКОВА", "date": "2017-07-24", "title": "Инсп. Стефан Христов: Всяка категория участници в движението трябва да спазват определени правила, които ще гарантират тяхната безопасност"}
{"url": "http://www.focus-news.net/news/2017/07/24/2418903/radostina-vaseva-obshtina-kyustendil-ekip-ot-spetsialisti-raboti-po-predostavyane-na-uslugi-za-ranno-detsko-razvitie.html", "text": "Екип от специалисти работи по предоставяне на услуги за ранно детско развитие. Това каза пред Радио „Фокус” – Кюстендил Радостина Васева, директор на Дирекция „Здравеопазване, социални дейности и жилищна политика” към Община Кюстендил. В рамките на центъра се извършва здравна консултация, ранна интервенция на уврежданията, индивидуална педагогическа подкрепа на деца с увреждания, формиране и развитие на родителски умения и семейно консултиране. „За всички тези услуги се предвижда мобилна работа, а по-конкретно това означава, че потребителите на услугите, които са деца от 0 до 7 години и техните родители или бъдещи родители, могат да бъдат транспортирани от техния дом до центъра и обратно, когато живеят в отдалечени села или квартали на града, а също така транспортът се предлага и за деца, които ползват услугите и посещават детска градина”, каза Радостина Васева. По думите ѝ транспортират се до центъра и след това се връщат отново. Всичко това е със съгласието на родителите. „Работим с един екип от специалисти, които вършат основната дейност, имаме психолог, педиатър, логопед, кинезитерапевт. Ползваме почасово и услугите на стоматолог и юрист”, каза Радостина Васева.\r\nВенцеслав ИЛЧЕВ", "date": "2017-07-24", "title": "Радостина Васева, Община Кюстендил: Екип от специалисти работи по предоставяне на услуги за ранно детско развитие"}
{"url": "http://www.focus-news.net/news/2017/07/24/2418906/lyudmil-rabotov-zarnoproizvoditel-kachestvoto-na-pshenitsata-v-yuzhna-balgariya-tazi-godina-e-mnogo-dobro.html", "text": "Качеството на пшеницата в Южна България тази година е много добро. Това съобщи за Радио „Фокус” - Пловдив Людмил Работов, председател на Съюза на зърнопроизводителите от Пловдив. „Почти всичката пшеница, която се отглежда тук, даде резултат и е с много добри показатели”, каза Работов. Жътвената кампания в Пловдивско е пред приключване, продукцията е почти прибрана в областта. Средният добив спрямо миналата година е с 5-6 % по-висок и е между 450 – 550 тона от декар. Цените, на които се продава пшеницата сега, са  280 – 300 лв./тон. Предстои прибирането на слънчогледа и царевицата. При слънчогледовата култура се усеща повлияване от високите температури. „Надяваме се, че валежите от миналата седмица ще помогнат на една част от посевите, които още не бяха цъфнали, за да бъде изваден приличен добив”, каза още Людмил Работов.\r\nГрадушките бяха малко и като цяло е нямало проблем.\r\nСушата в края на август и началото на септември миналата година доста провокира рапицата. „Около 70-80% от площите бяха унищожени”, каза Работов. „Една част от тези площи беше засята от слънчоглед, тъй като там имаше непоникнали посеви от рапица”, добави Людмил Работов.\r\nЦветана ТОНЧЕВА", "date": "2017-07-24", "title": "Людмил Работов, зърнопроизводител: Качеството на пшеницата в Южна България тази година е много добро"}
{"url": "http://www.focus-news.net/news/2017/07/24/2418908/kapitan-toni-todorov-rechen-nadzor-lom-preminavat-tovarni-korabi-s-golemi-tovari-koeto-oznachava-che-nyama-problemi-v-koraboplavaneto-zaradi-nivoto-na-reka-dunav.html", "text": "Преминават товарни кораби с големи товари, което означава, че няма проблеми в корабоплаването заради нивото на река Дунав, каза за Радио „Фокус“ – Видин капитан Тони Тодоров, директор на „Речен надзор-Лом” към Морска администрация. Той посочи, че нивото на река Дунав е обичайно за сезона. „Не е толкова ниско нивото на реката, имало е години, когато ниското ниво е създавало проблеми, но сега не е така. Товарните кораби пътуват много добре натоварени, пътуват и пътнически кораби“, обясни капитан Тодоров. Той заяви, че няма информация за кораби, които са заседнали в участъка, за който отговаря „Речен надзор“-Лом. „Фарватерът– това е пътят по реката, по който преминават корабите и в нашия участък той се определя от румънска страна, а ние получаваме своевременна информация“, допълни капитан Тодоров.\r\nАнна ЛОЗАНОВА", "date": "2017-07-24", "title": "Капитан Тони Тодоров, „Речен надзор“-Лом: Преминават товарни кораби с големи товари, което означава, че няма проблеми в корабоплаването заради нивото на река Дунав"}
{"url": "http://www.focus-news.net/news/2017/07/24/2418912/metodi-biserkov-obshtina-petrich-ruskiyat-grad-istra-i-petrich-sa-pobratimeni-gradove-ot-15-godini.html", "text": "Истра и Петрич са побратимени градове от 15 години. Това съобщи за Радио „Фокус“ - Пирин Методи Бисерков, началник на Дирекция „Образование и култура“ към Община Петрич. По думите му град Истра е разположен на 40 км северозападно от Москва. Бисерков отбеляза, че градът е възникнал през 1781 г. под името Воскресенск, а през 1930 г. е преименуван на Истра, по името на река Истра, която преминава близо до населеното място. Той уточни, че към момента населението на града е 34 790 човека, а след административната реформа от март тази година е център на община – градски окръг Истра, част от Истрински район на Московска област. „Градът е сред малкото населени места в Русия, носители на почетното звание „Град на войнската доблест“. Официалният празник на Истра е 12 юни, което днес съвпада с националния празник на Русия. Там функционират няколко по-големи предприятия, част от които в сферата на отбранителната промишленост“, допълни Методи Бисерков. Той подчерта, че основната забележителност на Истра е Ново-Йерусалимският манастир, който е разположен край реката и е основан през 1656 г. от Патриарх Никон, с основната идея да се пресъздаде храмовия комплекс на Божи гроб в Йерусалим, край Москва. По думите му в момента манастира се възстановява в първоначалния му вид, като ставропигален мъжки манастир, а край него е изграден Държавен историко-архитектурен и художествен музей „Нови Йерусалим“.\r\nНатали СТЕФАНОВА", "date": "2017-07-24", "title": "Методи Бисерков, Община Петрич: Руският град Истра и Петрич са побратимени градове от 15 години"}
{"url": "http://www.focus-news.net/news/2017/07/24/2418910/tass-liderite-na-normandskata-chetvorka-provedoha-telefonen-razgovor.html", "text": "В понеделник лидерите на „нормандската четворка“ (Русия, Франция, Украйна и Германия) проведоха телефонен разговор, за да обсъдят ситуацията в Украйна, предава ТАСС. \r\nОт пресслужбата на президента на Украйна Петро Порошенко съобщиха, че лидерите са отбелязали важността на пълното прекратяване на огъня в Донбас при денонощно наблюдение  на Специалната мониторингова мисия на Организацията за сигурност и сътрудничество в Европа. \r\nОсвен това страните са се договорили „да съгласуват окончателните стъпки за сигурност и да продължат да работят над пътната карта за прилагането на Минските споразумения“, се отбелязва в изявлението. \r\n„С тази цел във втората половина на август трябва да се проведе среща на външнополитическите съветници на държавните глави от норманския формат“, се допълва в изказването.  Мария Динкова", "date": "2017-07-24", "title": "ТАСС: Лидерите на „нормандската четворка“ проведоха телефонен разговор"}
{"url": "http://www.focus-news.net/news/2017/07/24/2418909/evrodeputatat-angel-dzhambazki-horata-kato-antonio-miloshoski-prodavat-pametta-na-svoite-predtsi.html", "text": "Хората като Антонио Милошоски в Македония продават паметта на своите предци. Това коментира за Радио „Фокус“ Ангел Джамбазки, евродепутат от Европейски консерватори и реформисти и заместник-председател на ВМРО - Българско национално движение. Според Джамбазки „ужасно срамно, подло и предателско“ е хора като Антонио Милошоски, които са заявявали себе си като истински българи, да твърдят, че братя Миладинови не са българи. „Аз имам вяра на казаното от Милошоски от времената, когато го водех на гроба на Тодор Александров. Това означава, че днес е предал паметта на своите предци. Той е продал паметта на чужда кауза, на кауза, срещу която неговите предци са се борили. Има исторически реалности. Македонската държавност отделна история има след 1944-1945 година и ние не я оспорваме. До 1944-1945 историята на българския народ в Македония е ясна и еднозначна. Възрожденците на територията на днешна Македония, възрожденците в Османската империя ясно и недвусмислено са декларирали, че са българи. Това не е идологическа трансформация, а е предателство срещу някакви облаги. Тези твърдения повтарят изключително тезата на Белград за наличието на отделни народи и отделни истории“, каза още Ангел Джамбазки.", "date": "2017-07-24", "title": "Евродепутатът Ангел Джамбазки: Хората като Антонио Милошоски продават паметта на своите предци"}
{"url": "http://www.focus-news.net/news/2017/07/24/2418904/denitsa-zlateva-nay-lesnoto-beshe-da-smenya-miroslav-borshosh-i-sam-sigurna-che-parvo-ot-gerb-shtyaha-da-vazrazyat-no-ne-iskahme-satresenie-v-sistemata.html", "text": "Най-лесното беше да сменя Мирослав Боршош и съм сигурна, че първо от партия ГЕРБ, щяха да възразят. Ние не искахме сътресение в системата. Това каза по време на заседание на Временната парламентарна комисия, която установява как са разходвани средствата в НДК, бившият служебен вицепремиер по подготовката на Българското председателство на Съвета на ЕС Деница Златева към депутата от ГЕРБ Снежана Дукова, предаде репортер на Агенция „Фокус“. „В изложението си бях максимално толерантна, не си позволих политически квалификации, не че не мога. Работата на служебния вицепремиер по подготовка на Председателството не е да назначава и уволнява областни управители“, обясни тя и заяви, че общо разбиране в служебния кабинет е било изпълнителните екипи да не бъдат сменяни. „Ако съм имала дългосрочен хоризонт и съм била принципал на НДК повече от 3 месеца, на база на мой предишен опит, който имам, доста от процесите по отношение на организацията и финансово управление щяха да бъдат променени или оптимизирани“, коментира Деница Златева. „В краткия мандат, в който сме работили, се опитахме максимално да наваксаме закъсненията, да създадем по-добра координация между екипите, така че да няма забавяния“, подчерта тя. „Заварих система, която трябваше в максимално кратки срокове да мобилизираме в пълен мащаб, работих с избрани изпълнители при зададени условия от предишния кабинет дали ми харесва строителя или не, дали ми харесва начина, по който е изпълнена или възложена обществената поръчка, това са дадености, с които сме работили“, каза още бившият служебен вицепремиер.\r\nБиляна ИВАНОВА", "date": "2017-07-24", "title": "Деница Златева: Най-лесното беше да сменя Мирослав Боршош и съм сигурна, че първо от ГЕРБ щяха да възразят, но не искахме сътресение в системата"}
{"url": "http://www.focus-news.net/news/2017/07/24/2418913/veliko-tarnovo-pod-vapros-e-formiraneto-na-15-paralelki-za-obuchenie-na-mladezhi-zavarshili-osnovno-obrazovanie-v-oblastta.html", "text": "Под въпрос е формирането на 15 паралелки за обучение на младежи, завършили основно образование във Великотърновска област. Причината е, че записаните бъдещи деветокласници са по-малко от необходимия минимум за формиране на клас. Това обясни за Радио „Фокус“ – Велико Търново инж. Розалия Личева, началник на Регионалното управление по образование във Велико Търново. Тя уточни, че приемът на документи продължава. Освен това изрази надежда, че тъй като паралелките са в различни училища и населени места, те ще бъдат запълнени. „Записването на учениците става с предоставяне на оригинала на свидетелство за основно образование и други допълнителни документи, ако училището го изисква“, посочи инж. Розалия Личева. След втори етап на класиране, вече има формирани 36 паралелки. Пет от тях са за задочна форма на обучение. Освен това има и три, които са за прием на ученици със специални образователни потребности.\r\nЛуиза ТРАНЧЕВА", "date": "2017-07-24", "title": "Велико Търново: Под въпрос е формирането на 15 паралелки за обучение на младежи, завършили основно образование в областта"}
{"url": "http://www.focus-news.net/news/2017/07/24/2418914/balgariya-v-makedonskite-medii-protesti-sreshtu-sramniya-dogovor-za-dobrosasedstvo-i-bivshi-balgari-koito-se-obrashtat-sreshtu-sofiya-obzor.html", "text": "Шумотевицата в Македония около предстоящото подписване на Договора за добросъседство с България продължава. В понеделник, 24 юли, в средствата за масова информация, доминирани от ВМРО-ДПМНЕ, централна тема отново е протестът, който сдружението „Блаже Конески“ организира пред Македонската академия на науките и изкуствата (МАНИ) в Скопие – втори, след като миналата седмича членовете на сдружението се събраха пред сградата на външнополитическо ведомство.\r\nПризоваваме министър-председателя Зоран Заев да не подписва срамния договор с България, в който не се споменават македонският народ и македонският език. Това се казва в изявление на сдружението „Блаже Коневски“, цитирано от електронното издание „Курир“.\r\n„Господин Заев, 72 години имаме кодифициран език, също толкова години се борим за нашето малцинство в България, нима ще се откажем от нашите братя и сестри в Пиринска Македония? Нима ние ще им кажем, че са българи? Нямаме разбиране за премиера Заев, който очевидно връща бивши дългове, но чии дългове връщате Вие, господа учени? Ако Заев дължи на тези, които го поставиха на власт, вие имате дълг към македонския народ“, отбеляза Любомир Симковски.\r\nОт сдружението подчертават, че правителството трябва да се откаже от идолопоклонничеството и да застане зад македонския народ, защото в противен случай - „ще бъдете прокълнати и от народа и от първия председател на МАНИ Блаже Коневски“.\r\n„Ако Зоран Заев е готов да се унижава и Вие ли, учени, ще се унижавате? Ако Заев е готов да превие гръбначния стълб, означава ли това, че и Вие, учени, ще направите същота? Ако сте готови да направите това, то ние не сме“, увери Семковски.\r\nИзявлението на Семковски е публикувано в редица македонски медии, сред които „Точка“, „Нетпрес“, „ТВ Нова“ и „Пулс 24“.\r\n„Какво мисли Бранко Цървенковски за споразумението с България: София не признава македонския народ и държава - споразумението е вредно!“ е заглавието, под което електронното издание „Вечер“ привежда мнението на бившия държавен глава на страната. \r\n„Признайте езика и нацията ни\" е посланието, което Бранко Цървенковски изпрати до България в качеството си на президент на Република Македония, добавяйки, че в страната никога не е преобладавало мнението, че България е враг на Македония, но граждаданите и политиците остават скептични за говорността на София да изпълни тези две условия. \r\nОт редакцията припомнят коментара на Цървенковски по повод твърденията на София, че македонците, които кандидатстват за паспорти, всъщност са осъзнати българи. Според бившия държавен глава причините за тази тенденция са изцяло прагматични и имат връзка с присъединяването на България към Европейския съюз. \r\nСайтът 10bez10.com привежда коментар в социалната мрежа „Фейсбук“ на бившия министър-председател Любчо Георгиевски. „Когато говорим за договора с България ясно трябва да кажем, че ако не беше тъпата политика на правителството на ВМРО-ДПМНЕ спрямо същата държава, изобщо нямаше да има нужда от такъв договор. Така, както ако не беше антиквизацията, ние отдавна като ФИРОМ щяхме да бъдем член на НАТО\", гласи съобщението на македонския политик.\r\nТекстът продължава: „Като чета най-новата истерия на ДПМНЕ против договора за добросъседство не мога да се начудя на историческата безписменост на ръководството на тази партия. Колко силна проюгославска идеология господства в моята бивша партия? Колко лицемерие демонстрират определени хора? Антонио Милошоски - фронтменът на тази операция е забравил, че в първото ВМРО неговото най-голямо качество беше, че се декларираше като чист българин\".\r\nВ заключение Георгиевски смята, че „ВМРО-ДПМНЕ се превърнало в завършена идеологическа карикатура\".\r\nЕлектронното издание „Фактор“ на свой ред публикува отговор на Никола Сърбо по повод коментарите на Любчо Георгиевски. \r\n„Това, което сега причиняваш на ВМРО-ДПМНЕ, за да отработиш за България, която те пази и ти даде паспорт в момент, когато бе изплашен от СДСМ, да не бъдеш арестуван, показва, че ако някой отвън има неправилна или груба реакция към нашата страна, вината е у нас“. \r\n„А какво и сгреши ВМРО-ДПМНЕ по отношение на България?  С това, че издигна паметници на основателите на организацията, за която точно ти ни учеше, че ВМРО е наследник и че това са македонските герои?“. \r\nЕлектронното издание  „Пулс 24\" обръща внимание на една любопитна вести: певицата Елена Валевска е станала неприятна за ВМРО-ДПМНЕ, защото твърдяла, че \"Йовано, Йованке\" и \"Я кажи ми, облаче ле бяло\" са български песни. След турнето си в Австралия, популярната фолкпевица е дала интервю за български музикален канал, в което е заявила, че „в Австралия се пеят много български песни като \"Йовано, Йованке\" и \"Я кажи ми, облаче ле бяло\", подчертават от редакцията. Тереза Герова", "date": "2017-07-24", "title": "България в македонските медии – протести срещу „срамния“ договор за добросъседство и „бивши“ българи, които се обръщат срещу София (ОБЗОР)"}
{"url": "http://www.focus-news.net/news/2017/07/24/2418917/sport-pedro-ledesma-ima-nyakolko-litsevi-frakturi-sled-priyatelski-mach.html", "text": "Нападателят на Челси Педро Ледесма има няколко лицеви фрактури след приятелски мач с Арсенал, който се игра в събота, предава BBC. \r\nВеднага след мача в Пекин, който Челси спечели с 3:0, Педро беше приет в болница. \r\n29-годишният футболист ще продължи да тренира след 10 дни.\r\nОтборът на Челси в момента е в Сингапур, където ще изиграе две срещи: във вторник ще се изправи срещу Байерн Мюнхен, а на 29 юли срещу Интер.", "date": "2017-07-24", "title": "Спорт: Педро Ледесма има няколко лицеви фрактури след приятелски мач"}
{"url": "http://www.focus-news.net/news/2017/07/24/2418915/lyudmil-rabotov-zarnoproizvoditel-direktnite-plashtaniya-na-zemedelskite-stopani-za-kampaniya-2016-sa-napalno-izplateni.html", "text": "Директните плащания на земеделските стопани за Кампания 2016 са напълно изплатени. Това съобщи за Радио „Фокус” - Пловдив Людмил Работов, председател на Съюза на зърнопроизводителите от Пловдив. „Имаше забавяния на директните плащания, но вече всичко е платено”, добави Работов. Сега стопаните се тревожат дали ще бъде създадена такава организация, че навреме да получат плащанията за догодина, за да може да си подготвят работата. „Тази година се объркаха доста разчетите на хората, които са разчитали изключително на субсидиите, което се отрази на работата им”, каза Работов. Доста притеснения са имали и тези от земеделците, които са ползвали кредитиране от банките.\r\nЦветана ТОНЧЕВА", "date": "2017-07-24", "title": "Людмил Работов, зърнопроизводител: Директните плащания на земеделските стопани за Кампания 2016 са напълно изплатени"}
{"url": "http://www.focus-news.net/news/2017/07/24/2418911/denitsa-zlateva-osvobodila-sam-miroslav-borshosh-ot-otgovornost-po-otnoshenie-na-godishniya-finansov-otchet-na-ndk-a-ne-ot-administrativna-i-nakazatelna-takava.html", "text": "Когато се одобрява Годишен финансов отчет, се освобождават от отговорност членовете на Съвета, освободила съм от отговорност Мирослав Боршош по отношение на финансовия отчет за 2016 година, а не от последваща отговорност, включително и финансова, при последващи одити. Това каза пред журналисти след заседание на Временната парламентарна комисия, която установява как са разходвани средствата в НДК, бившият служебен вицепремиер по подготовката на Българското председателство на Съвета на ЕС Деница Златева, предаде репортер на Агенция „Фокус“. „Не съм го освободила от административна отговорност, още по-малко от наказателна и това е видно от предявените от Прокуратурата обвинения“, заяви тя. „Не ми е упражняван никакъв политически натиск, нито за оставането на г-н Боршош, нито за подписване на Годишен финансов отчет“, посочи тя и допълни, че решение на служебното правителство е било всички екипи, които работят по Председателството, да бъдат запазени. „Екипът в НДК не е г-н Боршош, а всички онези ръководители на управления и служители, които повече от 1 година работят за подготовка на Председателството. Използвам възможността да им благодаря“, каза още Деница Златева.\r\nБиляна ИВАНОВА", "date": "2017-07-24", "title": "Деница Златева: Освободила съм Мирослав Боршош от отговорност по отношение на Годишния финансов отчет на НДК, а не от административна и наказателна такава"}
{"url": "http://www.focus-news.net/news/2017/07/24/2418907/priklyuchi-protsedurata-po-podavane-na-pisma-za-interes-za-pridobivane-na-tb-viktoriya.html", "text": "Срокът за подаване на писма за интерес във връзка с продажбата на 100% от капитала на ТБ „Виктория” ЕАД и цялостната експозиция на едноличния собственик на капитала към банката приключи на 21 юли 2017 г. в 14:00 часа местно време (13:00 ч. централноевропейско време). Това съобщиха от КТБ АД (н). Заявилите интерес кандидати са общо четири, както следва:\r\n•\tИнвестбанк АД\r\n•\tБългаро-Американска Кредитна Банка АД\r\n•\tKerbler Holding GmbH, Imfarr Beteiligungs GmbH и Green Finance GmbH – група инвеститори, действащи съгласувано\r\n•\tВабо Интернал АД \r\nПредстои анализ и оценка на профила на кандидатите, предоставените от тях писма за интерес, вкл. съпътстваща информация, както и консултация с надзорния орган - Българска народна банка.", "date": "2017-07-24", "title": "Приключи процедурата по подаване на писма за интерес за придобиване на ТБ „Виктория“"}
{"url": "http://www.focus-news.net/news/2017/07/24/2418918/api-dvizhenieto-po-pat-i-1-sofiya-botevgrad-v-rayona-na-tunel-vitinya-se-osashtestvyava-v-edna-lenta-poradi-avariral-tezhkotovaren-avtomobil.html", "text": "Движението по път I-1 София - Ботевград, в района на тунел „Витиня”, се осъществява в една лента поради аварирал тежкотоварен автомобил. Това съобщиха от пресцентъра на Агенция „Пътна инфраструктура”. Шофьорите да се движат с повишено внимание и съобразена скорост, като спазват указанията на „Пътна полиция”.", "date": "2017-07-24", "title": "АПИ: Движението по път I-1 София - Ботевград, в района на тунел „Витиня”, се осъществява в една лента поради аварирал тежкотоварен автомобил"}
{"url": "http://www.focus-news.net/news/2017/07/24/2418916/sofiya-kuchetata-na-op-ekoravnovesie-sa-uchastnitsi-vav-vazdeystvashta-fotoizlozhba.html", "text": "28 от кучетата, стопанисвани от Общинско предприятие „Екоравновесие“ са участници във фотоизложба под надслов „Безмълвните затворници“, организирана от WPX Hosting и фондация „Дана“, съобщиха от пресцентъра на Столична община. Изложбата ще бъде открита на 25 юли от 10:00 часа и ще бъде разположена в градинката „Кристал“ до 5 август.\r\nЦелта на изложбата е да покаже по особено въздействащ начин кучетата от Общинския приют в с. Горни Богров, като освен визуално, те са представени и чрез индивидуалните им житейски истории. Освен възможността за осиновяване на животните от приюта, събитието цели да популяризира и значението на кастрацията на домашните животни, като елемент от социално отговорното поведение на стопаните им.\r\nНа откриването участие ще вземе и зам.-кметът по Екология Йоана Христова.", "date": "2017-07-24", "title": "София: Кучетата на ОП „Екоравновесие“ са участници във въздействаща фотоизложба"}
{"url": "http://www.focus-news.net/news/2017/07/24/2418923/ria-novosti-rusiya-e-razpolozhila-kontrolno-propuskatelni-punktove-i-nablyudatelni-postove-v-iztochna-guta.html", "text": "Русия е разположила два контролно-пропускателни пункта и четири наблюдателни поста в зоната за деескалация в Източна Гута, съобщи началникът на Главното оперативно управление на Генералния щаб на Русия генерал-полковник Сергей Рудской, предава РИА Новости. \r\nРудской обясни, че в Египет са се провели преговори между представителите на руското Министерство на отбраната и умерената сирийска опозиция и е бил договорен начинът за функционирането на зоните за деескалация в Източна Гута. \r\n„Днес в съответствие с това споразумение, руската военна полиция в този район е разположила два контролно-пропускателни пункта и четири наблюдателни поста. По такъв начин благодарение на предприетите от Руската Федерация мерки успяхме да прекратим военните действия в два от най-важните райони в Сирия“, подчерта Рудской.  Мария Динкова", "date": "2017-07-24", "title": "РИА Новости: Русия е разположила контролно-пропускателни пунктове и наблюдателни постове в Източна Гута"}
{"url": "http://www.focus-news.net/news/2017/07/24/2418920/pleven-turnir-po-striyt-fitnes-shte-se-provede-pod-patronazha-na-narodniya-predstavitel-ot-gerb-vladislav-nikolov.html", "text": "За втора година под егидата на плевенския депутат от ГЕРБ Владислав Николов ще се проведе турнир по „Стрийт фитнес” в рамките на спортна кампания „Ваканция без грижи”. Това съобщихаот пресцентъра на партията. Организатор на събитието е Националното сдружение на сираците в България в партньорство с Министерството на младежта и спорта. \r\nТакива спортни прояви вече се състояха през юли в Мездра, Пловдив, Варна и Стара Загора. Победителите ще участват на големия финал през септември в София.\r\nДомакин на поредния турнир е Плевен. Началото ще бъде дадено тази събота от 10:30 часа на новата фитнес площадка в парка до училище „Христо Смирненски”. Три са категориите, в които ще се състезават участниците  - момчета до 17 г., момчета над 17 г. и момичета над 14 г. Записването на желаещите ще става в деня на събитието от 09:00 часа.", "date": "2017-07-24", "title": "Плевен: Турнир по „Стрийт фитнес” ще се проведе под патронажа на народния представител от ГЕРБ Владислав Николов"}
{"url": "http://www.focus-news.net/news/2017/07/24/2418919/elena-stoyanova-general-georgi-stoyanov-todorov-e-edin-dostoen-primer-za-podrazhanie-na-tezi-koito-zapochvat-ot-nishtoto-i-reshavat-da-postigat-varhove.html", "text": "Генерал Георги Стоянов Тодоров е един достоен пример за подражание на тези, които започват от нищото и решават да постигат върхове. Това каза за Радио „Фокус“ - Пирин Елена Стоянова, председател на читалищното настоятелство в село Генерал Тодоров. Тя посочи, че селото носи това име от 28 октомври 1984 година. Стоянова отбеляза, че генерал Тодоров е голям военен пълководец, който е брат на Александър Тодоров Балан и на софийския кмет Мартин Тодоров. „Генерал Тодоров всъщност е дете на бесарабски български емигранти. Той започва като опълченец в Руско-турската освободителна война и достига до помощник-главнокомандващ и главнокомандващ на Българската армия“, допълни тя. По думите ѝ генерал Тодоров взима участие в Руско-турската освободителна война, в Сръбско-българската война, в Балканската война, в Междусъюзническата война, както и в Първата световна война. Елена Стоянова добави, че съпругата му загива при атентата в църквата „Св. Неделя“ през 1925 година, а през 1926-1927 година е назначен за окръжен управител на Петрички окръг, но не остава дълго на тази длъжност, тъй като е  оттеглен под натиска на младото поколение дейци на ВМРО начело с Иван Михайлов.\r\nНатали СТЕФАНОВА", "date": "2017-07-24", "title": "Елена Стоянова: Генерал Георги Стоянов Тодоров е един достоен пример за подражание на тези, които започват от нищото и решават да постигат върхове"}
{"url": "http://www.focus-news.net/news/2017/07/24/2418924/sofiyska-voda-razdava-voda-v-tsentara-na-stolitsata.html", "text": "Традиционно, в едни от най-горещите дни на месец юли „Софийска вода“ раздава в центъра на столицата чиста питейна вода, съобщиха от пресцентъра на дружеството. Жителите и гостите на София могат да пият вода от специално изработени за целта водни човеци. Това са инсталации от материали, от които е изградена водопроводната мрежа.\r\n„Целта е да се напомни колко важно за здравето е да приемаме достатъчно вода всеки ден“, заявиха от компанията. Специална мобилна лаборатория на дружеството проверява и показва на място качеството на питейната вода в София.\r\n„Водата в София е с превъзходно качество и ние в „Софийска вода“ не спираме да препоръчваме на столичани да пият колкото е възможно повече, особено през летните горещи месеци. PН стойностите на софийската питейна вода са близки до тези на вътрешната течна среда на организма. „Софийска вода“ следи ежедневно показателите на питейната вода във всички точки от водопроводната мрежа. На сайта на дружеството клиентите могат да се информират какво е качеството на водата в техния жилищен район, обясни Весела Стефанова, старши мениджър на лабораторния изпитвателен комплекс към „Софийска вода“ АД.", "date": "2017-07-24", "title": "„Софийска вода“ раздава вода в центъра на столицата"}
{"url": "http://www.focus-news.net/news/2017/07/24/2418925/iliyana-popova-zam-kmet-na-petrich-obshtinata-razrabotva-turisticheski-marshruti-vklyuchvashti-voenni-pametnitsi-i-cheshmi-svarzani-s-istoriyata-na-balgariya.html", "text": "Община Петрич разработва туристически маршрути, включващи военни паметници и чешми, свързани с историята на България от по-ново време. Това каза в предаването „Петрич – древен и вековечен“ на Радио „Фокус“ - Пирин Илияна Попова, заместник-кмет по хуманитарни дейности на Община Петрич. „Все още имаме доста неща за изясняване в тази посока, но смятам, че сме на прав път, защото, ако трябва да сме честни – индивидуализмът в туризма и пътешествията тепърва ще бъде популярен начин за избор на дестинация“, отбеляза Илияна Попова.\r\nСпоред нея туризъм без инфраструктура може да се развие много трудно и поради тази причина в момента се урегулира достъпът до важните туристически обекти на територията на общината. „Изготвени са проекти за разширяване на пътя за Рупите – така че да се свърже отсечка, която да минава през „Хераклея Синтика“ и село Рупите. Имотите, в които се намират минералните извори вече са актувани като общинска собственост, урегулирани са и се предвижда застрояване, като предстоят решения на Общински съвет-Петрич за разглеждане на тези имоти и бъдещото им ползване. Общината намали таксите за ползване на  минерална вода, за да се подпомага всяка частна инициатива. Освен това имаме изготвен проект за нов музей, който се надяваме да се реализира по линия на трансграничното сътрудничество между България и Гърция“, посочи Илияна Попова. \r\nНатали СТЕФАНОВА", "date": "2017-07-24", "title": "Илияна Попова, зам.-кмет на Петрич: Общината разработва туристически маршрути, включващи военни паметници и чешми, свързани с историята на България"}
{"url": "http://www.focus-news.net/news/2017/07/24/2418930/vratsa-zapochna-tsyalostno-asfaltirane-na-oshte-4-ulitsi-v-grada.html", "text": "Още 4 улици във Враца ще бъдат цялостно асфалтирани през летния сезон, съобщиха от пресцентъра на Общината. Ремонтни дейности стартират на улиците „Цвета Кръстенякова“, „Шипка“, отсечка в района на Промишлена зона. В момента се работи и на ул. „Морава“, като достъпът до нея се осъществява през улиците „Ал. Стамболийски“, „Охрид“ и „Арда“. Фирмата изпълнител на строително-ремонтните дейности е „Каро Трейдинг“ ООД.\r\nТова са поредните улици, които ще се асфалтират във Враца. Само преди седмица завършиха ремонтните работи на  участъци в Промишлените зони в града и на ул. „Иванчо Цветков“. \r\nСредствата, с които се извършват строително-монтажните дейности са отпуснати от Министерството на финансите, с постановление № 363 на Министерски съвет от 16 декември 2016 г. Сумата е в размер на 2 000 000 лв. и ще бъде използвана за ремонт на улици и тротоари на територията на Община Враца.", "date": "2017-07-24", "title": "Враца: Започна цялостно асфалтиране на още 4 улици в града"}
{"url": "http://www.focus-news.net/news/2017/07/24/2418931/zavarshi-avariyno-ukrepvane-na-podporna-stena-na-pat-ii-51-byala-popovo.html", "text": "Завърши аварийното укрепване на компрометираната подпорна стена на път II-51 Бяла - Попово от км 0+858 до км 0+908 в гр. Бяла. Строителните дейности започнаха в края на май, финансирани с бюджетни средства по Аварийната програма за 2017 г. на Агенция „Пътна инфраструктура“ (АПИ), съобщиха от пресцентъра на агенцията.\r\nИзпълнена е силова укрепителна конструкция с дължина 30 м, за укрепване на съществуващата подпорна стена са изпълнени 30 микропилоти с дължина 12 м и 58 бр. анкери с дължина 24 м. Положена е нова пътна настилка в участъка на съоръжението и нова хоризонтална маркировка. Строително-монтажните работи са изпълнени от „Хидроинжект“ ЕООД и са на стойност 470 191,35 лв. с ДДС. Строителния надзор е осъществен от „Трафик Холдинг” ЕООД. Стойността на договорът им е 11 880 лв. с ДДС.\r\nИнтензивните валежи в края на 2014 г. нанесоха значителни щети на подпорната стена на второкласния път, преминаващ през гр. Бяла. Подпорната стена ограничава коритото на Беленска река и е част от конструкцията на тротоара на ул. „Стефан Стамболов“ в града.\r\n\tПреди извършването на ремонта на подпорната стена скоростта на движение през участъка беше ограничена до 30 км/ч и бе забранено преминаването на МПС над 10 т.", "date": "2017-07-24", "title": "Завърши аварийно укрепване на подпорна стена на път II-51 Бяла – Попово"}
{"url": "http://www.focus-news.net/news/2017/07/24/2418927/afp-na-1-septemvri-buntovnitsite-ot-fark-shte-sazdadat-politicheska-partiya.html", "text": "В понеделник революционните въоръжени сили на Колумбия (ФАРК) обявиха, че на 1 септември ще създадат политическа партия, предава AFP. Този ход е част от историческото мирно споразумение, с което групировката  преминава към цивилен начин на живот. \r\n„На 1 септември ние публично ще създадем партия на площада Боливар“ в Богота, съобщи лидерът на ФАРК Карлос Антонио Лосада почти месец, след като организацията приключи своето разоръжаване.  Мария Динкова", "date": "2017-07-24", "title": "AFP: На 1 септември бунтовниците от  ФАРК ще създадат политическа партия"}
{"url": "http://www.focus-news.net/news/2017/07/24/2418921/sofiya-obshtinata-shte-predstavi-chast-ot-dvadesette-novi-avtobusi-koito-ot-sryada-shte-obsluzhvat-linii-na-gradskiya-transport.html", "text": "Част от двадесетте нови автобуси, които от сряда ще обслужват линии на градския транспорт, ще бъдат представени на 25 юли в 11.00 часа на площад „Свети Александър Невски“, съобщиха от пресцентъра на Столична община. На представянето ще присъства кметът Йорданка Фандъкова и зам.-кметът Евгени Крусев. До края на лятото престои да пристигнат още 40 нови автобуси. Колите на градския транспорт са газови и отговарят на Евро 6.", "date": "2017-07-24", "title": "София: Общината ще представи част от двадесетте нови автобуси, които от сряда ще обслужват линии на градския транспорт"}
{"url": "http://www.focus-news.net/news/2017/07/24/2418928/aktsenti-v-predavaneto-tova-e-balgariya-na-radio-fokus.html", "text": "Главният архитект на София арх. Здравко Здравков предвижда създаването на дългосрочна визия за устойчиво развитие на Столичната община до 2050 г. Какво включва тя, какви са опорните точки и действия, които ще направят София зелен и иновативен град ще ни разкаже самият арх. Здравков.\r\nПреди седмица най-голямата опозиционна партия в Македония ВМРО-ДПМНЕ на бившия премиер Никола Груевски публикува официално претенциите си към договора с България. И тази седмица коментарите по темата продължават. Бившият премиер на Македония Любчо Георгиевски коментира в социалните мрежи, че единственото достойнство на депутата Антонио Милошоски в някогашното ВМРО е било това, че е декларирал себе си като чист българин. Той обвинява Милошоски и ВМРО-ДПМНЕ в силна проюгославска пропаганда и господстващо лицемерие. Какво промени нагласите на Антонио Милошоски към България? Какво се крие зад условията, които ВМРО-ДПМНЕ постави пред подписването на договора за добросъседство попитахме Ангел Джамбазки, евродепутат от Европейски консерватори и реформисти и заместник-председател на ВМРО – Българско национално движение. \r\nИ още теми: За повечето хора лятото е време за дълги разходки, прекрасни моменти на плажа и слънчеви бани около различни водни обекти. Търсейки прохлада от горещините обаче, често ставаме непредпазливи и забравяме за опасностите, които крият моретата, реките, язовирите и басейните. Колегата от Радио „Фокус“ – Пирин Ливия Нинова ще ни разкаже за какво трябва да внимаваме при плажуване и какво не трябва да правим, ако сме решили да се разхладим в студените морски, речни или язовирни води. \r\nТези и други интересни теми ще чуете в предаването „Това е България“ на Радио „Фокус“ в минутите от 18.00 до 21.00 часа, водещ Цвета Лазаркова.", "date": "2017-07-24", "title": "Акценти в предаването „Това е България“ на Радио „Фокус“"}
{"url": "http://www.focus-news.net/news/2017/07/24/2418922/varna-otklonyavat-tezhkotovarnite-kamioni-za-pristanishteto-ot-vhoda-na-grada-s-tsel-oblekchavane-i-regulirane-na-trafika.html", "text": "С цел облекчаване и регулиране на трафика във Варна и осигуряване безопасността на движение по уличната мрежа, тежкотоварните автомобили над 10 тона, извършващи импорт и експорт на товари в зоната на пристанище „Варна-Изток“, ще бъдат отклонявани още на входа на града, сочи заповед на кмета на Община Варна, съобщиха от пресцентъра на Община Варна. За целта ще бъдат поставени допълнителни знаци на AM “Хемус” – при влизането в град Варна пред „Бизнес Парк“-а; рампа за слизане от АМ на ул.“Ат. Москов“; ул.“Ат. Москов“ до бул.“Девня“; бул.“Девня“ и качване на Аспарухов мост; и рампа за слизане от Аспарухов мост към измервателни пунктове и пристанище „Варна-Изток“. Допуска се престой и паркиране в крайна дясна лента по улиците – за тежкотоварни превозни средства, обслужващи пристанище „Варна-Изток“, както следва: Път I-2 в границите на гр.Варна, посока вход, до кръгово кръстовище с бул.“Атанас Москов“; двете пътни платна на бул.“Ат.Москов“ – от кръгово кръстовище до бул.“Девня“;  двете пътни платна на бул.“Девня“ до прекъсването на разделителната ивица преди кръгово кръстовище с бул.“Република“; при подход от АМ „Черно море“ да се изчаква в аварийната лента преди табела за „Начало на населено място“ /Южния пътен възел на Аспарухов мост/; при подход от Път III-2008 „Езерово – Варна“ – ППС се включват по бул. “Ат.Москов“ и бул. “Девня“.\r\nЗабранява се престой и паркиране в зоната на кръговите кръстовища и в района на новоизградения кантар при жп прелез „Гребна база“, Аспаруховия мост – включително връзките за слизане и качване, Южна промишлена зона.\r\nПри промяна на пътнотранспортната обстановка и възникване на необходимост могат да се преустановят описаните дейности. Контролът по промяната в организацията на движение ще бъде осигурен от ОД на МВР-Варна.", "date": "2017-07-24", "title": "Варна: Отклоняват тежкотоварните камиони за пристанището от входа на града с цел облекчаване и регулиране на трафика"}
{"url": "http://www.focus-news.net/news/2017/07/24/2418926/ministar-nikolina-angelkova-s-promenite-v-zakona-za-turizma-shte-se-namali-administrativnata-tezhest-varhu-biznesa.html", "text": "С промените в Закона за туризма ще се намали административната тежест върху бизнеса. Това каза в Троян министърът на туризма Николина Ангелкова по време на среща с представители на бизнеса, предаде репортер на Агенция „Фокус“. „Троян е град, известен със своето богато културно-историческо наследство. Няма как да не напомня, че една от основните цели на Министерството на туризма е именно да се фокусира върху развитието на културно-историческия туризъм и балнео и СПА туризма за преодоляване на сезонността и за разширяване на крилата на сезона. Министерството на туризма е разработило културно-исторически дестинации, които работят от миналата година и предстои да бъдат надградени“, коментира Ангелкова. Тя подчерта, че със сигурност ще бъде включена и община Троян. „Говорейки за подпомагане на усилията на всички общини и фокусирайки се върху дигиталния маркетинг и онлайн рекламата, миналата година стартирахме пилотно приложение, което се казва „Обичам България“, тук ще посъветвам всички общини, които не са част от него, да се включат. То е безплатно за тях“, допълни министърът. По думите й чрез него ще могат да се рекламират всички обекти на територията на общините. „Знаете, че дигитализацията върви с пълна сила и в тази връзка и на предстоящото най-голямо изложение в Лондон, на което България участва с национален щанд, за първи път ще представим с 3D изображение и виртуална реалност някои от нашите най-известни културно-исторически забележителности“, заяви Ангелкова и уточни, че това ще бъде една от основните посоки, в които ще продължи да работи. Тя припомни, че предстои и промяна в Закона за туризма – нещо, което пряко касае бизнеса предвид основния приоритет и фокус в работата на правителството за намаляване административната тежест. „Ние обработваме около 26 регулаторни режима, свързани с регистрите и местата за настаняване и хранене, екскурзоводи, планински водачи, балнео и СПА хотели. С промените в Закона за туризма предстои голяма част от документите, които изискваме, да отпаднат и да се набират по служебен път. Предложили сме да отпадне и прекатегоризацията на местата за настаняване, като в тази връзка създаваме туристически инспекторат. Няма да отпаднат проверките на място, които ще правим, но ще отпаднат изискванията на всеки 5 години да се прекатегоризирате и да подавате документи“, каза още Николина Ангелкова.", "date": "2017-07-24", "title": "Министър Николина Ангелкова: С промените в Закона за туризма ще се намали административната тежест върху бизнеса"}
{"url": "http://www.focus-news.net/news/2017/07/24/2418934/ministar-nikolina-angelkova-shte-zasilim-kontrola-za-da-mozhe-uslugite-koito-se-predlagat-da-badat-sas-saotvetnoto-kachestvo.html", "text": "Ще засилим контрола, за да може услугите, които се предлагат да бъдат със съответното качество. Това каза в Троян министърът на туризма Николина Ангелкова по време на среща с представители на бизнеса, предаде репортер на Агенция „Фокус“. Във връзка с идеята да отпадне прекатегоризацията на местата за настаняване, министърът обясни, че министерството на туризма ще проверява на място всеки кандидат. „Предстои да обсъдим кой е оптималният вариант. Ще се проверява на място. Ако се констатира несъответствие с изискванията на закон, ще се пристъпи към отнемане на звезди“, посочи Ангелкова. „Предстои облекчаване на процедурата, съгласно исканията, които сме получили и от голяма част от вас, така че максимално ще работим в посока намаляване на административната тежест. От друга страна със сигурност ще засилим контрола, за да може услугите, които се предлагат да бъдат със съответното качество“, подчерта още тя.\r\n „Предстои ни след като променим закона, а може и в момента, там, където не се изисква законова промяна, да направим промени в наредбата за категоризация и прекатегоризация на местата за настаняване, отново с оглед отпадане на изискванията, които във времето се оказват неизпълними и затруднят вас, като представители на бизнеса. Това е основната посока, в която ние ще продължим да работим“, обясни министър Ангелкова. Тя допълни, че Националния съвет по туризъм ще продължи да прави изнесени заседания в различните региони на страната. „Така че, който пръв ни покани, ние реагираме и провеждаме нашите заседания, защото смятаме, че това е най-добрият начин да бъдем близко до вас“, обърна се Ангелкова към представителите на бизнеса. „Предстои ни да финализираме Националната програма за туристическа реклама, така че отново ще разчитаме в сътрудничество с общините на съвместната билборд кампания, която проведохме миналата година, за това на територията на една община да се рекламира друга. Това е една много добра инициатива, която ние със сигурност ще продължим. Ще продължим и  надграждането на онлайн платформата „Обичам България“. Продължаваме с надграждането на онлайн регистъра на туристическите атракции  с цел максимално да популяризираме всичко, което се предлага на територията на съответната община. Заедно с Руската федерация разработваме така наречените религиозни маршрути“, отчете министър Ангелкова.", "date": "2017-07-24", "title": "Министър Николина Ангелкова: Ще засилим контрола, за да може услугите, които се предлагат да бъдат със съответното качество"}
{"url": "http://www.focus-news.net/news/2017/07/24/2418935/kyustendil-kriminalno-proyaven-dupnichanin-e-napadnal-s-nozh-politsay.html", "text": "26-годишен криминално проявен от Дупница е нападнал с нож служител на районното управление, съобщиха от пресцентъра на МВР. В рамките на оперативно-издирвателни действия, днес следобед към 16,05 часа служители на РУ-Дупница се насочили към адреса на 26-годишен, съпричастен към множество кражби. С пристигането на адреса, където живее, търсеният мъж нападнал с нож служителя на МВР, който за да предотврати удара, е произвел изстрел и го е ранил в крака, в областта над глезена. 26-годишният е откаран за преглед в Спешния център в Дупница, без опасност за живота. Той е с многобройни криминални регистрации за кражби и грабежи, повреждане  на чужда собственост, нанасяне на телесни повреди. Осъждан е многократно, наскоро е изтърпял ефективна присъда. За случая е уведомена прокуратурата.", "date": "2017-07-24", "title": "Кюстендил: Криминално проявен дупничанин е нападнал с нож полицай"}
{"url": "http://www.focus-news.net/news/2017/07/24/2418933/iliyana-popova-zam-kmet-na-petrich-obshtinata-predlaga-vazmozhnosti-za-ekstremen-veloturizam.html", "text": "Община Петрич предлага възможности за екстремен велотуризъм. Това каза в предаването „Петрич – древен и вековечен“ на Радио „Фокус“ - Пирин Илияна Попова, заместник-кмет по хуманитарни дейности на Община Петрич. Тя обясни, че е било изградено специално трасе за екстремно колоездене по склоновете на планината Беласица, което е подходящо за любителите на силни усещания. Илияна Попова допълни, че са създадени условия и за любителите на офроуд изживяванията. По думите ѝ Община Петрич може да предложи най-различни и разнообразни типове туризъм. Тя отбеляза, че минералните води в Кромидово, Марикостиново и Рупите са подходящи за почитателите на този тип туризъм. Заместник-кметът допълни, че има добри възможности и за развитието на винения туризъм, тъй като по долината на река Струма се отглежда местният сорт Широка Мелнишка лоза, както и Каберне Совиньон и Мерло. Според нея не бива да се пренебрегва и селският туризъм, защото в подножието на планините Беласица и Огражден са разположени едни от най-китните селца, във всяко от които има къща за гости.  „Като цяло имаме разнообразни места за настаняване на туристите, като започнем от луксозни хотели и минем през комплекси, къмпинги за каравани, къщи за гости, хижи и бунгала. Това е и една възможност за хората, които биха желали да инвестират, тъй като все още легловата база в нашата община не достига. Имаме случаи, свързани с национални и международни спортни прояви, в които легловата база просто не достигна – и за спортистите, и за желаещите да наблюдават мероприятиятя. Така че в тази посока бихме могли да представим Община Петрич като възможност за инвестиране в сферата на туризма“, каза още Илияна Попова.\r\nНатали СТЕФАНОВА", "date": "2017-07-24", "title": "Илияна Попова, зам.-кмет на Петрич: Общината предлага възможности за екстремен велотуризъм"}
{"url": "http://www.focus-news.net/news/2017/07/24/2418936/22-000-delegati-se-ochakva-da-posetyat-stranata-po-vreme-na-predsedatelstvo-na-saveta-na-es-3000-zhurnalisti-sa-zayavili-interes-kam-sabitiyata.html", "text": "22 000 делегати се очаква да посетят България по време на шестмесечното Председателство на България на Съвета на ЕС през 2018 година. 850 души са ръководителите на делегациите на най-високо ниво – държавни и правителствени ръководители и еврокомисари. Интерес към събитията в страната ни са заявили и над 3000 журналисти. Това съобщиха от пресцентъра на Министерство за Българското председателство на Съвета на ЕС 2018.\r\nВ България ще се състоят над 200 срещи и конференции, над 1500 са организираните събития по време на Председателството в Брюксел.\r\nСредствата за предвидените разходи за подготовката и провеждането на Председателството на България през 2018 г. са строго разчетени и подробно описани в Постановление № 67 на Министерския съвет от 05.04.2017 г. Сумите са за две години – 2017 и 2018 и са с включен ДДС.\r\nПостановление № 67 с определените суми за председателството по отделните пера е обнародвано в Държавен вестник, брой: 29, от дата 7.4.2017 г., стр.9 - http://dv.parliament.bg/DVWeb/showMaterialDV.jsp?idMat=113433\r\nИменно в Постановлението на МС, прието преди три месеца, са предвидени средствата от 1 милион лева за изработването на промоционални материали. Каквато е установената практика от предходните председателства, част от тези средства ще бъдат изразходвани за сувенири, информационни материали за делегациите и др. дейности, включително за брандиране, реклама на страната ни и популяризиране приоритетите преди и по време на председателството. \r\nПредседателството е не само ангажимент на страната ни да бъде домакин и организатор на срещите на Съвета на ЕС, но и възможност да променим имиджа на родината ни, каза министърът за Българското председателство на Съвета на ЕС Лиляна Павлова по време на Годишната среща на търговско-икономическите съветници в Службите по търговско-икономическите въпроси, която се проведе по-рано днес.", "date": "2017-07-24", "title": "22 000 делегати се очаква да посетят страната по време на Председателство на Съвета на ЕС, 3000 журналисти са заявили интерес към събитията"}
{"url": "http://www.focus-news.net/news/2017/07/24/2418929/mario-anastasov-problemat-v-ndk-e-v-ednolichnoto-upravlenie-na-druzhestvoto.html", "text": "На въпроса защо сме стигнали дотук, отговорът ми е заради модела „НДК“. Сблъсках се със стена. Това каза по време на заседание на Временната парламентарна комисия, която установява как са разходвани средствата в НДК бившият председател на Съвета на директорите на НДК Марио Анастасов, предаде репортер на Агенция „Фокус“. „Срещнахме отпор, проблемът е в едноличното управление на дружеството, казвам го категорично“, заяви той. „Бях поканен от г-жа Златева като финансист да се занимая със финансите на дружеството“, припомни Марио Анастасов. „На 28 февруари поисках данни от директорите за дължимите средства по договори, поисках и информация за вземания по договори за наем. Не знам дали ще ми повярвате, но до ден днешен нямам информация за нито един документ за наем на НДК“, обясни той. „Изисквал съм тази информация поне четирикратно, включително и в момента, когато трябваше да обсъдим Годишния финансов отчет“, коментира Марио Анастасов. „Контактите, които имахме за краткото време, за което бях в ръководството на НДК с Мирослав Боршош, колкото и странно да звучи бяха по лични е-мейл адреси“, поясни той и допълни, че по лични е-мейл адреси е изпращал отчети, протоколи и документи, касаещи дружеството. „Поставих това под въпрос, че не трябва да е така. След това започнах да кореспондирам със служебния е-майл, който беше на страницата на НДК“, каза още Марио Анастасов.\r\nБиляна ИВАНОВА", "date": "2017-07-24", "title": "Марио Анастасов: Проблемът в НДК е в едноличното управление на дружеството"}
{"url": "http://www.focus-news.net/news/2017/07/24/2418937/hurriyet-zapochna-deloto-sreshtu-izpalnitelnite-direktori-i-zhurnalistite-ot-dzhumhuriet.html", "text": "В понеделник в Истанбул започна делото срещу общо 17 изпълнителни директори и журналисти от  турския вестник „Джумхуриет“, пише Hurriyet. Двама от заподозрените се укриват, 11 от тях са задържани, а останалите шестима са на свобода, но все пак са подсъдими. \r\nПо време на изслушването главният редактор на изданието Мурат Сабунчу поиска неговото изказване да бъде отложено за 25 юли, тъй като неговите документи и материалите от вестника са конфискувани. По-късно съдът прие неговата молба. \r\nИзпълнителният директор на „Джумхуриет“ Акин Аталай описа разследването на вестника като „напълно законно убийство“, подчертавайки, че то цели или да принуди вестника да замълчи, или да се поеме контролът над него. Освен това той допълни, че ежедневникът няма никакви отношения с организациите, които са инфилтрирали държавата.  Мария Динкова", "date": "2017-07-24", "title": "Hurriyet: Започна делото срещу изпълнителните директори и журналистите от „Джумхуриет“"}
{"url": "http://www.focus-news.net/news/2017/07/24/2418938/aktsenti-v-sutreshniya-blok-dobro-utro-balgariya.html", "text": "В годината на Левски как България продължава да отдава почит пред паметта на Апостола? След кулминацията на тържествата по повод 180-та годишнина от рождението на Васил Левски ще разговаряме с кмета на Карлово Емил Кабаиванов. Измества ли скандалът с НДК фокуса на българското председателство на Съвета на ЕС и защо управляващи и опозиция отново се скараха за това чий кадър е бившият директор на двореца Мирослав Боршош? Очаквайте с коментар политолога Първан Симеонов. Защо застрашените шипоопашати и шипобедрени костенурки стават обект на незаконна търговия? По темата ще разговаряме с ветеринарния лекар д-р Николай Скендерски. Пешеходни пътеки във вид на клавиатура на пиано красят улица в Балчик по време на музикалния фестивал „Дни на класиката - Балчик‘2017“. Какви събития са подготвили организаторите за феста на 25 юли ще научим в аванс от кореспондента ни в Добрич Жулиета Николова. Културната програма в рамките на традиционните дни „Кюстендилско лято“ ще ни представи на финала на предаването Венцеслав Илчев. \r\nТези и още теми в „Добро утро, България“ от 6.00 до 10.00 часа с водещ Евелин Цанева.", "date": "2017-07-24", "title": "Акценти в сутрешния блок „Добро утро, България“"}
{"url": "http://www.focus-news.net/news/2017/07/24/2418940/blagoevgrad-fondatsiya-v-pomosht-na-zhenite-s-rak-na-gardata-shte-poseti-grada.html", "text": "Розовият кемпер на жените от Фондация Нана Гладуиш – Една от 8 ще гостува и в Благоевград, съобщиха от пресцентъра на Община Благоевград. На 25 юли той ще бъде позициониран пред магазин „Мания“ от 12.00 часа, където всеки желаещ ще може направи своята консултация със специалист. Преди това от 9.00 часа екипът на Фондацията в помощ на жените с рак на гърдата ще посети Специализирана болница за активно лечение по онкология „Свети Мина“. \r\n„Розов кемпер на Една от 8“, който е част от проекта „Сърдечни приятелки“. В рамките на 6 месеца той ще обиколи над 25 града в страната и главни онкологични болници. Дейностите, които ще се предлагат в „Розовия кемпер на Една от 8“ са индивидуални информационни и практически консултации, индивидуални психологически консултации, техники за справяне със стреса, съвети за хранене по време на лечение, арт-терапии, групови занимания, съвети от професионален гримьор, раздаване на аксесоари за жени с рак на гърдата и др. Една от изненадите е кулинарен блогър, който ще готви в кухнята на кемпера. \r\nИнициатива кемперът да обикаля страната е с благотворителен характер.", "date": "2017-07-24", "title": "Благоевград: Фондация в помощ на жените с рак на гърдата ще посети града"}
{"url": "http://www.focus-news.net/news/2017/07/24/2418941/sport-diego-shvartsman-se-klasira-za-sledvashtiya-krag-na-tenis-turnira-v-hamburg.html", "text": "Аржентинецът Диего Шварцман надделя над австриеца Андреас Хайдер-Маурер с 6:2, 6:3 в мач от тенис турнира в Хамбург. На Шварцман му бяха необходими едва 77 минути, за да победи своя противник. \r\nВ следващия кръг от турнира той ще се изправи срещу германеца Седрик-Марсел Щебе.", "date": "2017-07-24", "title": "Спорт: Диего Шварцман се класира за следващия кръг на тенис турнира в Хамбург"}
{"url": "http://www.focus-news.net/news/2017/07/24/2418944/blagoevgrad-nay-golyamata-zabelezhitelnost-na-selo-general-todorov-e-skalnata-tsarkva-sveti-panteleymon.html", "text": "Най-голямата забележителност на село Генерал Тодоров е скалната църква „Свети Пантелеймон“. Това каза за Радио „Фокус“ - Пирин Елена Стоянова, председател на читалищното настоятелство в село Генерал Тодоров. Тя посочи, че тази църква датира още от Античността и трако-римския период, когато е имало светилище на Асклепий. „През средните векове е имало отшелническо братство и досега са запазени няколко килии. Църквата е едно уникално място. Има поверие, че тук идва в ранния си период Свети Иван Рилски, но тръгва мор по добитъка, за което той е набеден и хората го прогонват. След това той се оттегля в Рилската света обител“, отбеляза Елена Стоянова. Тя добави, че през 2015 година жители на село Левуново са направили ремонт на църквата, но някой криворазбиращ религията, си е позволил да рисува релефа на Асклепий, в резултат на което по думите й се е получила слабо казано странна картина.\r\nНатали СТЕФАНОВА", "date": "2017-07-24", "title": "Благоевград: Най-голямата забележителност на село Генерал Тодоров е скалната църква „Свети Пантелеймон“"}
{"url": "http://www.focus-news.net/news/2017/07/24/2418932/anton-minev-zam-kmet-na-karlovo-desetki-hilyadi-uchastnitsi-i-gosti-ot-tsyala-balgariya-se-vklyuchiha-v-chestvaniyata-v-karlovo-po-povod-180-ata-godishnina-ot-rozhdenieto-na-levski.html", "text": "Десетки хиляди участници и гости от цяла България се включиха в честванията в Карлово по повод 180-ата годишнина от рождението на Апостола на свободата Васил Левски. Това каза в предаването на Радио „Фокус“ „Аз, Васил Лъвский, в Карлово роден” заместник-кметът на Община Карлово Антон Минев. По думите му това е най-масовата проява, проведена в града на Апостола и свързана с неговата годишнина. Минев допълни, че в организацията и финансирането за първи път са се включили и държавни институции. „За първи път от 30 г. насам градът беше изпълнен от много хора с позитивно настроение, с един дух, който показва че делото на Апостола, заветите които той ни е завещал, са живи във всяко българско сърце. Много ученици от страната дойдоха тук в нашия град и успяха достойно да се представят като наследници на Апостола. За първи път беше организирана фото-документална изложба „Съратници на Апостола от Карлово“ в Историческия музей, в която бяха представени и нови фотоси, снимки с видни наши възрожденци от епохата, в която е живял Васил Левски”, коментира Антон Минев. Той допълни, че тържествата, свързани с годишнината от Апостола, трябва да се превърнат в национален празник с масово участие на хората.", "date": "2017-07-24", "title": "Антон Минев, зам.-кмет на Карлово: Десетки хиляди участници и гости от цяла България се включиха в честванията в Карлово по повод 180-ата годишнина от рождението на Левски"}
{"url": "http://www.focus-news.net/news/2017/07/24/2418939/pazardzhik-zapochva-izpalnenieto-na-proekt-tselyasht-aktivizirane-na-mladite-hora-vav-velingrad.html", "text": "Сдружение с нестопанска цел „Юнити“ започва изпълнението на проект „Бъде активен“, съобщиха от Община Велинград. Проектът е с продължителност от юли до септември 2017 година и се осъществява в партньорство с община Велинград. Финансиран е от Министерството на младежта и спорта по Националната програма за изпълнение на младежки дейности. Основната цел е активизиране на младите хора във Велинград, включваща реализиране на спортни, културни и образователни кампании и инициативи и предоставяне на информационни материали, целящи активизирането на младите хора в социалния живот на Велинград, както и разясняването на видовете психоактивни вещества и различни по вид зависимости и/или агресии, и вредата, последиците, превенцията им. Целта на тези кампании е не само да се повиши информираността, но и да се моделира здравословно поведение на населението в бъдеще, ограничаване на риска от употреба и злоупотреба с наркотици в града, чрез изграждане и поддържане на устойчиви, ефективни и рентабилни превантивни програми за семейства, деца и млади хора и повишаване на съпричастността на институциите, организациите и обществото като цяло. С този проект Община Велинград ще придобие  членство в ECAD- международна организация, обединяваща градове на страни членки на ЕС и не само, без наркотици и предоставяща опит и познания за работата за свободна от наркотични вещества среда, както и срещу наркотиците и злоупотребата с наркотици на местно, национално и международно ниво. Утре, на 25 юли, от 11.00 часа, в Централен минерален плаж „Йосиф Шнитер“ ще се проведе информационна среща по проекта.", "date": "2017-07-24", "title": "Пазарджик: Започва изпълнението на проект, целящ активизиране на младите хора във Велинград"}
{"url": "http://www.focus-news.net/news/2017/07/24/2418942/sofiya-dve-zheni-sa-bili-napadnati-i-biti-ot-dvama-mazhe-na-bul-dragan-tsankov.html", "text": "Столични полицаи изясняват обстоятелствата около инцидент в София, съобщиха от пресцентъра на МВР. Към 16.40 часа в полицията е получен сигнал за инцидент на столичния бул. „Драган Цанков“. Според първоначалната информация, две жени са били нападнати и бити от двама мъже. Към мястото на случилото се незабавно са насочени патрули от Четвърто РУ-СДВР, пострадалите са откарани за преглед в болница. Предстои изясняване на обстоятелствата по случая.", "date": "2017-07-24", "title": "София: Две жени са били нападнати и бити от двама мъже на бул. „Драган Цанков“"}
{"url": "http://www.focus-news.net/news/2017/07/24/2418943/vitsepremierat-ekaterina-zaharieva-se-sreshtna-s-rabotodatelskite-organizatsii.html", "text": "Заместник министър-председателят по правосъдната реформа и министър на външните работи Екатерина Захариева проведе среща с национално представените организации на работодателите в България. Това съобщиха от пресцентъра на МВнР.\r\nНа срещата присъстваха Васил Велев, председател на управителния съвет на Асоциацията на индустриалния капитал в България, Божидар Данев, изпълнителен председател на Българската стопанска камара, Евгени Иванов, изпълнителен директор и член на управителния съвет на  Конфедерацията на работодателите и индустриалците в България, Цветан Симеонов, председател на управителния съвет на Българската търговско-промишлена палата и Габриела Димитрова от дирекция „Международно сътрудничество“. \r\n„В рамките на посланическата конференция отправих молба към всички представители на дипломатическите ни мисии в чужбина да бъдат активни и да съдействат на българския бизнес. Той има капитал и самочувствие да създава работни места и да работи за увеличаване на износа”, заяви министър Захариева в рамките на срещата. \r\nВицепремиерът допълни, че е много важно нашата дипломация да бъде практична и ориентирана към икономиката. „Независимо, че малко места имат търговски представителства, работата на българските дипломати е да презентират България като добро място за инвестиции”, каза още Екатерина Захариева.  „С вас работим от години добре заедно, надявам се да задълбочим сътрудничеството си”, обърна се вицепремиерът към представителите на бизнеса. \r\nАкценти в разговора бяха въпросите за подготовката на двустранни споразумения на страната ни за обмен на работна сила с Украйна, Молдова и Армения и членството на България в Организацията за икономическо сътрудничество и развитие (ОИСР). „Приели сме членството на България в ОИСР за един от най-важните външнополитически приоритети. Усилията на страната ни са оценени и имат подкрепата на много европейски държави”, каза вицепремиерът Захариева.  Бизнесът от своя страна изрази подкрепа за работата на правителството в тази посока. Екатерина Захариева и представителите на бизнеса се обединиха около мнението, че участието на България в ОИСР ще допринесе за подобряването на бизнес средата у нас.", "date": "2017-07-24", "title": "Вицепремиерът Екатерина Захариева се срещна с работодателските организации"}
{"url": "http://www.focus-news.net/news/2017/07/24/2418945/daniela-koeva-zam-kmet-kazanlak-obshtinata-shte-prodalzhi-izgrazhdaneto-na-kragovi-krastovishta-v-grada.html", "text": "Община Казанлък ще продължи изграждането на кръгови кръстовища в града, каза за Радио „Фокус“ зам.-кметът на Община Казанлък Даниела Коева. Тя поясни, че след кръговото кръстовище на бул. „Розова долина” общинското ръководство е убедено в ефекта на тези кръстовища за организацията на движение. Предстои изграждането на такива на ул. „Христо Ботев” западно от това на бул. „Розова долина”. Едновременно с него се изследва възможността за кръгови и на други конфликтни точки в града, с подобна интензивност на движение и необходимост да бъде регулирано движението по този начин. Например, такова е кръстовището на ул. „Чаталджа” в посока бул. „Ал. Батенберг”. „В Комисията по безопасност на движението към Община Казанлък се работи и по сигналите, подавани от гражданите“, каза Коева.\r\nПо отношение на новото кръгово кръстовище, което в момента се изгражда в пространството между Библиотека „Искра“ и ИМ „Искра“, Коева поясни, че строителните дейности се изпълняват по график. Средствата за кръговото са заложени в Инвестиционната програма на Община Казанлък за 2017 г., приета с решение на Общинския съвет. „За това кръстовище има изготвен проект за движението, част от целия план на централната градска част. Изграждането му се налага от това, че движението на това кръстовище е сложно, независимо от наличието на еднопосочни улици. Така или иначе влизането на автомобилите става от три улици, а изходът се осъществява от други две. Потокът от пешеходци, както и близостта на Математическата гимназия налагат тази организация на движението“, обясни Коева. По думите й, Общината полага усилия строителните дейности, които извършва в централната градска част, да бъдат приключени в максимално кратък срок, за да не бъдат  затруднявани комуникациите в града. На това кръстовище се налага реконструкция на част от тротоарите, с цел осигуряване на достатъчна ширина на платното, което изисква кръгово движение и това ще отнеме повече време. „Надявам се, срокът, който е дал изпълнителят да се спази – да бъдат оформени вътрешният кръг и тротоарите и да започне възстановяване на настилката след това”, каза Коева.\r\nСлавяна ГАЙДАРОВА", "date": "2017-07-24", "title": "Даниела Коева, зам.-кмет Казанлък: Общината ще продължи изграждането на кръгови кръстовища в града"}
{"url": "http://www.focus-news.net/news/2017/07/24/2418946/reuters-es-aktivira-vsichkite-si-diplomaticheski-kanali-zaradi-novite-amerikanski-sanktsii-sreshtu-rusiya.html", "text": "Европейската комисия е притеснена заради новите американски санкции срещу Русия, които могат да засегнат енергийната сигурност на Европа, предава Reuters. \r\n„Ние следим този процес с известно притеснение във връзка с енергийната независимост на Европейския съюз и нашите интереси в енергийната сигурност. Ние активирахме всички дипломатически канали, за да уведомим нашите американски колеги за тези притеснения, породени от мерките на САЩ“, заяви говорителят на Комисията. \r\n„За нас единството на Г-7 по отношение на санкциите е от ключово значение, както е и уважението при спазването на Минските споразумения“, подчерта говорителят.  Мария Динкова", "date": "2017-07-24", "title": "Reuters: ЕС активира всичките си дипломатически канали заради новите американски санкции срещу Русия"}
{"url": "http://www.focus-news.net/news/2017/07/24/2418949/gabrovo-zatrudneno-e-dvizhenieto-v-uchastak-ot-patya-mezhdu-kompleks-bryasta-i-dryanovski-manastir-neka-vodachite-karat-s-povisheno-vnimanie.html", "text": "Косене на тревни площи се извършва в участък от пътя между комплекс Бряста и Дряновски манастир. Нека водачите карат с повишено внимание. Дейностите текат в отсечката от км 116+169 до км 133+379 и трябва да приключат до 27 юни. Това съобщиха за Радио „Фокус” – Велико Търново от пресцентъра на Областно пътно управление-Габрово. Условията за пътуване в Габровска област са нормални. Настилките са сухи, трафикът - интензивен. Пропаднал участък затруднява движението в участък от пътя между областния център и връх Шипка. Нека водачите се движат с повишено внимание в отсечката от км 164+120 до км 164+180. В района е поставена необходимата сигнализация, а дейностите по ремонт трябва да приключат до края на месеца. Забранено е движението на моторни превозни средства с ширина по-голяма от 3.30 метра в участък от пътя между селата Кормянско и Малък Вършец. Ограничението е въведено за отсечката при км 10+080, където има стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3.30 м по път III-401 Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец.\r\nЛуиза ТРАНЧЕВА", "date": "2017-07-24", "title": "Габрово: Затруднено е движението в участък от пътя между комплекс Бряста и Дряновски манастир, нека водачите карат с повишено внимание"}
{"url": "http://www.focus-news.net/news/2017/07/24/2418947/sofiya-napadnatite-zheni-na-bul-dragan-tsankov-sa-prieti-v-okrazhna-bolnitsa-s-travmi-v-litsevata-chast.html", "text": "В УМБАЛ „Св. Анна” – София АД бяха доведени две жени пострадали сериозно от побой. Съобщиха от пресцентъра на здравното заведение. Те са на 57 и и 34 години, майка и дъщеря. Травмите им са основно в лицевата част, стабилизирани са.", "date": "2017-07-24", "title": "София: Нападнатите жени на бул. „Драган Цанков” са приети в Окръжна болница с травми в лицевата част"}
{"url": "http://www.focus-news.net/news/2017/07/24/2418952/burgas-dvizhenieto-po-pat-ii-73-prilep-lozarevo-se-osashtestvyava-v-edna-lenta-poradi-patnotransportno-proizshestvie.html", "text": "Движението по път II-73 Прилеп – Лозарево се осъществява в една лента поради пътнотранспортно произшествие. Това съобщиха от пресцентъра на Агенция „Пътна инфраструктура”. Шофьорите да се движат с повишено внимание и съобразена скорост, като спазват указанията на „Пътна полиция”.", "date": "2017-07-24", "title": "Бургас: Движението по път II-73 Прилеп – Лозарево се осъществява в една лента поради пътнотранспортно произшествие"}
{"url": "http://www.focus-news.net/news/2017/07/24/2418953/pregled-na-mezhdunarodnite-novini-do-18-chasa-agentsiya-fokus.html", "text": "Турските власти оттеглиха списъка с близо 700 германски компании, заподозрени във финансиране на тероризма. Това обяви в понеделник говорител на федералния министър на вътрешните работи Томас де Мезиер (ХДС).\r\nСъгласно информацията, представена от Берлин, турският вътрешен министър е провел телефонен разговор с германския си колега, в който е обяснил, че инцидентът е възникнал в резултат на „проблем с комуникацията“. От турското бюро на Интерпол е последвало оттегляне на искането за предаване на информация за заподозрените. \r\nМиналата седмица Турция заподозря водещи германски компании – като автомобилния производител „Даймлер“, в подкрепа на тероризма. \r\nСъгласно медийни доклади, разпространени тогава, правителството в Анкара е предало на управляващите в Берлин списък с компании, за които се предполага, че оказват подкрепа на терористични организации. Той е включвал физически лица и фирми – от „Даймлер“ и BASF, до магазин за кебап във федералната провинция Северен Рейн-Вестфалия. Всички те бяха заподозрени в контакти с движението на проповедника Фетхуллах Гюлен.\r\n*** Европейската комисия е притеснена заради новите американски санкции срещу Русия, които могат да засегнат енергийната сигурност на Европа. \r\n„Ние следим този процес с известно притеснение във връзка с енергийната независимост на Европейския съюз и нашите интереси в енергийната сигурност. Ние активирахме всички дипломатически канали, за да уведомим нашите американски колеги за тези притеснения, породени от мерките на САЩ“, заяви говорителят на Комисията. \r\n„За нас единството на Г-7 по отношение на санкциите е от ключово значение, както е и уважението при спазването на Минските споразумения“, подчерта говорителят.\r\n*** Русия е разположила два контролно-пропускателни пункта и четири наблюдателни поста в зоната за деескалация в Източна Гута, съобщи началникът на Главното оперативно управление на Генералния щаб на Русия генерал-полковник Сергей Рудской.\r\nРудской обясни, че в Египет са се провели преговори между представителите на руското Министерство на отбраната и умерената сирийска опозиция и е бил договорен начинът за функционирането на зоните за деескалация в Източна Гута. \r\n„Днес в съответствие с това споразумение, руската военна полиция в този район е разположила два контролно-пропускателни пункта и четири наблюдателни поста. По такъв начин благодарение на предприетите от Руската Федерация мерки успяхме да прекратим военните действия в два от най-важните райони в Сирия“, подчерта Рудской.\r\n*** В понеделник революционните въоръжени сили на Колумбия (ФАРК) обявиха, че на 1 септември ще създадат политическа партия. Този ход е част от историческото мирно споразумение, с което групировката  преминава към цивилен начин на живот. \r\n„На 1 септември ние публично ще създадем партия на площада Боливар“ в Богота, съобщи лидерът на ФАРК Карлос Антонио Лосада почти месец, след като организацията приключи своето разоръжаване.\r\n*** Призоваваме министър-председателя Зоран Заев да не подписва срамния договор с България, в който не се споменават македонският народ и македонският език. Това се казва в изявление на сдружението „Блаже Коневски“, членове на което и днес се събраха на протест пред сградата на Македонската академия на науките и изкуствата (МАНИ) в Скопие.\r\n„Господин Заев, 72 години имаме кодифициран език, също толкова години се борим за нашето малцинство в България, нима ще се откажем от нашите братя и сестри в Пиринска Македония? Нима ние ще им кажем, че са българи? Нямаме разбиране за премиера Заев, който очевидно връща бивши дългове, но чии дългове връщате Вие, господа учени? Ако Заев дължи на тези, които го поставиха на власт, вие имате дълг към македонския народ“, отбеляза Любомир Симковски.\r\nОт сдружението подчертаха, че правителството трябва да се откаже от идолопоклонничеството и да застане зад македонския народ, защото в противен случай - „ще бъдете прокълнати и от народа и от първия председател на МАНИ Блаже Коневски“.\r\n„Ако Зоран Заев е готов да се унижава и Вие ли, учени, ще се унижавате? Ако Заев е готов да превие гръбначния стълб, означава ли това, че и Вие, учени, ще направите същота? Ако сте готови да направите това, то ние не сме“, увери Семковски.\r\nТой допълни, че Македония ще влезе в ЕС и НАТО Македония достойно и в изправено положение, а не засрамена и унижена.\r\n*** Полицията в швейцарския курортен град Шафхаузен потвърди, че петима души са ранени при нападение на мъж, въоръжен с резачка.\r\nСигналът за инцидента е постъпил малко преди 11 часа (местно време) в понеделник. В отговор властите са изпратили голям полицейски контингент в старата част на града. Правоохранителните органи говорят за възникнала „специална ситуация“. Издирва се неизвестен мъж, уточни представител на органите на реда. \r\nДали и как мъжът е въоръжен, все още не е ясно, но местни медии разпространиха информация, че в града се разхожда лице с моторна резачка.\r\n*** Най-малко 35 цивилни са станали жертви на атаката на талибаните, която бе извършена в неделя срещу болница в централната афганистанска провинция Гор.\r\n„Когато талибаните нахлуха в болницата, убиха 35 души, всички цивилни. Това е жестоко престъпление срещу човечеството“, заяви говорител на властите.\r\n*** Руската федерация е крайно негативно настроена към продължаването на санкционната реторика на САЩ и я счита за контрапродуктивна, защото нанася щети не само на двустранните отношения, но и на интересите на трети страни. Това заяви пред журналисти в понеделник говорителят на Кремъл Дмитрий Песков.\r\n„Вече казахме, че продължаваме да се отнасяме крайно негативно към санкционната тема, още повече към новите инициативи, които сега се поставят и в Конгреса, и в Сената. Продължаваме да се отнасяме негативно. Що се отнася до позицията на администрацията във Вашингтон по сакционната проблематика, чухме някои корекции и ще чакаме достатъчно търпеливо, докато тази позиция бъде формулирана ясно“, подчерта Песков. \r\n„Но още веднъж повтарям, че считаме продължаването на подобна реторика за контрапродуктивно, за вредно за интересите на нашите две страни, а също и на интересите на други, т.е. трети страни, с които Русия, въпреки всички тенденции, продължава и развива двустранни търговско-икономически отношения“, допълни говорителят на Кремъл.", "date": "2017-07-24", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2017/07/24/2418951/interfaks-ot-nachaloto-na-lyatoto-siriyskite-sili-sa-likvidirali-v-provintsiya-alepo-nad-dve-hilyadi-chlenove-na-islyamska-darzhava.html", "text": "От началото на лятото над две хиляди  терористи са били ликвидирани при настъплението срещу позициите на екстремистката организация „Ислямска държава“  в сирийската провинция Алепо, предава Интерфакс. \r\n„В североизточната част на провинция Алепо, в района на река Ефрат, продължава настъплението срещу позициите на терористите от „Ислямска държава“. От 1 юни сирийските въоръжени сили са освободили 55 населени места в този район“, съобщи в понеделник началникът на Главното оперативно управление на Генералния щаб на Русия генерал-полковник Сергей Рудской. Мария Динкова", "date": "2017-07-24", "title": "Интерфакс: От началото на лятото сирийските сили са ликвидирали в провинция Алепо над две хиляди членове на „Ислямска държава“"}
{"url": "http://www.focus-news.net/news/2017/07/24/2418954/daniela-koeva-zam-kmet-na-obshtina-kazanlak-26-mln-leva-sa-sredstvata-za-asfaltirane-v-grada-i-naselenite-mesta-za-2017-g.html", "text": "Средствата за асфалтиране в Казанлък и населените места в общината за 2017 година са в размер на 2 милиона 600 хиляди лева, каза за Радио „Фокус“ зам.-кметът на община Казанлък Даниела Коева. Тя поясни, че вече 1 милион лева са вложени, като една част от обектите са в населените места. Даниела Коева каза, че Община Казанлък продължава политиката си да разпределя средства равномерно за града и населените места и до края на месец юли това, което е заложено като улици за асфалтиране в населените места ще приключи. В Казанлък от началото на 2017 година са асфалтирани два паркинга в централна градска част – зад Универмага и зад сградата на Данъчната служба. Равномерно са разпределили средства и за асфалтиране на пространства в кварталите „Васил Левски” и „Изток”. В квартал „Васил Левски” пространството между блокове 9, 10 и 12, което е заложено, вече е изградено като инфраструктура. Предстои да бъде довършено околното пространство с растителност и с детски спортни съоръжения. В квартал „Изток” текат дейности по полагане на водопроводна мрежа, което е задължително да предшества изпълнението на големите проекти, финансирани със средства на Европейския съюз. „За всички наши дейности сме информирали жителите на квартала и се надявам, че те с нетърпение очакват да започнем изпълнението на проекта”, каза още зам.-кметът. Тя коментира, че въпросът с преместването на гаражите в квартала във връзка с този проект вече е решен. „Една голяма част от гаражите вече са оформени с допълнителни места на площадката и създадохме условия тя да се разшири и да отговаря на възможността за поставянето на гаражи. Собственците на гаражи остава да доизпълнят ангажиментите си да ги преведат в естетичен вид. От страна на Община Казанлък направихме схема, която да отговаря на размерите на гаражите и те да са добре подредени”, обясни зам.-кметът. \r\nСлавяна ГАЙДАРОВА", "date": "2017-07-24", "title": "Даниела Коева, зам.-кмет на Община Казанлък: 2,6 млн. лева са средствата за асфалтиране в града и населените места за 2017 г."}
{"url": "http://www.focus-news.net/news/2017/07/24/2418948/zapochna-vizitata-na-vanshniya-ministar-ekaterina-zaharieva-v-republika-sarbiya.html", "text": "Заместник министър-председателят по правосъдната реформа и министър на външните работи на Република България Екатерина Захариева кацна на белградското летище „Никола Тесла”. Сръбската столица е първата спирка от планираната визита на българския първи дипломат в Република Сърбия и Република Албания, в периода 24 – 26 юли 2017г. Това съобщиха от пресцентъра на Министерството на външните работи.  \r\nПосещенията на Екатерина Захариева в Република Сърбия и Република Албания са част от балканска обиколка. Акцент в програмата е представяне на приоритетите на Българското председателство на Съвета на Европейския съюз през първата половина на 2018 г.  Основен приоритет не само на Председателството ни, но и за правителството на Република България е оказването на подкрепа и насърчаване на процеса на европейска интеграция на страните от региона. \r\nВ 18.00 ч. на първия ден от посещението си в Белград министър Захариева ще се срещне с президента на Република Сърбия Александър Вучич. Програмата на българския вицепремиер на 25 юли включва срещи с министър-председателя на страната Ана Бърнабич, с първия заместник министър-председател и министър на външните работи Ивица Дачич, както и с министъра на правосъдието Нела Кубурович. По-късно същия ден Екатерина Захариева ще открие конференцията „Малцинствената политика – Насърчаване на интеграцията в Сърбия”. Тя се финансира по Програмата за сътрудничество за развитие на Министерството на външните работи на Република България. \r\nПолитическият диалог между България и Сърбия е траен и ползотворен. Последните контакти на високо политическо ниво между двете страни са осъществени преди по-малко от две седмици в Солун, където се проведе Тристранна среща между България, Гърция и Сърбия. Българският вицепремиер и външен министър бе част от официалната българска делегация, ръководена от министър-председателя на България Бойко Борисов. Диалогът на ниво държавни глави, министър-председател, парламент, министър на външните работи и секторния диалог, с фокус върху сферата на икономиката е интензивен с оглед на общите интереси и цели на двете страни. \r\nДоброто ниво на диалог намира отражение и в резултатите в търговско-икономическото сътрудничество. Стокообменът между двете страни през 2016 г. се равнява на 771,9 млн. евро. В него България има положително салдо от 11,12 млн. евро. Българският износ за Сърбия през 2016 г. е спаднал с 6,6% на годишна база, а вносът се е увеличил с 6,8%. Страната ни е сред водещите в приватизацията и направените инвестиции в Сърбия. \r\nВ Република Сърбия развиват дейност повече от петдесет компании с български или смесен капитал и над 20 представителства на български компании. През октомври 2016 г. бе подписан инвестиционен договор между българската текстилна компания „Калинел” ЕООД и министерство на икономиката на Сърбия, с който бе възстановена дейността на предприятието за конфекция „Кобос” в Босилеград. Така „Калинел” стана първият български инвеститор в Босилеград. \r\nНай-динамично развиващият се сектор в двустранните търговско-икономически връзки остава туризмът. През 2016 г. 404 975 българи са пътували до Сърбия. Това е ръст с 28,5% спрямо предходната година и нарежда Сърбия на четвърто място сред предпочитаните дестинации за пътуване на българите. За същия период 374 816 сръбски туристи са посетили България. \r\nПриоритет за България е реализацията на проекта за коридор № 10 и изграждането на автомагистралата София-Димитровград-Ниш. \r\nВ областта на енергетиката приоритет е изграждането на междусистемната газова връзка София-Димитровград-Ниш. Интерконекторът трябва да свързва газопреносните мрежи на двете страни. Това ще създаде директна връзка между пазарите на природен газ на България, Румъния, Гърция и Унгария с тези на останалите страни в Югоизточна Европа. През януари 2017 г. правителствата на България и Сърбия подписаха Меморандум за разбирателство за изграждането на газовата интерконекторна връзка между двете страни, като документът предвижда двете страни да положат максимални усилия връзката да влезе в експлоатация до края на 2020 г. Средствата за финансирането на сръбската част от газопровода ще бъдат отделени от ИПА фондовете за 2017 г. На 11 юли 2017 г. бе подписан и меморандум между „Булгартрансгаз“ и „Сърбиягаз“, който предвижда компаниите да проучат възможностите за развитие на газопреносните системи на територията на България и Сърбия. \r\nПрограма за трансгранично сътрудничество Интеррег-ИПП България-Сърбия предоставя 34 102 256 евро за общи проекти, свързани с развитието на устойчив туризъм, младежи и околна среда в пограничния район на двете страни. Управляващ орган по програмата е Министерството на регионалното развитие и благоустройството на Република България. Списъкът с проекти по програмата бе разгледан и одобрен на съвместно заседание на смесения комитет за наблюдение по програмата на 15 юли 2015 г.", "date": "2017-07-24", "title": "Започна визитата на външния министър Екатерина Захариева в Република Сърбия"}
{"url": "http://www.focus-news.net/news/2017/07/24/2418956/ivan-hadzhiyski-narodnoto-chitalishte-vasil-levski-1861-g-v-karlovo-se-utvardi-kato-kulturno-sredishte-i-dvigatel-na-duhovniya-zhivot-v-grada.html", "text": "Годишната награда на Карлово, която получи Народното читалище „Васил Левски 1861 г.“ в града, е оценка за труда на много хора през всичките 156 години, откакто е създадено. Това каза в предаването „Аз, Васил Лъвский, в Карлово роден” на „Радио „Фокус“ председателят на читалището Иван Хаджийски. По думите му, просветната институция се е утвърдила като културно средище. „За повечето българи в малките градове и села читалищата са основен двигател на културния и на духовния живот. Така е и в Карлово, разбира се. Хората приемат читалището като даденост, а то не е така. То е институция. Когато тази институция работи и постига резултати, това е добре. А когато хората го оценят и читалищните дейци получат такава награда, за тях това е голям стимул, защото техният труд няма материално изражение“, подчерта Хаджийски. Той каза още, че възрожденската мисия на читалището е доста облекчена, защото възрожденският дух в градове като Карлово, Сопот и Калофер се усеща навсякъде.", "date": "2017-07-24", "title": "Иван Хаджийски: Народното читалище „Васил Левски 1861 г.“ в Карлово се утвърди като културно средище и двигател на духовния живот в града"}
{"url": "http://www.focus-news.net/news/2017/07/24/2418955/v92-sarbiya-vseki-moment-tryabva-da-zapochne-sreshtata-na-srabskiya-prezident-aleksandar-vuchich-s-ministara-na-vanshnite-raboti-na-balgariya-ekaterina-zaharieva.html", "text": "В 17.00 часа местно (18.00 часа българско време) трябва да започне срещата между президента на Сърбия Александър Вучич и министъра на външните работи на България Екатерина Захариева, предава белградското радио „В92“, като се позовава на службата за работа с медиите на президентството. Срещата трябва да се проведе в сградата на генералния секретариат. \r\nРадиото отбелязва, че в програмата на двудневното посещение на министър Захариева  предстояя срещи с премиера на страната Ана Бърнабич, вицепремиера и министър на външните работи Ивица Дачич, както и с министъра на правосъдието Нела Кубурович", "date": "2017-07-24", "title": "„В92“ (Сърбия): Всеки момент трябва да започне срещата на сръбския президент Александър Вучич с министъра на външните работи на България Екатерина Захариева"}
{"url": "http://www.focus-news.net/news/2017/07/24/2418958/burgas-katastrofa-mezhdu-dve-prevozni-sredstva-e-stanala-na-patya-prilep-lozarevo.html", "text": "Катастрофа между две превозни средства е станала на пътя Прилеп-Лозарево. Това съобщиха за Агенция „Фокус“ от пресцентъра на ОДМВР-Бургас. Водачът на единия автомобил не е пострадал сериозно. Получил е медицинска помощ и след това си е тръгнал.", "date": "2017-07-24", "title": "Бургас: Катастрофа между две превозни средства е станала на пътя Прилеп-Лозарево"}
{"url": "http://www.focus-news.net/news/2017/07/24/2418959/the-hill-sasht-i-yaponiya-obsadiha-satrudnichestvoto-si-v-oblastta-na-kibersigurnostta.html", "text": "САЩ и Япония подчертаха необходимостта от задълбочаване на сътрудничеството между двете държави срещу „широкомащабните“ киберзаплахи, пише американския вестник The Hill. \r\nВ края на миналата седмица в Токио двете страни проведоха своя пети съвместен диалог в областта на киберсигурността. На срещата бяха разгледани областите, в които двете страни могат да задълбочат сътрудничеството си при споделянето на информация и при защитата от кибератаки. \r\nВ съвместното изявление на Държавния департамент в понеделник  беше уточнено, че Токио и Вашингтон са обсъдили въпроса за киберсигурността при подготовката на предстоящите Олимпийски игри в Токио през 2020г.  Мария Динкова", "date": "2017-07-24", "title": "The Hill: САЩ и Япония обсъдиха сътрудничеството си в областта на киберсигурността"}
{"url": "http://www.focus-news.net/news/2017/07/24/2418962/sofiya-dvizhenieto-po-pat-ii-81-kostinbrod-petrohan-pri-razklona-za-s-dramsha-se-osashtestvyava-v-edna-lenta-poradi-ptp.html", "text": "Движението по път II-81 Костинброд - Петрохан, при разклона за с. Дръмша, се осъществява в една лента поради ПТП. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, като спазват указанията на \"Пътна полиция\".", "date": "2017-07-24", "title": "София: Движението по път II-81 Костинброд - Петрохан, при разклона за с. Дръмша, се осъществява в една лента поради ПТП"}
{"url": "http://www.focus-news.net/news/2017/07/24/2418964/vidin-natovaren-e-trafikat-po-glaven-pat-i-1-montana-vidin-v-posoka-gkpp-dunav-most-2.html", "text": "Натоварен е трафикът по главен път I-1 Монтана – Видин в посока за граничен пункт „Дунав мост 2“, като пътуват предимно тежкотоварни автомобили, каза за Радио „Фокус“ – Видин дежурният служител в Областно пътно управление – Видин. Той посочи, че по републиканската пътна мрежа във Видинска област не се извършват ремонтни дейности. Временно са въведени ограничения за движение на тежкотоварни автомобили по част от републиканската пътна мрежа в област Монтана, съобщават от Областно пътно управление - Монтана. Затворен за автомобили над 12 тона остава път ІІІ-112 Дъбова Махала-Смирненски-Славотин-Студено Буче-Монтана и обратно – поради изпълнение на строително-монтажни работи. По път ІІІ-8104 Замфирово-Пърличево също е ограничено движението на автомобили над 12 тона поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци.\r\nАнна ЛОЗАНОВА", "date": "2017-07-24", "title": "Видин: Натоварен е трафикът по главен път I-1 Монтана – Видин в посока ГКПП „Дунав мост 2“"}
{"url": "http://www.focus-news.net/news/2017/07/24/2418957/sarbiya-zapochna-sreshtata-na-vanshniya-ministar-ekaterina-zaharieva-s-prezidenta-na-r-sarbiya-aleksandar-vuchich.html", "text": "Започна срещата на вицепремиера по правосъдната реформа и министър на външните работи  Екатерина Захариева с президента на Р Сърбия Александър Вучич, предаде репортер на Агенция „Фокус“. \r\nМариела РУСЕВА", "date": "2017-07-24", "title": "Сърбия: Започна срещата на външния министър Екатерина Захариева с президента на Р Сърбия Александър Вучич"}
{"url": "http://www.focus-news.net/news/2017/07/24/2418950/vremennata-komisiya-za-ndk-reshi-pismoto-izprateno-ot-miroslav-borshosh-koyto-ne-se-yavi-na-izslushvane-da-ne-bade-chast-ot-doklada-za-deynostta-y.html", "text": "Временната парламентарна комисия, която установява как са разходвани средствата в НДК, единодушно прие писмото, изпратено от бившия директор нa Двореца Мирослав Боршош, да не бъде част от доклада на комисията, предаде репортер на Агенция „Фокус“. Мирослав Боршош не се яви в комисията, за да бъде изслушан, затова председателят Диана Йорданова изчете изпратено от него писмо с писмени мотиви за неявяването му.\r\nБиляна ИВАНОВА", "date": "2017-07-24", "title": "Временната комисия за НДК реши писмото, изпратено от Мирослав Боршош, който не се яви на изслушване, да не бъде част от доклада за дейността й"}
{"url": "http://www.focus-news.net/news/2017/07/24/2418961/rumyana-glavcheva-ekspert-seizmolog-panicheskoto-povedenie-na-zhitelite-na-zapadna-turtsiya-i-gratskite-ostrovi-e-obyasnimo-sled-prezhivyanata-seizmichna-aktivizatsiya-po-tezi-mesta.html", "text": "Тук предлагаме някои основни сведения за сеизмичната активизация в и около Западна Турция през 2017. Резюмирана е и наличната в момента активност, започнала след полунощ в петък и развиваща се западно от малоазийското крайбрежие между Бодрум и Додеканезкия остров Кос. Това съобщи Румяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН).\r\n Земетресение с магнитуд 6.7 според Американска геоложка служба и Европейски сеизмологичен център (магнитуд 6.6 – оценка на Обсерватория Кандили, Истанбул) се реализира на 21 юли 2017 в 01:31 местно време в залива Гьокова, район Додеканезки острови. Дълбочина на  източника 10 км (6 км според Кандили). Епицентър на 10 км южно от Бодрум в Турция и на 15-20 км изток-североизток от селищата Кос и Зипарион на едноименния гръцки остров.\r\n  Неголямо цунами е предизвикано от земетресението – височина на вълната 70 см според гръцкия професор Ефтимиус Лекас, който е с 20-годишна практика в обследване на последствия от силни земетресения. Проникване в сушата – до 100 метра. Пострадали са около 60 малки корабчета и лодки.\r\n В Бодрум (35 сгради – сериозно увредени) и Кос интензивността достига VII-VIII степен, по наше мнение. В провинция Мугла са установени въздействия с интензивност от IV до VII степен по 12-степенната скала. Що се отнася до някои популярни у нас турски курорти – трусът е с интензивност до V степен (усетен масово) в Мармарис  на 70 км източно от епицентъра, както и в Кушадасъ – на около 100 км на север и до IV степен (разбуждащо, без други ефекти) в  Анталия на 300 км източно от епицентъра.\r\n Турция – Бодрум: 358 ранени, като 272 от тях взети в болница за амбулаторен преглед, а 70 третирани в двора на болницата в Бодрум. 25 са оставени в болница поради счупени кости [изказване на министъра на здравеопазването]; \r\nГърция – остров Кос: двама туристи убити от отцепена стена в бар в района на стария град Кос; ранени над 120 души на острова (трима-сериозно) – извозени по въздух до болници в Родос и Крит.\r\n Спасителни мерки и конструктивни огледи  - от гръцка и турска страна - се извършват още от деня на земетресението.\r\n Регистрирани са около 1100 вторични труса с магнитуд над 2. Двадесет и шест от тях са с магнитуд от 4 до 4.8, като последните два труса с енергия в този диапазон бяха регистрирани в събота вечерта. Все още липсват афтершокове с магнитуди около и над 5. \r\n Население и туристи нощуват извън сградите. Някои полети до остров Кос бяха временно отменени.\r\n Основното земетресение и последващата активност се контролират от разседи с направление запад-изток; именно в това направление е издължен облакът от епицентри (вж илюстрация, съставена от регистрациите на Обсерватория Кандили, Истанбул).\r\n Преобладаващата компонента на придвижване при земетресението с магнитуд 6.7 е вертикална (решение на механизма в огнището, Кандили).\r\nЗа илюстриране на представената систематизация са използвани изследвания, които текущо се извършват в Обсерватория Кандили, Истанбул. Съвкупността от епицентри на основното земетресение от петък в 1:31 часá и неговите афтершокове покрива област с размери 35-40 км в направление запад-изток и около 15 км север-юг. Удължеността на епицентралния облак определя активна структура със същото направление. Прилагат се две хистограми, които  характеризират афтершоковия режим – по магнитуд и според почасовото количество на събитията. Тук трябва да се отбележи, че вторичните трусове следват през 3-4 минути в продължение на преобладаващата част на първото 1 ½ денонощие и през десетина минути – през останалото време до днес. Подобно изобилие от афтершокове отбелязват доброволните сътрудници на Метеорологична станция “София” по време на земетресенията в Югозападна България през късната 1903 и април 1904 година.\r\nОтносно последствията всред хората от земетресението с магнитуд 6.7 може да се твърди, че много от нараняванията (преобладават фрактури на долни крайници) са се случили, когато туристи и местни жители са се втурнали да излязат на открито от нощни заведения на курортите. Някои от пострадалите са вследствие на скачане от балкони на сгради. Паническото поведение на жителите на Западна Турция, както и на гръцките острови, е обяснимо след преживяната сеизмична активност по тези места от началото на годината до днес. На 6 и 7 февруари три силни земетресения последователно с  магнитуд 5.4, 5.2, 5.2 поставиха начало на серия трусове в провинция Чанаккале. В резултат бяха поразени 300 сгради в селата Юкари, Джам, Тузла, Гюлпинар и Тасаджил. Ранените бяха петима.\r\nНа 27-28 май през около 20 чáса се реализираха две земетресения с магнитуд 5.0 в провинция Маниса, във вътрешността на Мала Азия. Те обезпокоиха и жителите на Измир (70 км от епицентъра), където причиниха повреди на 35 сгради.\r\nНа 12 юни южно от Лесбос стана земетресение с магнитуд 6.3. В селища на Южен Лесбос на 15-20 км от епицентъра – Вриса, Полихнито, Пломари – силата на въздействие достигна почти VII степен. Бяха засегнати стари сгради дори в Измир и прибрежни околности на около 90 км от епицентъра. 820 вторични труса, голяма част от които усетени, бяха регистрирани за една седмица. Сега след земетресение с магнитуд 6.7 в южната провинция Мугла са регистрирани около 1100 труса за по-малко от 4 денонощия. Сеизмичната активност в изредените области е на дълбочини не по-големи от 20 км. Това е причина за сериозни въздействия и относително голяма продължителност на предизвиканата вторична активност. Генезисът на описаните серии от земетресения се корени в завъртането на Арабската плоча под натиск от Африканската. По-нататък Арабската плоча предава напрежения и раздвижване в запад-северозападна посока, та до Егейската микроплоча. Земетресенията около Западна Турция, станали през тази година, са свързани със структури, ориентирани субпаралелно, т.е. в направление почти запад-изток. Това се вижда добре на последната илюстрация – дългите оси на епицентралните съвкупности са очертани в ярко син цвят.", "date": "2017-07-24", "title": "Румяна Главчева, експерт-сеизмолог: Паническото поведение на жителите на Западна Турция и гръцките острови е обяснимо след преживяната сеизмична активизация по тези места"}
{"url": "http://www.focus-news.net/news/2017/07/24/2418963/sport-inter-pobedi-lion-s-10-v-mach-za-mezhdunarodnata-kupa-na-shampionite.html", "text": "Интер победи Лион с 1:0 в мач от приятелския турнир за Международната купа на шампионите. Единственото точно попадение в срещата беше отбелязано в 74-та минута от Стеван Йоветич. \r\nСледващият мач на Интер ще се проведе в четвъртък срещу Байерн Мюнхен. Срещата ще се играе в Сингапур.", "date": "2017-07-24", "title": "Спорт:  Интер победи Лион с 1:0 в мач за Международната купа на шампионите"}
{"url": "http://www.focus-news.net/news/2017/07/24/2418965/sofiya-trima-dushi-sa-zaginali-sled-chelen-udar-mezhdu-lek-avtomobil-i-tsisterna-na-patya-kostinbrod-petrohan.html", "text": "Трима души са загинали при тежка катастрофа на пътя Костинброд-Петрохан. Това съобщиха от пресцентъра на МВР. Сигналът за пътния инцидент е подаден малко след 18.00 часа. По първоначални данни на пътя Костинброд – Петрохан, на разклона за село Дръмша, водачът на лек автомобил „Фолксваген голф“ е изпуснал контрол над колата и се е ударил челно в цистерна. В резултат на удара на място са загинали трима души. Полицейски екипи регулират движението на място, временно е ограничено движението в едната лента.", "date": "2017-07-24", "title": "София: Трима души са загинали след челен удар между лек автомобил и цистерна на пътя Костинброд-Петрохан"}
{"url": "http://www.focus-news.net/news/2017/07/24/2418966/dima-ukalska-obshtina-kyustendil-kulturnata-programa-kyustendilsko-lyato-shte-vklyuchva-raznoobrazni-sabitiya-i-iznenadi-za-zhitelite-i-gostite-na-grada.html", "text": "Културната програма „Кюстендилско лято” ще включва разнообразна програма и изненади за жителите и гостите на града. Това каза пред Радио „Фокус” – Кюстендил Дима Укалска, началник на отдел „Култура и духовно развитие” в Община Кюстендил. Програмата ще започне в началото на месец август и ще се провежда на Арката на площад „Велбъжд”. Всеки четвъртък на месеца от 20.00 часа ще бъдат изнасяни концерти на професионалния духов оркестър към Община Кюстендил, а всяка петък вечер ще бъдат организирани танци на открито с инструктори по зумба, канго и други. Предвидени са и рок концерт, първият от които ще бъде на 4 август, а ден по-късно ще се състои турнето на група „Хоризонт” – „Изпей „Обичам те” на български”. В лятната програма са включени и безплатни филмови прожекции.\r\nВенцеслав ИЛЧЕВ", "date": "2017-07-24", "title": "Дима Укалска, Община Кюстендил: Културната програма „Кюстендилско лято” ще включва разнообразни събития и изненади за жителите и гостите на града"}
{"url": "http://www.focus-news.net/news/2017/07/24/2418970/smolyan-delegatsiya-ot-obshtinata-uchastva-v-praznika-na-pobratimeniya-na-smolyan-turski-grad-yalova.html", "text": "Делегация от община Смолян начело със зам.-кметовете Венера Аръчкова, инж. Мариана Цекова, общинските съветници Костадин Василев, Стоян Иванов и директорът на дирекция АИО Емил Дурсев посетиха побратимения на Смолян турски град Ялова, съобщиха от пресцентъра на Община Смолян. Поканата беше отправена от кмета на Ялова по повод Празника на града. Смолянската делегация посети Парка на побратимените градове, както и Балканската къща, в която една от стаите е с мотиви от Родопите. В къщата се изучава и български език. Представителите на местната власт от Смолян се срещнаха с кмета на Ялова Вефа Салман и с председателя на дружеството на изселниците от Балканските страни Лютфи Йосгюр. За празниците на Ялова бяха поканени участници и от други побратимени градове на любимия курорт на  Кемал Ататюрк.", "date": "2017-07-24", "title": "Смолян: Делегация от общината участва в празника на побратимения на Смолян турски град Ялова"}
{"url": "http://www.focus-news.net/news/2017/07/24/2418968/blagoevgrad-dvizhenieto-po-pat-i-1-blagoevgrad-kulata-v-rayona-na-kresnenskoto-defile-se-osashtestvyava-v-edna-lenta-poradi-ptp.html", "text": "Движението по път I-1 Благоевград - Кулата, в района на Кресненското дефиле, се осъществява в една лента поради ПТП. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, като спазват указанията на \"Пътна полиция\".", "date": "2017-07-24", "title": "Благоевград: Движението по път I-1 Благоевград - Кулата, в района на Кресненското дефиле, се осъществява в една лента поради ПТП"}
{"url": "http://www.focus-news.net/news/2017/07/24/2418960/vremennata-parlamentarna-komisiya-po-sluchaya-s-ndk-shte-predlozhi-smetnata-palata-da-izvarshi-odit-za-razhodvaneto-na-sredstvata-v-druzhestvoto.html", "text": "Членовете на Временната парламентарна комисия, която установява как са разходвани средствата в НДК, приеха комисията да приключи работата си след заседание на 25 юли и да излезе с доклад, който да бъде внесен за гласуване в пленарна зала, предаде репортер на Агенция „Фокус“. Заседанието на комисията на 25 юли ще се проведе от 15.00 часа. Единодушно бе прието предложението за възлагане на одит на Сметната палата относно целесъобразното разходване на средствата, с които е увеличен капиталът на НДК. Предложението на Жельо Бойчев от БСП на следващото заседание да бъде изслушан премиерът Бойко Борисов бе отхвърлено от комисията.\r\nБиляна ИВАНОВА", "date": "2017-07-24", "title": "Временната парламентарна комисия по случая с НДК ще предложи Сметната палата да извърши одит за разходването на средствата в дружеството"}
{"url": "http://www.focus-news.net/news/2017/07/24/2418971/ibna-vav-vtornik-vanshniyat-ministar-na-makedoniya-shte-poseti-tirana.html", "text": "Във вторник министърът на външните работи на Македония Никола Димитров ще посети Албания, предава Independent Balkan News Agency. \r\nВ понеделник тази информация беше потвърдена от албанското Министерство на външните работи, което обяви, че Димитров ще проведе среща със своя колега Дитмир Бушати. След разговора двамата министри ще дадат съвместна пресконференция. \r\nОчаква се също така Димитров да се срещне с министър-председателя на Албания Еди  Рама и с новия президент на страната Илир Мета.  Мария Динкова", "date": "2017-07-24", "title": "IBNA: Във вторник външният министър на Македония ще посети Тирана"}
{"url": "http://www.focus-news.net/news/2017/07/24/2418969/ekathimerini-golyam-gorski-pozhar-bushuva-na-ostrov-korfu.html", "text": "Голям горски пожар бушува в планинския регион на остров Корфу, пише гръцкият вестник Ekathimerini. Огънят е избухнал в понеделник следобед. \r\nНа мястото на инцидента са изпратени пожарникари и два противопожарни самолета, които се опитват да овладеят стихията. \r\nВсе още няма информация за това колко близко е пожарът до жилищните зони и за нанесените от огъня щети.  Мария Динкова", "date": "2017-07-24", "title": "Ekathimerini: Голям горски пожар бушува на остров Корфу"}
{"url": "http://www.focus-news.net/news/2017/07/24/2418973/pazardzhik-vtoriyat-regionalen-folkloren-sabor-svkonstantin-2017-se-provezhda-pod-patronazha-na-ministara-na-turizma-nikolina-angelkova.html", "text": "Вторият регионален фолклорен събор на народното творчество „Св.Константин“ ще се проведе в два последователни дни - на 29 и 30 юли, съобщи за Радио „Фокус“ – Пазарджик Стоян Йовчев от общинската администрация в Пещера. Първият конкурсен ден ще започне в 9.00 часа на 29 юли, като програмата ще продължи до 18.00 часа, когато на сцената ще излезе пловдивският оркестър „Детелини“. В 20.00 часа ще започне концертното представление на народния певец Здравко Мандаджиев и танцово шоу „Кабири“. Час по-късно своето огнено шоу ще покажат „Дивинитас крю“ като прелюдия към запалването на огъня. На 30 юли, неделя, ще продължи конкурсната програма, а победителите ще бъдат отличени на церемония по награждаването в 17.30 часа. „И тази година Съборът се провежда под патронажа на министъра на туризма Николина Ангелкова, която ще бъде специален гост на проявата. Министерство на туризма подпомага финансово организирането на двудневната проява. Организатор на Втория регионален фолклорен събор на народното творчество „Св.Константин“ е Община Пещера“, уточни Йовчев.\r\nАлбена ЖИЛЕКОВА", "date": "2017-07-24", "title": "Пазарджик: Вторият регионален фолклорен събор „Св.Константин“ 2017 се провежда под патронажа на министъра на туризма Николина Ангелкова"}
{"url": "http://www.focus-news.net/news/2017/07/24/2418974/predstoyashti-sabitiya-v-stranata-za-25-yuli-agentsiya-fokus.html", "text": "***\r\nОт 8.00 часа пред главния вход на УМБАЛ \"Св. Анна\" директорът на Клиниката по лицево-челюстна хирургия ще даде информация за състоянието на двете жени, които бяха нападнати на бул. „Драган Цанков“. \r\n***\r\nОт 10.30 часа ще се проведе заседание на Съдийската колегия на Висшия съдебен съвет.\r\n***\r\nОт 10.00 часа в сградата на КЕВР на бул. \"Княз Ал. Дондуков\" № 8-10, ет. 4 ще се проведе открито заседание за обсъждане на доклад по заявление от \"Булгартрансгаз\" ЕАД за утвърждаване на необходими годишни приходи за периода 2017-2019 г. Ще се проведе и открито заседание за обсъждане на доклад по заявление от \"Булгартрансгаз\" ЕАД за одобряване на бизнес план за развитие на дейността \"пренос на природен газ\" през газопреносните мрежи за периода 2017-2019 г.\r\n***\r\nОт 10.00 часа в градинката „Кристал“ ще бъде открита фотоизложба под надслов „Безмълвните затворници“, организирана от WPX Hosting и фондация „Дана“, в която са участници 28 от кучетата, стопанисвани от Общинско предприятие „Екоравновесие“.\r\n***\r\nОт 10.00 часа в Пресклуб БТА (бул. Цариградско шосе № 49) ще се проведе пресконференция по повод излезлите през изминалите дни в медийното пространство изказвания за работата на здравните заведения за асистирана репродукция и на Центъра за асистирана репродукция (ЦАР).\r\n***\r\nОт 11.00 часа на площада пред храм-паметник „Св. Александър Невски“, официално ще бъдат представени 40 от новите 60 еко автобуса, които тръгват по линиите на градския транспорт в София. На официалното представяне ще пръстават зам.-министър председателят и министър на отбраната Красимир Каракачанов, зам.-министърът на околната среда и водите Николай Кънчев, зам.-министърът на вътрешните работи Стефан Балабанов, зам.-министърът на труда и социалната политика д-р Султанка Петрова, кметът на София Йорданка Фандъкова, евродепутататът Ангел Джамбазки, организационният секретар на ВМРО и секретар на ПГ „Обединени патриоти“ Юлиан Ангелов, председателят на групата в СОС „Патриоти за София“ и представител на ВМРО Карлос Контрера, областният управител на София Николай Пехливанов, както и много други официални лица.\r\n***\r\nОт 11.00 часа в Пресклуб БТА ще се проведе пресконференция на EOS в България, на която ще бъдат оповестени резултатите от ежегодното проучване на EOS Group „Навици на плащане в Европа“.\r\n***\r\nОт 11.30 часа в пресклуб „България” на Националния стадион „Васил Левски” ще се проведе пресконференция във връзка с тазгодишното издание на Еко Рали България.\r\n***\r\nОт 11.30 часа в концертната зала на Централния военен клуб ще се състои церемонията по награждаването на победителите в детските конкурси на Държавната агенция за българите в чужбина: Литературен „Стефан Гечев”, 21. издание; по изобразително изкуство „България в моите мечти”, 16. издание; по пеене „Любка Рондова”, 8. издание.\r\n***\r\nОт 12.00 часа в Съдебната палата, гр. София, бул. Витоша 2, Конферентна зала, етаж 1, Съюзът на съдиите в България организира пресконференция по повод законопроектите за изменения и допълнения на ЗСВ и НПК.\r\n***\r\nОт 15.00 часа в постоянната приемна на ул. „Леге“ №10, етаж 1, народният представител от „БСП за България“ Петър Витанов и общинският съветник Николай Николов ще проведат приемна за граждани.\r\n***\r\nОт 18.30 часа в Градската градина пред Народния театър „Иван Вазов“ ще се състои Концерт на Представителния духов оркестър при Академията на МВР.\r\n***\r\nОт 9.00 часа екипът на Фондацията в помощ на жените с рак на гърдата ще посети Специализирана болница за активно лечение по онкология „Свети Мина“. От 12.00 часа ще бъде позициониран пред магазин „Мания“, където всеки желаещ ще може да направи консултация със специалист.\r\n***\r\nОт 10.00 часа в зала № 5 в сградата на Общината на начална пресконференция ще бъде представен Проект „Услуги за ранно детско развитие в Община Благоевград“. \r\n***\r\nМГЕРБ ще е домакин на форум на най-старата и най-голямата младежка организация в Европа – Европейските студенти демократи.\r\n***\r\nОт 19.00 часа в Археологически музей – Варна /*Английски двор/, Градското ръководство на БСП – Варна ще отбележи 126 години от създаването на партията.\r\n***\t\r\nОт 11.00 часа в партийния съвет на БСП народните представители от \"БСП за България\" ще направят пресконференция във връзка с края на настоящата сесия на Народното събрание.\r\n***\t\r\nОт 13.00 часа в Ритуалната зала на Общината ще се проведе среща на кмета Даниел Панов с гостуващите състави на Международен фолклорен фестивал Велико Търново ‘2017. \r\n***\r\nОт 20.00 часа ще се проведе Концерт в Летен театър - парк „Марно поле\"  с участието на групите от Аржентина, Колумбия, о.Мавриций, Перу и Сърбия.\r\n***\r\nОт 11.00 часа в Централен минерален плаж „Йосиф Шнитер“ ще се проведе информационна среща за проекта „Бъде активен“.\r\n***\r\nОт 10.30 часа в Регионален клуб на БТА Видин ще се състои пресконференция на народинят представител от НФСБ Росен Живков, на която ще бъде представен отчет за първите 100 дни на парламентарната група \"Обединени патриоти\" в рамките на 44-то Народно събрание - обещания и реализация\". \r\n***\r\nОт  11.00 часа в заседателна зала №1 на Областна администрация Видин, заместник областният управител Елка Георгиева и представители на РД „Пожарна безопасност и защита на населението“ – Видин ще проведат работна среща с ресорни ведомства и институции във връзка с предприети мерки и мероприятия за защита на горските територии от пожари. \r\n***\r\nОт 13.30 часа в офиса на ПП ГЕРБ, бул. „25 септември“ 3 заместник-председателят на ПП ГЕРБ Цветан Цветанов ще даде пресконференция за медиите по повод промените в областното и общинското ръководство на ГЕРБ-Добрич.\r\n***\r\nЩе се проведе ХVІ Международен младежки фестивал „Фолклор без граници“ – Добрич 2017 под патронажа на г-н Йордан Йорданов, Кмет на Община Добрич.\r\n***\r\nЩе се проведе регионален протест на полицейските служители за по-високо заплащане на служителите в МВР.\r\n***\r\nОт 9.30 часа в хотел Рамада Пловдив Тримонциум, (ул.Капитан Райчо №2), конферентна зала „Тракия“, етаж 5, EVN България ще даде пресконференция по актуални теми. \r\n***\r\nОт 10.00 часа в зала №1 ще разгледа  частен протест на Окръжна прокуратура против определение на  Окръжен съд – Пловдив, с което на обвиняемия Тодор Н. е наложена мярка за неотклонение „подписка“. \r\n***\r\nОт 10.00 часа в Заседателна зала на Община Пловдив ще се проведе пресконференция с участието на Стефан Стоянов, заместник-кмет „Образование, развитие, европейски политики и международно сътрудничество“ , във връзка с програма за обмен на ученици между Община Пловдив и Община Окаяма, Япония.\r\n***\r\nОт 11:00 часа в Голяма конферентна зала на Дом на културата „Борис Христов” ще се проведе пресконференция  на Инициативният комитет на „Дом за Пловдивската опера” за развитието на инициативата в последните три месеца.\r\n***\r\nОт 16.00 часа в офиса на ГЕРБ в район „Тракия” в блок 91 Иван Вичков, член на пловдивския общински съвет и на партия ГЕРБ, ще приема граждани.\r\n***\r\nОт 10.00 часа в Детски отдел на библиотека „Родина“ ще се проведе програма за лятна работа с деца.\r\n***\r\nОт 13.00 часа в хотел Верея, бул. „Цар Симеон Велики“ №100, конферентна зала №2, етаж 1, EVN България ще проведе пресконференция.\r\n***\r\nОт 18.00 часа в зала №33, РИМ – Стара Загора, по повод 140 години от боевете за Стара Загора по време на руско –турската освободителна война (1877 – 1878г.) ще бъде представено новото издание на книгата на запасния полковник Стефан Кисов „Българското опълчение в Освободителната Руско-турска война”.", "date": "2017-07-24", "title": "Предстоящи събития в страната за 25 юли (Агенция „Фокус“)"}
{"url": "http://www.focus-news.net/news/2017/07/24/2418967/umbal-sv-anna-sofiya-dvete-postradali-zheni-sled-poboy-v-stolitsata-shte-badat-hospitalizirani-v-klinikata-po-litsevo-chelyustna-hirurgiya.html", "text": "Двете жени пострадали от побой, ще бъдат хоспитализирани в Клиниката по лицево-челюстна хирургия на УМБАЛ \"Св. Анна\" - София АД. Това съобщиха от пресцентъра на болничното заведение. По-възрастната (на 54 г.) е със счупен нос и множество контузни рани по лицето. По-младата жена (34 г.) също има множество контузни рани по лицето.\r\nУтре в 8.00 часа, пред главния вход на болницата, шефът на клиниката доц. Желю Димов ще даде допълнителна информация за състоянието на пострадалите жени.", "date": "2017-07-24", "title": "УМБАЛ \"Св. Анна\"-София: Двете пострадали жени след побой в столицата ще бъдат хоспитализирани в Клиниката по лицево-челюстна хирургия"}
{"url": "http://www.focus-news.net/news/2017/07/24/2418975/blagoevgrad-vazstanoveno-e-dvizhenieto-po-pat-i-1-blagoevgrad-kulata-v-rayona-na-kresnenskoto-defile.html", "text": "Възстановено е движението по път I-1 Благоевград - Кулата, в района на Кресненското дефиле.Това съобщиха от пресцентъра на Агенция \"Пътна инфраструктура\".", "date": "2017-07-24", "title": "Благоевград: Възстановено е движението по път I-1 Благоевград - Кулата, в района на Кресненското дефиле"}
{"url": "http://www.focus-news.net/news/2017/07/24/2418977/veliko-tarnovo-zakriti-sa-7-paralelki-za-priem-v-osmi-klas-na-teritoriyata-na-obshtinata.html", "text": "Седем са закритите паралелки за прием в осми клас на територията на Великотърновска община до този момент. Първите две класирания за записване на завършилите седмокласници вече приключиха и сега тече третото, обясни за Радио „Фокус“ – Велико Търново инж. Розалия Личева, началник на Регионалното управление по образованието. Записаните до момента ученици са 1472-ма. „Припомням, че утвърденият прием беше за 40 профилирани и 40 професионални паралелки, като след първия етап на класиране, съгласно броя на подадените заявления имаме закрити паралелки, в които не се извършва прием. Те бяха две професионални паралелки в Старопрестолна гимназия по икономика и Професионална гимназия по транспорт „Васил Друмев“ – град Стражица. Имахме и пет закрити профилирани паралелки в СУ „Вичо Грънчаров“ – Горна Оряховица , СУ „Иван Момчилов“ – Елена, в СУ „Максим Райкович“ – Лясковец, в СУ „Бачо Киро“ – Павликени и в СУ „Цанко Церковски“- Полски Тръмбеш“, обясни още инж. Личева. За трети етап на класиране са подадени заявление от 102-ма ученици.\r\nЛуиза ТРАНЧЕВА", "date": "2017-07-24", "title": "Велико Търново: Закрити са 7 паралелки за прием в осми клас на територията на общината"}
{"url": "http://www.focus-news.net/news/2017/07/24/2418972/blagoevgrad-samokatastrofiral-avtomobil-zatrudnyava-dvizhenieto-po-pat-i-1-blagoevgrad-kulata-v-rayona-na-kresnenskoto-defile.html", "text": "Самокатастрофирал автомобил затруднява движението по път I-1 Благоевград - Кулата, в района на Кресненското дефиле, предаде репортер на Агенция \"Фокус\".", "date": "2017-07-24", "title": "Благоевград: Самокатастрофирал автомобил затруднява движението по път I-1 Благоевград - Кулата, в района на Кресненското дефиле"}
{"url": "http://www.focus-news.net/news/2017/07/24/2418981/afp-amerikanskite-vlasti-sa-povdignali-obvineniya-sreshtu-shofyora-na-kamiona-s-migranti-koyto-beshe-nameren-v-teksas.html", "text": "В понеделник американските власти повдигнаха обвинения срещу шофьора на камиона с мигранти, който беше намерен в Тексас, предава AFP. \r\nГенералната прокуратура на САЩ обвини Джеймс Матю Бредли младши за „превозване незаконни мигранти“. В неделя властите откриха 39 мигранти в камион, паркиран в Тексас. 10 от тях бяха починали, вероятно заради високите температури в американския щат.\r\nСпоред имиграционните власти първоначално в превозното средство е имало над 100 души, като се предполага, че много от тях са успели да избягат.  Мария Динкова", "date": "2017-07-24", "title": "AFP: Американските власти са повдигнали обвинения срещу шофьора на камиона с мигранти, който беше намерен в Тексас"}
{"url": "http://www.focus-news.net/news/2017/07/24/2418978/blagoevgrad-nyama-postradali-pri-katastrofata-v-kresnenskoto-defile.html", "text": "Лек автомобил е катастрофирал на главен път Е-79 в района на Кресненското дефиле, няма пострадали. Това съобщи за Радио „Фокус“ - Пирин дежурният служител в Областно пътно управление-Благоевград. Не са известни причините за пътния инцидент. Движението в района за кратко се е осъществявало в една лента, докато автомобилът бъде изтеглен, но вече се осъществява нормално.\r\nНатали СТЕФАНОВА", "date": "2017-07-24", "title": "Благоевград: Няма пострадали при катастрофата в Кресненското дефиле"}
{"url": "http://www.focus-news.net/news/2017/07/24/2418976/sport-otborat-na-rusiya-na-rapira-vze-bronzov-medal-na-svetovnoto-parvenstvo-v-layptsig.html", "text": "Женският отбор на Русия на рапира спечели бронзов медал на световното първенство, което се провежда в германския град Лайпциг. \r\nРускините надделяха над германките с 45:29. \r\nНа финала на състезанието за златото ще се борят отборите на САЩ и Италия.", "date": "2017-07-24", "title": "Спорт: Отборът на Русия на рапира взе бронзов медал на световното първенство в Лайпциг"}
{"url": "http://www.focus-news.net/news/2017/07/24/2418980/unss-predstavi-proekt-za-nov-ucheben-korpus-koyto-shte-pridade-po-akademichen-vid-na-universiteta-i-shte-uvelichi-s-okolo-20-kapatsiteta-mu-obzor.html", "text": "В УНСС бе представен проекта „Нов учебен корпус на УНСС в гр. София“, финансиран по Оперативна програма „Региони в растеж“ 2014-2020. Ректорът на УНСС проф. Стати Статев поясни, че реализацията на проекта за нов учебен корпус ще придаде по-академичен вид на ръководения от него университет и ще увеличи малко под 20 % капацитета му. По думите му предназначението на новата сграда ще бъде за учебен корпус с някои особености. По думите му, въпреки че в сградата на УНСС има разгърната застроена площ малко над 40 хил. кв м, във времето учебното заведение се е развило и понастоящем има над 20 хил. студенти. Проф. Статен отбеляза, че заради големия брой студенти учебното разписание започва от сутринта в понеделник и продължава до вечерта в неделя. Според него необходимостта от наличие на такава нова учебна сграда е напълно обосновано, тъй като се очаква занапред университетът да запази този формат и броят на студентите. Проф. Стати Статев поясни, че в новата сграда на приземното ниво са предвидени и два тестови центъра за по 250 човека. Той изтъкна, че УНСС е първият университет, който е изградил тестови център.  Ректорът на УНСС поясни, че в сградата ще има четири нива, като е предвидена на всеки етаж аула за 250 човека, както и зали за 100, 80 и 60 човека, а срещу тях ще са кабинетите за преподавателите. Проф. Статев допълни, че новият корпус ще има и подземен гараж. Ръководителят на проекта Александър Георгиев допълни, че целите му са намаляване на енергийното потребление и вредните емисии на град София. Представителят  на строителите на новия корпус инж. Любомир Галчев допълни, че договорът по проекта има два етапа – проектиране, завършващо с разрешение за строеж и втори етап - изграждане.  Според него новата сграда на УНСС ще допринесе за конкурентоспособността на университета като цяло. Архитектът на новия корпус арх. Георги Савов допълни, че в проектното решение заложили тя да отговаря на всички нормативни изисквания.  По думите му по отношение на фасадното решение се предвижда формата да кореспондира със  съществуващите сгради и да бъде част от ансамбъла на целия университет. Крайният срок за изпълнението на проекта за нов корпус на УНСС е юни 2019 г. \r\nДеница КИТАНОВА", "date": "2017-07-24", "title": "УНСС представи проект за нов учебен корпус, който ще придаде по-академичен вид на университета и ще увеличи с около 20 % капацитета му (ОБЗОР)"}
{"url": "http://www.focus-news.net/news/2017/07/24/2418979/varna-trima-zaboleli-ot-laymska-bolest-sa-registrirani-v-zdravnata-inspektsiya-prez-poslednata-sedmitsa.html", "text": "Три случая на заболели от лаймска болест са регистрирани в здравната инспекция във Варна през последната седмица. Това съобщиха за Радио „Фокус” – Варна от Регионалната здравна инспекция. Броят на ухапаните от кърлежи е намалял през последната седмица. Според седмичната сигнална информация за периода от 14 до 20 юли в здравната инспекция с бързи известия е съобщено за 17 души, ухапани от кърлежи, като всички случаи са за населени места на територията на областта. В биологичната лаборатория на здравната инспекция няма постъпили за изследване паякообразни.\r\nМарияна ВАЛЕНТИНОВА", "date": "2017-07-24", "title": "Варна: Трима заболели от лаймска болест са регистрирани в здравната инспекция през последната седмица"}
{"url": "http://www.focus-news.net/news/2017/07/24/2418985/ruse-lyubomir-atanasov-e-noviyat-direktor-na-riosv.html", "text": "Любомир Атанасов е новият директор на Регионалната инспекция по околната среда и водите – Русе. Той е назначен със заповед на министъра на околната среда и водите Нено Димов, считано от 21 юли 2017 г. Това съобщиха от пресцентъра на РИОСВ-Русе.\r\nЛюбомир Атанасов е инженер по образование, дипломант на Русенски университет „Ангел Кънчев“, специалност „Техника и технология за опазване на околната среда“. Работи в инспекцията от 1997 г., като преминава през всички нива на служебната йерархия. От ноември 2016 г. инж. Атанасов съвместяваше длъжностите „Началник на отдел „Управление на отпадъците и опазване на почвите“ и и.д. директор на инспекцията.", "date": "2017-07-24", "title": "Русе: Любомир Атанасов е новият директор на РИОСВ"}
{"url": "http://www.focus-news.net/news/2017/07/24/2418983/kyustendil-obshtinata-shte-otpusne-sredstva-za-izografisvane-na-hrama-v-selo-yabalkovo.html", "text": "Община Кюстендил ще отпусне средства за изографисване на храма в село Ябълково. Това съобщи за Радио „Фокус” – Кюстендил кметът на населеното място Бисер Златков. Предвидено е да бъдат осигурени 5 000 лева за изографисване на купола на храма „Св. вмчк. Георги Победоносец”. Средствата ще се отпуснат на база подадени молби за подпомагане от страна на църковното настоятелство и от кмета. Освен това Общината е в готовност да осигури и материална помощ за изграждане на алея и тротоар пред черквата.\r\nВенцеслав ИЛЧЕВ", "date": "2017-07-24", "title": "Кюстендил: Общината ще отпусне средства за изографисване на храма в село Ябълково"}
{"url": "http://www.focus-news.net/news/2017/07/24/2418988/nimh-utre-v-sledobednite-chasove-shte-prevali-i-pregarmi-vazmozhni-sa-gradushki.html", "text": "Атмосферното налягане е около средното за месеца, но ще се понижи значително. През нощта над западната половина от страната ще се развива купесто-дъждовна облачност и на места ще има краткотрайни превалявания от дъжд. Ще духа слаб до умерен югоизточен вятър, след полунощ в крайните северозападни райони ще започне да се ориентира от северозапад.\r\nУтре преди обяд ще е предимно слънчево. Около и след обяд от запад на изток ще се развива купесто-дъждовна облачност. Ще има краткотрайни валежи, на места интензивни и със значителни количества. Валежите ще са придружени от гръмотевици и временно усилване на вятъра. Има условия за градушки. През нощта срещу сряда все още ще има превалявания, главно в североизточните райони. Вятърът ще се ориентира от северозапад и с него ще нахлува хладен въздух. Максималните температури ще са между 31° и 36°, София 30°. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция “Фокус“ дежурният синоптик Боряна Маркова. \r\nПо Черноморието ще бъде предимно слънчево. Привечер по северното крайбрежие ще има временни увеличения на облачността и ще превали. Ще духа слаб до умерен югоизточен вятър. Максималните температури ще са между 28° и 31°. Температурата на морската вода е 23-26°. Вълнението на морето ще е 1-2 бала.\r\nВ планините ще се развива купесто-дъждовна облачност. Ще има краткотрайни валежи от дъжд с гръмотевици и временно усилване на вятъра. Ще духа умерен до силен югозападен вятър, който постепенно ще се ориентира от запад. Ще нахлува хладен въздух и след обяд в масивите от Западна България температурите ще се понижат. Максималната температура на височина 1200 метра ще е около 25°, на 2000 метра – около 18°.\r\nВ сряда и четвъртък захлаждането ще продължи. Ще има краткотрайни валежи и гръмотевици, възможни са и градушки. По-интензивни и на повече места ще са явленията през нощта срещу четвъртък и в четвъртък, има вероятност на отделни места валежите да са значителни. В петък ще бъде ветровито, с променлива облачност. В източната половина от страната и планините все още ще има и превалявания, на места с гръмотевици.", "date": "2017-07-24", "title": "НИМХ: Утре в следобедните часове ще превали и прегърми, възможни са градушки"}
{"url": "http://www.focus-news.net/news/2017/07/24/2418984/okolo-500-hil-lv-shte-badat-zalozheni-vav-viziyata-za-razvitie-na-sofiya-obzor.html", "text": "Столична община започна подготовката за работата на актуализацията на Общия устройствен план на София чрез инициативата Визия за София. Кметът на Столична община Йорданка Фандъкова поясни, че Визията за развитие ще стане готова до септември 2018 г., а заложените средства в нея са до 500 хил. лв. Стана ясно, че документът ще доведе до приемане на промени в Общия устройствен план на София.  Фандъкова изрази надежда в основата на Общия устройствен план на София да залегне развитието на столицата като зелен и иновативен град. Тя уточни, че първите дейности по процеса на изготвяне на Общия устройствен план на София са били предложенията за промени в законодателството, които главният  архитект на София  и неговият екип са подготвили. Кметът на София благодари и на депутатите от ГЕРБ, че са внесли промени в Закона за устройство и застрояване на Столична община, позволяващи допълнителна защита на зелените площи и ограничение на строителството на високи сгради. Във връзка с вписването на зоните на паркиране в плана, кметът на София заяви, че ако хората желаят, ще подкрепи разширение на зелените зони за паркиране. По думите й целта не е събирането на повече приходи, а подреждане на паркирането. Председателят на СОС Елен Герджиков допълни, че е сменен моделът на изработване на стратегически документи в Столична община, а главният архитект на столицата арх. Здравко Здравков посочи, че трябва да има ясен хоризонт накъде се върви по отношение на Визията за развитие на София. \r\nДеница КИТАНОВА", "date": "2017-07-24", "title": "Около 500 хил. лв. ще бъдат заложени във Визията за развитие на София (ОБЗОР)"}
{"url": "http://www.focus-news.net/news/2017/07/24/2418986/turkish-minute-turski-zhurnalisticheski-organizatsii-razkritikuvaha-mediite-v-stranata-za-tova-che-ignorirat-deloto-za-dzhumhuriet.html", "text": "Няколко журналистически организации, включително Турската асоциация на журналистите, Турския журналистически съюз, Турския съвет на печатните медии, осъдиха медиите в страната за това, че не отразяват съдебния процес на 17-те журналисти и изпълнителни директори от „Джумхуриет“, който започна в понеделник, съобщава Turkish Minute. \r\nЖурналистическите организации разкритикуваха турските медии за проявеното от тях безразличие към делото на 17-те заподозрени, които бяха арестувани през ноември 2016г.  \r\n„За съжаление този процес, които се наблюдава от журналистите в другите държави, не е отразен в нито един вестник с изключение на няколко от основните медии на страната... Съдебният процес на толкова много и толкова известни журналисти е важна новина навсякъде по света“, се подчертава в изказването. \r\nДавайки за пример френския ежедневник Liberation, който е посветил шест страници на делото, от турските журналистически организации допълниха: „Ние осъждаме всички медии, които не видяха това събитие като новина, които не защитават своята работа и своите колеги и които сами си налагат цензура“.  Мария Динкова", "date": "2017-07-24", "title": "Turkish Minute: Турски журналистически организации разкритикуваха медиите в страната за това, че игнорират делото за „Джумхуриет“"}
{"url": "http://www.focus-news.net/news/2017/07/24/2418982/ministar-ekaterina-zaharieva-zhelanieto-ni-e-da-ima-obozrima-data-ili-godina-za-prisaedinyavaneto-na-stranite-ot-zapadnite-balkani-kam-es.html", "text": "Основните акценти от разговора ни с президента Александър Вучич са европейската перспектива за Сърбия и нашето желание наистина да бъдем полезни и да използваме редкия шанс, който има година и половина, започвайки от нашето председателство, продължавайки през Австрия, след което и с Румъния и наистина да помогнем на страните от Западните Балкани за ясна перспектива за присъединяване. Това каза пред журналисти вицепремиерът и министър на външните работи Екатерина Захариева след срещата й със сръбския президент Александър Вучич, предаде специалният пратеник на Агенция „Фокус“ в Белград. „Разбира се, те осъзнават, че няма как да се случи след 1 или 2 години, но сигналът и нашето желание е да има някаква обозрима дата или година за в бъдеще, така че да не се демотивират преди всичко хората в Сърбия и младите да останат тук. Целта на моето посещение е наистина с другите балкански страни заедно, така както ние казваме: „Помогнете ни, за да ви помогнем“, коментира Захариева и уточни, че това е изключително важно. „Нашето съобщение към тях беше: „Ускорете реформите“. Особено важни са реформите по отношение на съдебната система, на върховенството на правото, на човешките права. Ние можем да бъдем полезни и с експерти, които можем да изпратим тук или с техни експерти“, допълни тя. Според нея това са изключително важни глави и напредъкът по тях трябва да бъде осезаем и видим, за да може и българските европейски партньори да повярват в искреното желание за европейска перспектива, колкото е възможно по-скоро за Сърбия.\r\nМариела РУСЕВА", "date": "2017-07-24", "title": "Министър Екатерина Захариева: Желанието ни е да има обозрима дата или година за присъединяването на страните от Западните Балкани към ЕС"}
{"url": "http://www.focus-news.net/news/2017/07/24/2418987/glavniyat-arhitekt-na-sofiya-zdravko-zdravkov-osven-eksperti-v-initsiativata-viziya-za-razvitie-na-sofiya-uchastie-shte-vzemat-grazhdani-i-grazhdanski-organizatsii.html", "text": "Освен експерти, в инициативата Визия за развитие на София участие ще вземат граждани и граждански организации. Това каза във вечерния блок „Това е България“ на Радио „Фокус“ главният архитект на София арх. Здравко Здравков във връзка със старта на подготовката за работа по актуализацията на Общия устройствен план на София. Той допълни, че този подход се ползва от редица европейски държави, но за нашата страна е нововъведение. „Това е изцяло нов подход в начина на работа, защото установихме и от протестите, които са напоследък по отношение на устройственото планиране, установяваме сериозен пропуск по отношение начина на представяне на плановите документи пред обществото. Досегашната работа показва, че има нещо, което куца в модела и именно затова искаме да ангажираме хората в доста по-ранна фаза на изготвяне на документацията. Затова наричаме тази визия споделена. Започнахме работа, в момента дори функционира вече блог. На сайта на Управление „Архитектура и градоустройство“ има връзка с екипа на Визията, който ще е ежедневен. А пък в досегашната работа при създаване на методологията използвахме принципа за комуникация в публични пространства. Екипът на Визията нае помещение на ул. „Христо Белчев“ № 3, което е много добро като локация, защото се намира в сърцето на историческия център“, обясни арх. Здравко Здравков. Той обърна внимание, че екипът, който ще се труди, за да се превърне столицата в зелен и иновативен град, се състои от млади, ентусиазирани хора, които имат желание да работят в дългосрочен план.", "date": "2017-07-24", "title": "Главният архитект на София Здравко Здравков: Освен експерти, в инициативата Визия за развитие на София участие ще вземат граждани и граждански организации"}
{"url": "http://www.focus-news.net/news/2017/07/24/2419005/sport-benzhamin-mendi-stana-nay-skapo-plateniyat-zashtitnik-v-sveta.html", "text": "Английският футболен клуб Манчестър Сити купи от Монако Бенжамин Менди за 52 млн. паунда. Така французинът стана най-скъпо платеният защитник в света. \r\n23–годишният футболист сключи петгодишен договор с Манчестър Сити. \r\nТова е петият голям договор, който английският клуб сключва това лято.", "date": "2017-07-24", "title": "Спорт: Бенжамин Менди стана най-скъпо платеният защитник в света"}
{"url": "http://www.focus-news.net/news/2017/07/24/2419009/veliko-tarnovo-namalyavat-bezrabotnite-litsa-na-teritoriyata-na-svishtovska-obshtina-prez-yuni.html", "text": "Намаляват безработните лица на територията на Свищовска община. Данните за месец юни показват, че те са били 972, което е с 43 по-малко, спрямо май. Това каза за Радио „Фокус“ – Велико Търново Вера Алексиева, младши експерт в Дирекция „Бюро по труда“ – Свищов. Равнището на безработица пада с 0,3 пункта и в края на месеца е 6.2 % (при 6,8 % на национално ниво). „През същия период на предходната година броят на безработните е бил 1064 души или с 92 души повече от сегашния, а равнището е било 6,8 %“, обобщи Вера Алексиева. Тя коментира, че повечето безработни лица са жени, като те надвишават мъжете със 136. Относителният дял на безработните жени е 57%, срещу 43% – за мъжете. Цифрите са почти същите като за предходния месец – май. Най-голям е делът на търсещите работа във възрастовата група на възраст между 30 и 49 години. За юни те са били 455 човека или 47%. „Лицата на възраст до 29 години заемат най-нисък относителен дял – 12 на сто, а броят им е 112 души. Отчита се намаление със 16 души. На второ място са хората над 50-годишна възраст, които са били 405“, коментира още експертът.\r\nЛуиза ТРАНЧЕВА", "date": "2017-07-24", "title": "Велико Търново: Намаляват безработните лица на територията на Свищовска община през юни"}
{"url": "http://www.focus-news.net/news/2017/07/24/2419011/nimh-gradushka-s-diametar-okolo-15-sm-e-padnala-v-shumen-nay-goreshto-e-bilo-v-ruse-i-lom-38.html", "text": "Градушка с диаметър 1-1,5 см е паднала в Шумен малко след 17.00 часа. Това съобщиха за Агенция „Фокус“ от Националния институт по метеорология и хидрология (НИМХ) при БАН. Диаметърът на градушката е бил между 1 и 1,5 см. Продължителността на цялата буря е била около половин час, а градовата фаза около 10 минути. От НИМХ уточниха, че градушката е умерена. През деня най-много дъжд е валял отново в Шумен – 5 л/кв. м., следван от Кюстендил и Рожен с 2 л/кв. м. \r\nНай-горещо днес е било в Русе и Лом, където температурите са достигнали до 38°. В Сливен, Карнобат, Пловдив и Велико Търново термометрите са отчели 37°, а в Хасково, Гоце Делчев, Сандански, Елхово, Казанлък, Стара Загора, Чирпан и Пазарджик - 36°.", "date": "2017-07-24", "title": "НИМХ: Градушка с диаметър около 1,5 см е паднала в Шумен, най-горещо е било в Русе и Лом - 38°"}
{"url": "http://www.focus-news.net/news/2017/07/24/2419007/mayka-i-dashterya-byaha-prebiti-ot-dvama-mazhe-v-stolitsata-obzor.html", "text": "Майка и дъщеря бяха пребити от двама мъже в столицата на бул. „Драган Цанков“. От пресцентъра на МВР съобщиха, че столични полицаи изясняват обстоятелствата около инцидента. Сигналът за побоя е получен в полицията към 16.40 часа. От пресцентъра на УМБАЛ „Св. Анна“-София съобщиха, че двете жени ще бъдат хоспитализирани в Клиниката по лицево-челюстна хирургия. По-възрастната (на 54 г.) е със счупен нос и множество контузни рани по лицето. По-младата жена (34 г.) също има множество контузни рани по лицето.\r\nМалко по-късно стана ясно, че 54-годишната жена е известен нотариус. От Нотариалната камара на Р България изпратиха декларация, в която посочват, че изразяват дълбокото си възмущение от бруталния акт на насилие срещу колегата им - Валентина Механджийска, която е  един от най-авторитетните и уважавани нотариуси в страната, и нейната дъщеря. „Нанесеният побой над  две беззащитни, лъчезарни  жени е нагла демонстрация на  незачитането  на правовия ред  в страната, на увереността, че някой скрит зад качулка може да се скрие и от закона“, посочват в декларацията си от Нотариалната камара.\r\n„Нотариалната камара апелира съответните правораздавателни органи да предприемат всички необходими действия за разкриването на извършителите на това престъпление и изразява пълната си подкрепа към усилията на органите на МВР, Прокуратурата  и българската съдебна система за наказване на виновните“, пишат още от Нотариалната камара.\r\nНа 25 юли в 8.00 часа, пред главния вход на болница „Св. Анна“, шефът на Клиниката по лицево-челюстна хирургия доц. Желю Димов ще даде допълнителна информация за състоянието на пострадалите жени.", "date": "2017-07-24", "title": "Майка и дъщеря бяха пребити от двама мъже в столицата (ОБЗОР)"}
{"url": "http://www.focus-news.net/news/2017/07/24/2419006/kyustendil-obshtinata-shte-razshiri-tsentara-za-obshtestvena-podkrepa.html", "text": "Община Кюстендил ще разшири Центъра за обществена подкрепа. Това каза пред Радио „Фокус” – Кюстендил зам.-кметът на Община Кюстендил Радмила Рангелова. По думите ѝ проектът ще се финансира по оперативна програма „Региони в растеж”, приоритетно на карта Регионална социална инфраструктура, която ще финансира дейности само на териториите на общините, включени в картата на социалните услуги, за подкрепа в общността и в семейна среда и карта на резидентните услуги. Тези документи са утвърдени от междуведомствена работна група за управление и координация на процеса по деинституционализация на грижата за деца. „Този процес следва от предходния планов период, така че това е една естествена логична връзка. Тази карта на резидентните услуги Община Кюстендил е бенефициент по процедура за подкрепа по деинституционализация на грижите за деца, в рамките на която ще се подкрепи ремонтът, преустройството, обзавеждането, оборудването, необходими за разширяване дейността на центъра за обществена подкрепа „Света Петка”, каза Радмила Рангелова.\r\nВенцеслав ИЛЧЕВ", "date": "2017-07-24", "title": "Кюстендил: Общината ще разшири Центъра за обществена подкрепа"}
{"url": "http://www.focus-news.net/news/2017/07/24/2419010/predstoyashti-mezhdunarodni-sabitiya-za-25-yuliagentsiya-fokus.html", "text": "Турският министър на външните работи Мевлют Чавушоглу и турският министър на европейските въпроси Омер Челик ще проведат преговори с върховния представител на ЕС по въпросите на външните работи и политиката на сигурност Федерика Могерини. \r\n***  Еврокомисарят по икономическите въпроси Пиер Московиси ще разговаря с министър-председателя на Гърция Алексис Ципрас.\r\n***  Външния министър на Египет Самех Шукри и върховният представител на ЕС по въпросите на външните работи и политиката на сигурност Федерика Могерини ще дадат съвместна пресконференция. \r\n***  Министърът на външните работи на Македония Никола Димитров е на посещение в Албания.", "date": "2017-07-24", "title": "Предстоящи международни събития за 25 юли/Агенция „Фокус“/:"}
{"url": "http://www.focus-news.net/news/2017/07/24/2419004/evropeyskata-perspektiva-pred-sarbiya-aktsent-v-sreshtata-na-vitsepremiera-ekaterina-zaharieva-sas-srabskiya-prezident-aleksandar-vuchich-obzor.html", "text": "Заместник министър-председателят по правосъдната реформа и министър на външните работи на Република България Екатерина Захариева се срещна с президента на Република Сърбия Александър Вучич. Акцент в срещата беше европейската перспектива пред Сърбия. \r\nПосещението на вицепремиера Захариева в Р Сърбия е част от балканската й обиколка. Акцент в програмата на външния ни министър, по време на обиколката, е представяне на приоритетите на Българското председателство на Съвета на Европейския съюз през първата половина на 2018 г. Основен приоритет не само на Председателството ни, но и за правителството на Република България е оказването на подкрепа и насърчаване на процеса на европейска интеграция на страните от региона. \r\nПред журналисти, след срещата със сръбския президент Вучич, Екатерина Захариева коментира: „Нашето желание е наистина да бъдем полезни и да помогнем на страните от Западните Балкани за ясна перспектива за присъединяване“.  Захариева поясни, че е важно реформите по отношение на съдебната система, на върховенството на правото, на човешките права да бъдат ускорени. „Ние можем да бъдем полезни и с експерти, които можем да изпратим тук или с техни експерти“, допълни тя. Според нея това са изключително важни глави и напредъкът по тях трябва да бъде осезаем и видим, за да може и българските европейски партньори да повярват в искреното желание за европейска перспектива, колкото е възможно по-скоро.\r\nМинистър Захариева заяви, че в лицето на България Сърбия има истински партньор и държава, която ги подкрепя в европейското им развитие. Министър Захариева уточни, че по време на срещата са обсъдили и проектите, които свързват България и Сърбия. „Защото ние не можем да чакаме да станат членове на ЕС. Един от тях е Коридор №8. Имаме осигурени около 25 млн. евро. Имаме желание в края на годината или началото на следващата да стартираме обществената поръчка за избор на строител за целите два ЛОТ-а. Те са малко над 30 км“, добави тя.\r\nПо думите й сръбските туристи в България спрямо 2015 г. са се увеличили с 8%. Българите в Сърбия – почти 28%, сравнено с 2015-2016 г. Захариева уточни, че политиците трябва наистина да бъдат на висота и да направят тази свързаност между хората възможно най-лесна. „Разговаряхме и за българските малцинства тук. Знаете, че това е един наш неотменен призив към всички държави, които желаят да се присъединят към ЕС. Добросъседските отношения и защитата на нашите малцинства е един от основните приоритети, които имаме като правителство“, каза още Захариева.  Външният ни министър поясни, че е получила уверение, че възможността за финансиране на медии или лесен достъп на български медии до районите, в които има българско малцинство, включително и програмите за висшите учебни заведения за обучение на български език, ще намерят в скоро време решение. „Изключително полезна среща, много честна, практична“, допълни външният министър. \r\nЗахариева допълни, че само за 45 дни, откакто Александър Вучич е президент, са се срещали три пъти. \r\nПопитана дали са коментирали и предстоящото подписване на Договора за добросъседство между България и Македония, Захариева отговори, че не са обсъждали конкретно този въпрос. „Истината е, че Договорът за добросъседство е знак и ново начало. Казвам начало, защото има още доста път да извървим в отношенията си и доверието между България и Македония. Това са отношения между нас и друга държава. Поне тук не сме коментирали този въпрос, ще видим утре на срещите, които предстоят“, каза още Екатерина Захариева.\r\nМариела РУСЕВА", "date": "2017-07-24", "title": "Европейската перспектива пред Сърбия - акцент в срещата на вицепремиера Екатерина Захариева със сръбския президент Александър Вучич (ОБЗОР)"}
{"url": "http://www.focus-news.net/news/2017/07/24/2419013/dobrich-zam-predsedatelyat-na-pp-gerb-tsvetan-tsvetanov-shte-dade-preskonferentsiya-na-25-yuli-po-povod-promenite-v-oblastnoto-i-obshtinskoto-rakovodstvo-na-partiyata.html", "text": "Утре, 25 юли, в 13.30 часа в офиса на ПП ГЕРБ, бул. „25 септември“ 3 заместник-председателят на ПП ГЕРБ Цветан Цветанов ще даде пресконференция за медиите по повод промените в областното и общинското ръководство на ГЕРБ-Добрич. Това съобщиха от пресцентъра на ГЕРБ - Добрич. \r\nЦветанов ще представи решението на Изпълнителната комисия на ПП ГЕРБ за освобождаването на областното и общинското ръководство на партията в област и град Добрич, и ще представи временните ръководства на областно и общинско ниво.", "date": "2017-07-24", "title": "Добрич: Зам.-председателят на ПП ГЕРБ Цветан Цветанов ще даде пресконференция на 25 юли по повод промените в областното и общинското ръководство на партията"}
{"url": "http://www.focus-news.net/news/2017/07/24/2419008/oon-krizata-v-erusalim-tryabva-da-bade-razreshena-do-petak.html", "text": "Кризата около новите мерки за сигурност, въведени от Израел в Ерусалим, трябва да бъде разрешена до петък, за да се избегне ескалация на напрежението, предава AFP. \r\n„Изключително важно е до петък тази седмица да бъде намерено решение на настоящата криза“, заяви в понеделник специалният пратеник на ООН за Близкия Изток Николай Младенов. \r\nДнес Съветът за сигурност проведе заседание при закрити врати, за да обсъди начините за намаляване на напрежението около Храмовия хълм в Ерусалим.  Мария Динкова", "date": "2017-07-24", "title": "ООН: Кризата в Ерусалим трябва да бъде разрешена до петък"}
{"url": "http://www.focus-news.net/news/2017/07/24/2419016/the-times-of-israel-benyamin-netanyahu-i-kral-abdula-ii-sa-proveli-telefonen-razgovor-v-opit-da-razreshat-nazryalata-kriza.html", "text": "Министър председателят на Израел е провел телефонен разговор с краля на Йордания Абдула II, за да се опита да сложи край на кризата, възникнала след стрелбата в посолството на Израел в Йордания и проблемите около достъпа до Храмовия хълм в Ерусалим, предаде The Times of Israel.\r\nДвамата са се договорили и по двата дискутирани въпроса.\r\nСъщевременно е проведена среща на кабинета по сигурността на Израел, на която са обсъждани нужните ходове за прибирането в Израел  на охранителя от посолството в Аман, който застреля двама души по-рано във Вторник(24.07)\r\nПревод и редакция:", "date": "2017-07-24", "title": "The Times of Israel: Бенямин Нетаняху и крал Абдула II са провели телефонен разговор в опит да разрешат назрялата криза"}
{"url": "http://www.focus-news.net/news/2017/07/24/2419012/ferhan-hasan-obshtina-dalgopol-800-yunoshi-i-devoyki-ot-tsyalata-strana-se-vklyuchiha-v-hhii-te-darzhavni-igri-na-sportistite-ot-malkite-selishta.html", "text": "800 юноши и девойки от цялата страна се включиха в ХХII-те държавни игри на спортистите от малките селища, които се проведоха през месец юли в община Дългопол. Това каза в интервю за Радио „Фокус“ – Варна Ферхан Хасан, началник отдел „Хуманитарни дейности и образование“ в Община Дългопол. Той допълни, че организатор на игрите, които бяха официално закрити тази неделя, е Българската асоциация за селски спорт, а Община Дългопол е домакин на инициативата. Състезанията са проведени на територията на общински спортен комплекс в с. Аспарухово и на градския стадион в Дългопол. „Държавните игри на спортистите от малките селища се провеждат под патронажа на министър Красен Кралев. За провеждането на игрите Министерството на младежта и спорта осигури финансов ресурс в размер на 47 000 лева по одобрен проект на Българската асоциация за селски спорт по „Програма за развитие на спорта за всички“. Подпомогна финансово и ремонта на стадиона в град Дългопол, където се проведоха състезанията по лека атлетика“, добави Ферхан Хасан. Спортистите са се състезавали в осем вида спорт – тенис на маса, шахмат, футбол, хандбал, борба-свободен стил за юноши и девойки, лека атлетика, баскетбол и волейбол, каза още Ферхан Хасан.\r\n „Такова събитие се случва за първи път в община Дългопол. Самите игри се проведоха с положителна нагласа. Организацията беше перфектна от страна на Българската асоциация за селски спорт, за което им благодаря. Като домакини осигурихме условия за състезатели, треньори, спортни деятели и зрители. Благодаря на всички, които участваха в организацията, най-вече на кмета на Община Дългопол Георги Георгиев, на заместник-кмета по образование и хуманитарни дейности Мариана Николаева, работещите в общински спортен комплекс в с. Аспарухово, на медицинските специалисти, осигурили медицинското обслужване по време на състезанията, както и на охраната на игрите, че бяха съпричастни към мероприятието, което е от национално значение и дава състезатели за елитния резерв в областта на тези видове спорт“, подчерта Ферхан Хасан.\r\nМарияна ВАЛЕНТИНОВА", "date": "2017-07-24", "title": "Ферхан Хасан, Община Дългопол: 800 юноши и девойки от цялата страна се включиха в ХХII-те държавни игри на спортистите от малките селища"}
{"url": "http://www.focus-news.net/news/2017/07/24/2419017/hurryiet-mvf-pohvali-turskata-ikonomika-i-potvardi-prognozite-si-za-svetoven-ikonomicheski-rastezh.html", "text": "Международният валутен фонд похвали Турция са икономическия ѝ растеж през 2017 г.. Основа на турския растеж, според обновената версия на Световния икономически преглед за годината, е увеличеният износ, пише Hurryiet.\r\nВъпреки положителните коментари за турската икономика, от МВФ не променят прогнозата си за икономическия растеж на страната през тази и следващата година, съответно 2,5 за 2017 г. и 3,3 за 2018 г.\r\nВ прогнозната част на прегледа се запазват предвидените нива на растеж за световната икономика. Поправена в положителна посока е прогнозата за растежа на Еврозоната и на Китай, а в отрицателна – САЩ и Великобритания.\r\nПревод и редакция:", "date": "2017-07-24", "title": "Hurryiet: МВФ похвали турската икономика и потвърди прогнозите си за световен икономически растеж"}
{"url": "http://www.focus-news.net/news/2017/07/24/2419015/tass-poveche-ot-30-ubiti-sled-udar-po-zatvor-v-rakka.html", "text": "Военно въздушните сили на оглавяваната от САЩ коалиция нанесоха удари по затвор в град Ракка, в който са държани жители, пленени от терористическата групировка Ислямска държава, предаде ТАСС, позовавайки се на информация от правителствената радиостанция на сирийския режим. Жертвите на бомбардировките са 30, а броят на ранените все още се уточнява.\r\nВВС на коалицията оказват поддръжка на арабо-кюрдското формирование „Сирийски демократични сили“, които в момента се сражават по улиците на Ракка. Екстремистите, които продължават да удържат в свои ръце централните райони на града, активно използват мирното население за жив щит.\r\nПревод и редакция:", "date": "2017-07-24", "title": "ТАСС: Повече от 30 убити след удар по затвор в Ракка"}
{"url": "http://www.focus-news.net/news/2017/07/24/2419014/plovdiv-sazdadoha-initsiativen-komitet-za-restavrirane-na-sgradata-na-voenniya-klub-stroena-predi-110-godini.html", "text": "В Пловдив създадоха Инициативен комитет за реставриране на сградата на Военния клуб, строена преди 110 години. Това съобщи за Радио „Фокус” - Пловдив говорителят на Областната администрация. Инициативата е на областния управител Здравко Димитров. Повод за нея е проведен разговор между министъра на отбраната Красимир Каракачанов, началника на Гарнизон Пловдив бригаден генерал Явор Матеев и областния управител, по време на който са били обсъдени възможностите за цялостно ремонтиране на сградата на Военен клуб – Пловдив и промяна на облика й като институция, запазила емблематичната си стойност през годините като средище на градския културен живот.\r\nНа специално организирана среща днес между институциите са били обсъдени възможностите за реставрацията на сградата. Здравко Димитров е изразил готовността на областната администрация да окаже съдействие и да се включи активно при ремонтирането на сградата, като израз на признание и уважение към военнослужещите от Българската армия. Така се е стигнало до създаването на Инициативен комитет, който пряко да се ангажира с реставрирането на сградата. Поставен е бил и въпросът за необходимостта от извършване на архитектурно заснемане, конструктивно обследване на сградата и изготвяне на техническо задание с количествено-стойностна сметка.\r\nВ началото на срещата директорът на Регионален исторически музей в Пловдив Стефан Шивачев е запознал присъстващите с историята на построяването на военния клуб, чието строителство започва през 1906 година и завършва през 1908 година.\r\nОбластният управител е направил предложение за оказване на съдействие от страна на специалисти от дирекция „Управление на собствеността и жилищен фонд” към ИА „Военни клубове и военно-почивно дело”, които да извършат огледи и да изготвят техническо задание за ремонт на цялата сграда, което ще е икономически по-целесъобразно с оглед на необходимите финансови средства.\r\nВ Инициативния комитет за реставрация на Военния клуб в Пловдив влизат Александър Сиди – регионален координатор на ВМРО за Пловдив, Пазарджик и Смолян и депутат от Пловдив – град с листата на Обединени патриоти, общинските съветници Ангел Ангелов, Коста Хаджиев, Стефан Послийски, Анести Тимчев, бригаден генерал Явор Матеев – началник на Гарнизон Пловдив, Пловдивският митрополит Николай.\r\nЦветана ТОНЧЕВА", "date": "2017-07-24", "title": "Пловдив: Създадоха Инициативен комитет за реставриране на сградата на Военния клуб, строена преди 110 години"}
{"url": "http://www.focus-news.net/news/2017/07/24/2419018/ria-novosti-prezidentat-na-polsha-shte-predstavi-proekta-si-za-reforma-v-nay-blizko-vreme.html", "text": "Полският президент Анджей Дуда направи обръщение към народа, в което обяви, че ще представи своя проектозакон за съдебна реформа в най-кратки срокове, предаде „РИА Новости“.\r\nПрипомняме, че Дуда каза, че ще наложи вето на два спорни закона, които предизвикаха масови протести в страната.\r\nВ обръщението на полския държавен глава пише: „Подготвените от парламента закони за реформа в съдебната система до голяма степен отговаряха на обществените очаквания, но аз като президент не мога да ги приема и използвам правото си на вето, защото те имат нужда от някои изменения. Изменения, които ще гарантират съответствието им с конституцията и съхранението на независимостта на съдебната власт. Все пак на съдиите не трябва да се създава чувство за безнаказаност, а целта е те да се чувстват независими от различни влияния.“\r\n„Вземайки под внимание горепосочените обстоятелства, аз ще представя нова версия на проектите за изменение на съдебната система. Вярвам, че е възможно в най-кратки срокове парламента да приеме поправените от мен закони“, подчерта полският президент.\r\nПревод и редакция:", "date": "2017-07-24", "title": "РИА Новости: Президентът на Полша ще представи проекта си за реформа в най-близко време"}
{"url": "http://www.focus-news.net/news/2017/07/24/2419019/futbol-nikolay-mitov-ostava-nachelo-na-levski.html", "text": "Треньорът на Левски Николай Митов остава начело на отбора.\r\nНесигурността около поста на Митов се създаде след изказване на Даниел Боримиров, направено след равенството с Локомотив в Пловдив. В него Боримиров отговори уклончиво на въпрос относно бъдещето на треньора на отбора. \r\nВсе пак ръководството на Левски е взело решение да остави Митов на поста му и да не хвърля върху него вината за лошите резултати на отбора.", "date": "2017-07-24", "title": "Футбол: Николай Митов остава начело на Левски"}
