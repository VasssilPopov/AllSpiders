{"url": "http://www.focus-news.net/news/2018/07/01/2540541/krasimira-anastasova-kmet-na-dolni-chiflik-nablyudava-se-migratsiya-na-naselenieto-na-obshtinata-v-stranite-ot-es-i-glavno-v-germaniya.html", "text": "Наблюдава се миграция на населението на общината в страните от ЕС и главно в Германия. Това каза в интервю за  Радио „Фокус“ – Варна  кметът на Община Долни чифлик Красимира Анастасова. Красимира Анастасова отбеляза, че населението на община Долни чифлик е неравномерно разпределено в 17 населени места. „По данни от ГД ГРАО към февруари 2018 година общината е с население 20 347 души с регистрация по постоянен адрес. Сравнението с 2016 година, когато населението на общината е било 20 386 души, показва, че механичният прираст в общината е отрицателен“, допълни Красимира Анастасова. На територията на общината за 2017 година има съставени 220 акта за смърт. Актовете за раждане през 2017 година, предимно пресъставени от чужбина – Германия, Франция, Полша, са 58 и са с 18 повече в сравнение с 2016 година, каза още Красимира Анастасова. „Наблюдава се миграция на населението на общината в страните от ЕС и главно в Германия. В тази връзка се увеличи и броят на сключените граждански бракове –134 за 2017 година“, добави кметът на Община Долни чифлик Красимира Анастасова. \r\nМарияна ВАЛЕНТИНОВА", "date": "2018.07.01", "title": "Красимира Анастасова, кмет на Долни чифлик: Наблюдава се миграция на населението на общината в страните от ЕС и главно в Германия"}
{"url": "http://www.focus-news.net/news/2018/07/01/2540546/varna-v-grada-zapochna-nabiraneto-na-pedagogicheski-i-nepedagogicheski-personal-za-novata-uchebna-godina.html", "text": "Във Варна започна набирането на педагогически и непедагогически персонал за новата учебна 2018/2019 година. Това съобщи за  Радио „Фокус“ – Варна  Катя Антонова, началник отдел „Активна политика на пазара на труда“ към Бюро по труда – Варна. Катя Антонова коментира, че на пазара на труда се наблюдава недостиг на учители, затова попълването на свободните позиции в общинските, държавни и части училища е започнало по-рано. Бизнесът във Варна търси още инженери, механици, лекар, ветеринарен лекар, административни специалисти, допълни Катя Антонова. В бюрото по труда във Варна има обявени свободни работни места и за шофьори на леки автомобили, тежкотоварни автомобили и автобуси. Търсят се също монтажници и заварчици. „Много е широк профилът на професиите, които се търсят към момента“, подчерта Катя Антонова. \r\nМарияна ВАЛЕНТИНОВА", "date": "2018.07.01", "title": "Варна: В града започна набирането на педагогически и непедагогически персонал за новата учебна година"}
{"url": "http://www.focus-news.net/news/2018/07/01/2540545/ekathimerini-gratskata-partiya-potami-izleze-ot-koalitsiya-dvizhenie-za-promyana.html", "text": "С голямо мнозинство на гласовете центристката гръцка партия „Потами“ гласуваха да излязат от коалицията „Движение за промяна“ образувана само преди месеци начело със социалистите от ПАСОК, пише   Ekathimerini. \r\nС гласуване на 97 в полза и 16 против за предложението да напуснат „Движение за промяна“  делегатите на „Потами“ приеха позицията, изложена от техния председател Ставрос Теодоракис. Същевременно той отхвърли слуховете, че партията му се готви да обедини сили с управляващата партия СИРИЗА, ако коалицията ѝ с „Независими Гърци“ се разпадне. Той допълни, че и коалиция с консервативната „Нова Демокрация“ също няма да е възможна. \r\nМежду ПАСОК и „Потами“ се образуваха редица пукнатини по някои „горещи теми“ и най-вече заради споразумението със Скопие за името.  Виктор Турмаков", "date": "2018.07.01", "title": "Ekathimerini: Гръцката партия „Потами“ излезе от коалиция „Движение за промяна“"}
{"url": "http://www.focus-news.net/news/2018/07/01/2540543/veliko-tarnovo-stsena-na-vekovete-2018-na-tsarevets-zapochva-s-baleta-romeo-i-zhulieta.html", "text": "С танцовия спектакъл „Ромео и Жулиета“ на балет „Арабеск“  ще бъде официално открит Третият летен сезон на българските оперни театри „Сцена на вековете“ на крепостта Царевец във Велико Търново, съобщават от  Общинската агенция по туризъм „Царевград Търнов“ . Трупата се завръща на фестивалната сцена в болярския град след 8-годишно отсъствие на 7 юли в 21,00 часа. \r\nТрагичната история за съдбата на двамата влюбени от Верона, гениално пресъздадена преди 420 години в шедьовъра на Уилям Шекспир, ще оживее с музиката на Сергей Прокофиев. \r\nАвторският екип на балет „Арабеск“, начело с хореoграфа Боряна Сечанова, създава един модерен прочит на произведението, преоткривайки Шекспировите представи за времето и пространството, за истината, познанието, любовта, мястото на човека в мирозданието. Ролите на Ромео и Жулиета са поверени на най-младите артисти на балет „Арабеск“ – Виктория Петрова и Филип Миланов, в образите на дойката и брат Лоренцо им партнират водещите солисти на трупата Даниела Иванова и Асен Наков, които по режисьорския замисъл на хореографа са в дъното на трагичната развръзка. \r\nСценограф на спектакъла е Иван Токаджиев, а костюмите са дело на Николина Костова – Богданова. \r\nОще 7 спектакъла на Музикално-драматичен театър „Константин Кисимов“-Велико Търново и оперите от Бургас, Варна и Русе ще бъдат представени на основната сцена на фестивала „Сцена на вековете“ на крепостта Царевец. Това са оперите „Мадам Бътерфлай“ (14 юли), „Луд Гидия“ (3 август), „Джоконда“ (11 август) и Аида“ (18 август) и мюзикълите  „Зоро“ (21 юли), „Криворазбрана цивилизация“ (27 юли) и  „Човекът от Ла Манча“ (5 септември). След всяко представление като подарък за зрителите ще бъде излъчвано аудио-визуалното шоу „Царевград Търнов-звук и светлина“. \r\nФестивалът има и съпътстващи събития в Летния театър на Велико Търново, където ще са концертите „Класика§ Джаз с Хилда Казасян“. (6 юли), „Опасен чар“ (17 юли) и „Обичайните заподозрени“  (24 август). \r\n„Сцена на вековете“ 2018 се провежда под патронажа на министъра на културата Боил Банов.  Домакин на престижното събитие е община Велико Търново, тазгодишното издание е носител на престижния лейбъл „Европа на фестивалите, фестивалите на Европа“ 2018-2019.", "date": "2018.07.01", "title": "Велико Търново: „Сцена на вековете“ 2018 на Царевец започва с балета „Ромео и Жулиета“"}
{"url": "http://www.focus-news.net/news/2018/07/01/2540542/korea-herald-dvete-koreyski-darzhavi-sa-vazstanovili-goreshtata-liniya-za-morski-intsidenti.html", "text": "Южнокорейското министерство на отбраната съобщи, че двете корейски държави са възобновили радиовръзките по радиото между морските си съдове за по-добра комуникация за първи път от 10 години. Уточнява се, че това влиза в скорошните споразумения между Сеул и Пхенян за премахване на напрежението и предотвратяването на случайни инциденти, предава   Korea Herald. \r\nПо време на пробна комуникация от вчера южнокорейски боен кораб край остров Йонпен се е свързал със Севернокорейски патрулен кораб, който е отговорил незабавно.  \r\nМинистерството  на отбраната на Южна Корея съобщи, че през май 2008 г. Северна Корея престава да отговаря на южнокорейските сигнали, изпращани през глобалната комуникационно мрежа за търговски кораби.  Виктор Турмаков", "date": "2018.07.01", "title": "Korea Herald: Двете корейски държави са възстановили горещата линия за морски инциденти"}
{"url": "http://www.focus-news.net/news/2018/07/01/2540544/plovdiv-gradskata-hudozhestvena-galeriya-shte-predstavi-samostoyatelna-izlozhba-na-meksikanskiya-hudozhnik-lalo-sanches-del-vaye.html", "text": "Градската художествена галерия в Пловдив ще представи за първи път пред българска публика самостоятелна изложба на мексиканския художник Лало Санчес Дел Вайе. Това съобщиха за  Радио „Фокус“ – Пловдив  от културната институция. Самостоятелната изложба носи името „Отвътре навън“ и ще гостува за времето от 3 до 25 юли в Постоянната експозиция „Мексиканско изкуство“ на галерията в Стария град. Събитието се посвещава на 80-та годишнина от установяването на дипломатически отношения между България и Мексико. \r\nЛало Санчес Дел Вайе е роден в Мексико през 1968 година. Той е автор на повече от 20 самостоятелни изложби в Мексико, САЩ, Унгария и Словакия. Участва със свои творби в 17 съвместни изложби, в редица международни симпозиуми и резидентни програми. Носител е на награда от 4-ти Национален конкурс за професионална живопис в Мексико през 2015 година.", "date": "2018.07.01", "title": "Пловдив: Градската художествена галерия ще представи самостоятелна изложба на мексиканския художник Лало Санчес Дел Вайе"}
{"url": "http://www.focus-news.net/news/2018/07/01/2540540/na-chetvartiya-si-rozhden-den-abv-dade-zayavka-za-silno-politichesko-lyato-obzor.html", "text": "АБВ отбеляза своя четвърти рожден ден и даде заявка за силно политическо лято. Заявката направи председателят на партията Румен Петков, който обясни, че  със силното лято АБВ ще започне подготовката си за местните, европейските и парламентарните избори. \r\n„Обръщаме се към българските граждани, за да им кажем, че спекулациите и интригите трябва да бъдат оставени зад гърба им. Когато се изправяме с лице към бъдещето си, ние не бива да забравяме нашата история. Днес ние от АБВ заявяваме ясно, че стартираме подготовката си за предстоящите избори“, каза Петков. Румен Петков представи и четирите приоритета, върху които АБВ ще съсредоточи своята работа през лятото: сигурност, енергетика, духовност и промяна на изборните правила. Петков отчете, че една от големите победи на АБВ е, че не е допуснала нашите съседи да заграбят част от историята ни и да се кръстят Илинденска Македония. Той обърна внимание, че АБВ е получила подкрепата на академичната общност, на всички тези, които осъзнават мястото и ролята на историята в нашето бъдеще. Като друга голяма победа Петков изтъкна връщането на дебата и намирането на решение за изграждането на АЕЦ „Белене“. „Скъпи приятели, честит празник на истината, на битката за България, на духовното самочувствие на българите. Честит празник АБВ!“, пожела Румен Петков на събралите се членове и симпатизанти на АБВ в парка „Заимов“, където бе отбелязан рожденият ден на формацията.  \r\nНа тържеството присъства и основателят на партията и президент на Република България в периода 2002-2012 г. Георги Първанов, който  обясни, че създаването на АБВ е било процес, а не еднократен акт. Първанов отчете, че председателството е свършило и управляващи и опозиция трябва да се обърнат към вътрешните проблеми на българите. Той изтъкна, че в тези няколко месеца, в които депутатите и другите партии ще си съберат куфарите, ще отидат на море и планина, АБВ ще работи. Първанов добави, че не казва това с популистки оттенък и обяви, че е против  изхвърлянията на „един лидер на опозиционна формация“ по-малко да получават депутатите и да не почиват.  \r\nПо време на тържеството по повод рождения ден на АБВ, партията  проведе и традиционната си инициатива да дари на всеки желаещ книга от български автор. Малки и големи имаха възможност за участие и в спортен футболен турнир, като за победителите имаше специални награди - тениски и футболни топки с емблемата на световното първенство в Русия. Всички гости на събитието имаха възможност да опитат и от специално приготвените шоколадови бонбони с емблемата на АБВ. \r\nДеница КИТАНОВА", "date": "2018.07.01", "title": "На четвъртия си рожден ден АБВ даде заявка за силно политическо лято (ОБЗОР)"}
{"url": "http://www.focus-news.net/news/2018/07/01/2540547/sofiya-metrostantsiite-serdika-1-i-2-sa-zatvoreni-za-patnitsi-zaradi-izostaven-bagazh.html", "text": "Поради изоставен багаж временно са затворени за пътници метростанции \"Сердика\" 1 и 2, съобщиха от пресцентъра на  Столична община . Влаковете ще преминават без да спират. Специализирани екипи извършват проверка.", "date": "2018.07.01", "title": "София: Метростанциите \"Сердика\" 1 и 2 са затворени за пътници заради изоставен багаж"}
{"url": "http://www.focus-news.net/news/2018/07/01/2540550/otide-si-prof-bozhidar-dimitrov.html", "text": "Тази вечер на 72 години ни напусна проф. Божидар Димитров, съобщиха за  Агенция „Фокус“  близки на семейството. \r\nПроф. Божидар Димитров е бивш дългогодишен директор на Националния исторически музей, голям българин и патриот, автор на десетки книги, посветени на българската история. \r\nНадяваме се, че духът му е отишъл на по-добро място, където той със сигурност ще бъде оценен. \r\nПоклон пред паметта му.", "date": "2018.07.01", "title": "Отиде си проф. Божидар Димитров…"}
{"url": "http://www.focus-news.net/news/2018/07/01/2540572/afp-mateo-salvini-prizova-za-obshtoevropeyski-antiimigrantski-alians.html", "text": "Вътрешният министър на Италия Матео Салвини призова за общоевропейски съюз срещу \"масовата имиграция\" на тържествено годишно събрание на крайнодясната си лига Лига в неделя, предава  AFP . \r\n\"Мисля за лига на Лигите в Европа, която да обединява всички свободни движения, които искат да защитят границите си и благополучието на децата си\", каза Салвини пред множеството на петата конференция на  партията му  в северното пристанище Понтида. \r\nСалвини, който е изградил съюзи с други крайнодясни европейски групи, включително Френското национално движение, заяви по-рано, че изборите за Европейски парламент през следващата година ще бъдат референдум за \"Европа без граници ... и Европа, която защитава своите граждани\". \r\n\"Ще обиколя столиците и не само европейските, да създам алтернатива на тази Европа, основана на експлоатация ... (и) масова имиграция\". \r\nОколо 50 000 души дойдоха от цяла Италия, за да присъстват на речта му, съобщиха местните медии, привлечени от призива му  \"Италия на първо място\" на Салвини. \r\n\"Това е неописуемо чувство\", каза Салвини пред множеството за да чуе \"призивите на обичта, идващи от Понтида\".  Юлиян Марков", "date": "2018.07.01", "title": "AFP: Матео Салвини призова за общоевропейски антиимигрантски алианс"}
{"url": "http://www.focus-news.net/news/2018/07/01/2540552/komentari-v-ruskite-medii-za-klasiraneto-na-sbornaya-na-chetvartfinala-na-mondial-2018.html", "text": "Русия се класира за четвъртфиналите на 21-ото световно първенство, на което е домакин. На стадион „Лужники“ Русия победи Испания с дузпи след равенство 1:1 в редовното време. Продълженията също завършиха наравно и се стигна до изпълнение на дузпи, в които Коке и Яго Аспас сгрешиха. Така „руската ролетка на дузпите“ се оказа в полза на селекцията на Станислав Черчесов, която продължава в следващата фаза на първенството. Съперник на Русия ще бъде победителят от мача между Хърватия и Дания, който започва в 21:00 часа тази вечер на стадиона в Нижни Новгород. \r\nРуските медии реагираха емоционално на успеха. \r\n„Русия удържа фантастична победа над Испания“, съобщава информационният портал Rembler.ru. \r\n„Националният отбор удържа историческа победа“, пише   „Ведомости“.  \r\n„Русия сензационно победи Испания и се класира на четвъртфинал“, пише   „Московский Комсомолец“.  \r\n„Русия за първи път се класира на четвъртфинал на Световното първенство“, съобщава   „Взгляд“  . Изданието съобщава как жителите и гостите на Москва са излезли на улиците , за да празнуват.  \r\n„НЕВЕРОЯТНО! Националният отбор  на Русия победи испанския отбор в серията от дузпи благодарение на двете спасявания на Игор Акинфеев и за първи път в историята се класира на четвъртфинал на световно първенство. Водени от Станислав Черчесов те се дадоха възможности на испанците и играха грамотна отбрана. Руският отбор изтърпя до дузпите, където истинският герой стана Акинфеев! ЧЕСТИТА ПОБЕДА! ПРЕД ОЧИТЕ НИ СЕ ТВОРИ ИСТОРИЯ“, коментира   ТАСС.  \r\n„Футболистите от националния отбор на Русия в серията дузпи победиха отбора на Испания и за първи път влезе в четвъртфинала на Световното първенство“, съобщава   РИА Новости.   Regnum   съобщава, че ФИФА е признала вратаря на националния отбор на Русия Игор Акинфеев за най-добър играч от мача срещу Испания. \r\n„По съответен начин и феновете се бяха подготвили за мача и феновете“, пише   Российская газета “. При появата на играчите на терена зрителите разгръщат банер с посланието: „Вие сте родени, за да направиха реалност от приказката“.", "date": "2018.07.01", "title": "Коментари в руските медии за класирането на Сборная на четвъртфинала  на Мондиал 2018"}
{"url": "http://www.focus-news.net/news/2018/07/01/2540551/miroslav-stoyanov-odmvr-pazardzhik-edno-ot-chestite-narusheniya-v-grada-e-presichaneto-na-peshehodni-pateki-na-velosiped.html", "text": "Едно от честите нарушения в Пазарджик е пресичането на пешеходни пътеки на велосипед. Това каза за  Радио „Фокус“ – Пазарджик  говорителят на ОДМВР Мирослав Стоянов. „Това е нарушение на правилата за движение, тъй като с колело, те са водачи на двуколесно немоторно превозно средство и са равноправни участници в движението, заедно с останалите. Това означава, че те трябва да спазват правилата, такива каквито са те за останалите превозни средства. Пешеходните пътеки са предвидени за преминаване на хора, които се движат пеш, а не за такива, които използват велосипеди, двуколки, триколки или други двуколесни превозни средства“, коментира Стоянов. Той обясни, че преминаването на велосипед през пешеходна пътека се санкционира от полицията. \r\nВаня НИКОЛОВА", "date": "2018.07.01", "title": "Мирослав Стоянов, ОДМВР – Пазарджик: Едно от честите нарушения в града е пресичането на пешеходни пътеки на велосипед"}
{"url": "http://www.focus-news.net/news/2018/07/01/2540554/dots-lidiya-petrova-etnolog-okolo-varna-ima-mnogo-nahodishta-na-bilki-i-lechebni-rasteniya.html", "text": "В околностите на Варна има много находища на билки и лечебни растения. Това каза в интервю за  Радио „Фокус“ – Варна  етнологът доц. Лидия Петрова, която е автор на беседа за традициите и обичаите, свързани с билките във варненския край. По думите ѝ характерни за района са еньовчето, комунигата, тинтявата, вратигата, игликата, черният росен, трънът, маточината, чемериката и росенът. Те се използват за лечение на лехусите – жените, които току що са родили или за новородените деца. Според доц. Петрова, в миналото хората край морето много са се интересували от лечебните свойства на растенията. Във Варненско много се е беряла и билката янювски гюзум, позната днес като джоджен. Хората от района са я приготвяли с мед като са я използвали при стомашно заболяване. Етнологът добави, че според народните обичаи във Варненско, са се приготвяли билки за любов. Сред тях са комунига, вратига, дилянка. Те са се варяли някъде нависоко, преди берачите да тръгнат да се връщат към населеното място. \r\nДиана СТОЕВА", "date": "2018.07.01", "title": "Доц. Лидия Петрова, етнолог: Около Варна има много находища на билки и лечебни растения"}
{"url": "http://www.focus-news.net/news/2018/07/01/2540321/pregled-na-osnovnite-temi-v-svetovniya-pechat-agentsiya-fokus.html", "text": "Американската автомобилна компания „Дженеръл Мотърс“ предупреди администрацията на президента на САЩ Доналд Тръмп, че митата върху вноса на автомобили, може да нарани конкурентноспособността ѝ, да коства американски работни места и да завърши с „по-малък Дженеръл Мотърс“, пише американското електронно издание  The Wall Street Journal . \r\nВ коментар, отправен към министерството на търговията в петък, автомобилният производител с най-големи продажби в САЩ заяви, че митата, които администрацията на Тръмп предложи за вноса на автомобили, може да повишат цената им и впоследствие да доведат до по-високи цени за потребителите. От своя страна това би ударило търсенето на автомобили, което може да доведе до загуба на работни места при автопроизводителите и доставчиците на части, твърдят от компанията. \r\nДруги големи автомобилни производители се присъединиха към „Дженерал Мотърс“ в коментарите си към министерството, включително и японският производител „Тойота“, които предупредиха че митата върху автомобилите „биха имали негативно въздействие върху всички производители“, увеличавайки цената не само на вносните автомобили, но и на тези произведени в САЩ, които използват чуждестранни части. \r\nПрез май месец от Белия дом поискаха от министерството на търговията да анализират дали налагането на мита от 25 процента върху вносни автомобили, може да бъде използвано на основания за националната сигурност, опирайки се на закон от 1962 година, който позволява за спешни търговски санкции в случай на външна заплаха. Администрацията използва същото оправдание, за да наложи мита върху вноса на стомана и алуминий през тази пролет. \r\nПрезидентът Доналд Тръмп неколкократно оказа натиск върху американски и чуждестранни автомобилни производители да произвеждат повече превозни средства в Америка, което би създало работни места в щатите, които гласуваха за него. Той също се оплака от несправедливост в този сектор. Европейският съюз има 10 процентно мито върху превозни средства, внасяни от САЩ, докато в Китай този процент е 25. \r\nКоментарите на „Дженеръл Мотърс“ върху предложените мита представят някои от най-силните недоволства от големи автомобилни производители, от които всички са изправени пред перспективата от значителни мита на вносни автомобили и части. \r\n„Икономическата мощ на компании като нашата пряко подпомага икономическата сила на нацията“ и „сигурната позиция на САЩ“, пишат от „Дженеръл Мотърс“ в изявлението си. „Искаме да изясним как митата върху вноса на автомобили могат да застрашат всички“. \r\nОт компанията твърдят, че обширни американски търговски бариери върху превозните средства и авточастите биха повишили разходите на компанията и ще наранят нейната конкурентноспособност спрямо чуждестранните автомобилни производители, особено тези в страните с по-ниски заплати. „Дженеръл Мотърс“ предупреди и че ответните мерки на правителствата в ключови пазари би наранило бизнеса ѝ отвъд океана. \r\nАвтомобилният производител подчерта рекорда си в създаването на работни места, което е една от ключовите цели на търговската политика на Доналд Тръмп. Според компанията, тя е назначила 110 000 работници в САЩ и е инвестирала повече от 22 милиарда долара сред 47 производствени съоръжения, откакто излезе от водения от държавата банкрут през 2009 година. \r\nВ изявление, министърът на търговията на САЩ Уилбър Рос заяви, че министерството му е изготвило около 2500 твърдения относно разследването, като публичното изслушване ще бъде на 19 или 20 юли. Докладът „ще ни позволи да направим най-информираното си предложение към президента“, заяви Рос. \r\n***  Президентът на САЩ Доналд Тръмп в петък заяви, че е ограничил списъка си с потенциални номинации за Върховния съд до около пет души, включително две жени, и планира да обяви избора си на 9 юли, пише американското електронно издание  The Hill . \r\n„Стесних списъка си до около пет“, заяви той пред журналисти на държавния самолет „Еър Форс Едно“ по време на пътуването до голф клуба си в Ню Джърси, където поясни че планира да интервюира един или двама кандидати през уикенда. \r\nПрезидентът допълни, че ще интервюира общо шест или седем кандидати, заявявайки: „Харесвам ги всички“. \r\n„Имаме страхотни хора. Високо талантливи, брилянтни, предимно консервативни съдии“, заяви Тръмп по отношение на списъка си. \r\nКоментарите му са най-новите признаци, че той действа бързо, за да замени съдия Джъстис Антъни Кенеди, който обяви пенсионирането си през тази седмица. Той ще се оттегли след 31 юли. \r\nАко Тръмп изпълни обещанието си да обяви новия съдия на 9 юли, това ще бъде само няколко дни преди да отлети за шестдневното си пътуване до Европа. \r\nОвакантеното място, оставено от Кенеди, ще даде възможност на Тръмп да затвърди контрола на консерваторите върху най-висшия съд в страната. Настоящият състав на Върховния съд се състои от четири съдии, избрани от републикански президенти, и четири съдии, избрани от демократични президенти. Изборът на настоящия американски президент, който се очаква да падне върху консервативен съдия, би осигурил контрол за Републиканската партия над Върховния съд с 5-4 съдии. \r\nПрезидентът заяви, че няма да пита потенциалните номинации за позицията им относно „Роу срещу Уейд“, което знаково решение на съда от 1973 година, което дава право на жените да извършват легални аборти. „Няма да им задавам този въпрос“, заяви той. \r\nТръмп не разкри петте имена в списъка си, за които каза че са избрани от списък с 25 съдии, които той първоначално представи по време не предизборната си кампания през 2016 година. \r\n***  Говорителят на министерството на външните работи на Иран Бахрам Касеми заяви, че към момента Европейският съюз не е предложил никакъв икономически пакет на Иран за спасяване на ядреното споразумение, пише иранското електронно издание  Tehran Times . \r\nТой допълни, че държавите от ЕС все още са ангажирани към финалните кръгове от разговори върху пакета, в съобщение, публикувано на официалния уебсайт на иранското външно министерство. \r\n„Определено, ще обявим и започнем да разглеждаме съдържанието на пакета, веднага щом го получим“, отбеляза Касеми. \r\nПрез май тази година президентът на САЩ Доналд Тръмп обяви изтеглянето на страната си от ядреното споразумение с Иран, подписано през 2015 година. Великобритания, Германия и Франция, които също са част от споразумението, чиято цел е да прекрати иранската ядрена програма, в замяна на премахване на икономическите санкции, обявиха че желаят да спасят споразумението и ще предложат икономически пакет за спасяване на Иран от американските санкции, които Тръмп обяви, че ще наложи. \r\n***  Няма победители в търговските войни, които единствено нараняват потребителите, заяви вицепремиерът на Турция Мехмет Шимшек, пише турският вестник  Daily Sabah . \r\n„Няма победители в търговските войни. Най-много страдат потребителите. В дългосрочен план, почти всички сегменти на нацията ще бъдат негативно засегнати“, написа в петък Шимшек в социалната мрежа „Туитър“. \r\nПрез изминалата седмица Турция започна да изпълнява реципрочни мита на стойност 266.5 милиона долара срещу САЩ, в отговор на „неблагоразумните“ и „непоносими“ допълнителни мита за стомана наложени от Вашингтон. \r\nАнкара реши да увеличи допълнителните си мита върху редица продукти, включително автомобили, уиски, сушени ядки, ориз и непреработен тютюн. \r\nДопълнителните мита върху автомобилите се увеличиха от 35 на 60 процента, върху алкохолните продукти като уиски от 40 на 70 процента, върху ориза от 20 на 25 процента, върху сушените ядки от 5 на 10 процента и върху тютюна от 25 на 30 процента. \r\n„Общото митническо бреме наложено от Турция на САЩ е пропорционално на допълнителните разходи, пред които Турция е изправена заради митата наложени от САЩ“, заяви министърът на икономиката Нихат Зейбекчъ в изявление през изминалата седмица. „Те са пропорционални, премерени и направени с цел да защитят интересите на Турция, като в същото време насърчават диалога“.", "date": "2018.07.01", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/07/01/2540322/predstoyashti-sabitiya-v-stranata-za-1-yuli-agentsiya-fokus.html", "text": "***  \r\nВ Детския музейно-образователен център към НИМ ще се проведе ателие по изработка на керамични икони. Материали, инструменти и модели ще бъдат осигурени от организаторите. Ателието започва в 10.30 часа и ще продължи до 15.30 часа. Занятията за децата са безплатни, вход за придружители - 3 лв. \r\n***  \r\nОт 10.00 часа пред сградата на Комисията за енергийно и водно регулиране (КЕВР), БСП – София ще подкрепи граждански протест срещу увеличението на цените на тока, парното и водата. \r\n*** \r\nКЕВР ще проведе  закрито заседание, на което ще утвърди цените на електрическата и на топлинната енергия, в сила от 1 юли 2018 г. От 11.00 часа в заседателната зала на КЕВР ще се бъде обявено решението на регулатора.  \r\n*** \r\nОт 12.00 часа пред открита сцена в парк „Заимов“ ПП АБВ ще отбележи четвъртия си рожден ден.  ПП АБВ ще подари 400 книги с българска възрожденска, класическа и съвременна литература, както и 400 български стихотворения на вечни български писатели. Ще има футболна надпревара с награди топка и фланелка от Световното първенство по футбол. Празникът ще протече със специалното участие на Богдан Томов. \r\n***  \r\nОт 19.00 часа в парка зад НДК – новооткритата сцена на Двореца, ще се състои концерт под надслов „Музиката на Западните Балкани”. С концерта се изпраща символично послание към Австрия да бъде продължен един от основните приоритети на Българското председателство - европейската интеграция на Западните Балкани.   \r\n*** \r\nОт 11.00 часа на лятната естрада в Борисовата градина ще се състои детско шоу с актьора Дечко Чунтов – „Веселият Слънчолюбчо“.  От 19.00 часа на същото място ще проведе концерт на „София Брас“.  \r\n***  \r\nОт 13.00 часа в Градския парк, по време на Националния фестивал за народно творчество „Фолклорна магия“ ще бъде представена най-голямата демонстрация на бански „Главеж“ от над 40 изпълнители. \r\n***  \r\nОт 17.00 часа на откритата сцена до часовника пред хотел „България“ ще бъде открит тридневен арт фестивал „Сезони“. На 2 и 3 юли фестивалът продължава в зала „Петя Дубарова“ на Морското казино, открита сцена Охлюва и алеите около него. \r\n***  \r\nОт 09.00 часа на крепостта Царевец ще се проведат демонстрации на средновековните занаяти, бит и традиции.  \r\n***  \r\nОт 09.00 часа в ХГ „Борис Денев“ ще се проведат Майсторски класове на Жереми Жув - китара.  \r\n***  \r\nОт 10.00 часа на крепостта Царевец ще се проведе Втори кръг на боен турнир, изпълнения на група “Ериней“.  \r\n ***  \r\nОт 14.00 часа на крепостта Царевец продължават демонстрации на средновековните занаяти, бит и традиции. \r\n***  \r\nОт 16.00 часа на крепостта Царевец ще се проведе  закриване на Международен фестивал „Средновековен Търновград“.  \r\n***  \r\nОт 20.00 часа в Лапидариума на Археологическия музей ще се проведе концерт на Дел Падре. \r\n***  \r\nОт 12.30 часа в спортна зала „Олимпиада“ ще бъде открит 13-ият Международен турнир по Олимпийско карате Купа Каварна. \r\n***  \r\nОт 10.00 часа във и около Археологически комплекс „Калето“ ще се състои „Приключенски многобой – Мездра 2018“. \r\n***  \r\nВ епархийския манастир „Св. Пантелеймон“ над Смолян Негово Високопреподобие архимандрит Висарион  –  архиерейски наместник на Смолянска духовна околия,  ще възглави св. божествената Литургия в църквата „Св. св. Козма и Дамян“, по повод храмовия й празник. От 08.00 часа ще бъде отслужена утреня, а от 09.00 часа -  света божествена Литургия. \r\n***  \r\nОт 10.00 в парк „5-ти октомври” продължава тазгодишното издание на „Детски панаир – Стара Загора 2018“. \r\n***  \r\nОт 10.00 часа на кортовете „Кенана“ ще се проведе летен празник за деца под мотото „Първи стъпки в тениса, играй и се забавлявай!“", "date": "2018.07.01", "title": "Предстоящи събития в страната за 1 юли (Агенция „Фокус“)"}
{"url": "http://www.focus-news.net/news/2018/07/01/2540325/tass-ruskiyat-turoperator-avrora-bg-prekratyava-chartarite-si-do-balgariya-i-cherna-gora.html", "text": "Руският туроператор „Аврора-БГ“ прекратява чартърите си до България и Черна гора от 2 юли, съобщава  TACC . \r\nТуроператорът е изтъкнал като причина за прекратяване на чартърната си програма за България „съществено изменение в стойността на чартърните превози“, за прекратяването на чартърните полети до Черна гора не е посочена причина. \r\nТуристическата агенция „Аврора-БГ“ е съобщила, че ще извози всички свои туристи, които се намират зад граница и ще спази задълженията си по програмите за детски и оздравителни лагери в България, Черна гора и Турция.  Юлиян Марков", "date": "2018.07.01", "title": "ТАСС: Руският туроператор „Аврора-БГ“ прекратява чартърите си до България и Черна гора"}
{"url": "http://www.focus-news.net/news/2018/07/01/2540555/chetirima-dushi-zaginaha-a-trima-postradaha-pri-tezhka-katastrofa-na-avtomagistrala-trakiya-obzor.html", "text": "Четирима души загинаха при тежка катастрофа в района на 107 км от автомагистрала „Тракия“. Сигналът за инцидента е получен в 06.20 часа в неделя. Катастрофата е станала между лек автомобил „Фолксваген“ с немска регистрация и бус „Мерцедес“ с българска регистрация. Според подадената информация, лекият автомобил се е блъснал отзад в намаляващия скоростта си товарен автомобил и се е преобърнал на пътя. В колата са пътували трима мъже, три жени и дете на около 2 години. На място са загинали детето и жените на 24, 29 и на 50 години. Останалите трима, които са пътували с автомобила – дете на 7 години, шофьорът на превозното средство и още една жена, са настанени в болница в Пловдив. \r\nНяма данни за употреба на алкохол и наркотици от 36-годишния шофьор на камиона. Той е пътувал сам и е настанен в УМБАЛ „Св. Георги“. С дрегер за алкохол е тестван и водачът на лекия автомобил, резултатът също е отрицателен. В рамките на три часа, от 07.00 до 10.00 часа, движението на автомагистралата се отклоняваше по обходни маршрути. В спасителната акция по изваждане на телата са участвали и служители на пожарната. Образувано е досъбно производство за изясняване на обстоятелствата около тежкия инцидент. Автомобилите, участвали в катастрофата, са иззети и се намират в сектор „Пътна полиция“. \r\nТони МИХАЙЛОВ", "date": "2018.07.01", "title": "Четирима души загинаха, а трима пострадаха при тежка катастрофа на автомагистрала „Тракия“ (ОБЗОР)"}
{"url": "http://www.focus-news.net/news/2018/07/01/2540553/premierat-boyko-borisov-izkaza-saboleznovaniya-za-smartta-na-prof-bozhidar-dimitrov.html", "text": "Изказвам съболезнования на близките и семейството на Божидар Димитров. Почивай в мир, приятелю! Поклон. Това написа в социалната мрежа  \"Фейсбук\"  премиерът Бойко Борисов във връзка със смъртта на проф. Божидар Димитров.", "date": "2018.07.01", "title": "Премиерът Бойко Борисов изказа съболезнования за смъртта на проф. Божидар Димитров"}
{"url": "http://www.focus-news.net/news/2018/07/01/2540548/deutsche-welle-horst-zeehofer-eskalira-spora-za-migratsiyata-s-angela-merkel.html", "text": "Спорът в германското коалиционно правителство относно миграционната политика се възпламени отново в неделя, след като вътрешният министър Хорст Зеехофер разкритикува канцлера Ангела Меркел, която се сблъсква с нова правителствена криза, предава   Deutsche Welle. \r\nВътрешният министър на Германия Хорст Зеехофер ескалира спора за миграционната политика в неделя вечерта, наричайки постигнатото от Меркел с Европейския съюз споразумение за политиката на предоставяне на убежище като „нямаща същия ефект“ като  националните мерки, за които той настоява. \r\nСпоред източници от Християнсоциалния съюз – сестринската баварска партия на Християндемократическия съюз на Меркел, партийният лидер и миграционен хардлайнер Зеехофер е заявил, че неговата спешна среща с канцлера от събота вечерта не е довела до никакъв ефект. \r\nТова противоречи пряко с думите на канцлера за срещата по време на интервю, дадено от нея пред местни медии: „Сумата на всичко, което решихме има същия ефект като националните мерки. Това е мое лично заключение. Разбира се, ХСС трябва да решат това за себе си“. \r\nКанцлерът също така заяви, че е направила отстъпки пред исканията на Зеехофер. „Бих желала ХДС и ХСС да продължат да работят заедно, защото ние сме историята на германския успех“, допълни тя. \r\nМеркел също така направи редица отстъпки по отношение на миграционната политика в Брюксел пред партньорите по ЕС. \r\nПредседателят  на регионалната Баварска регионална група на ХСС Александър Добринд е съгласен със Зеехофер, че „националните мерки“ остават нужни, въпреки споразумението с ЕС. \r\nЛидерите на ХСС и ХДС се събират тази вечер отделно в Мюнхен и в Берлин, за да обсъдят дали и как двете партии, които са съюзи от 1949 г., ще продължат да работят заедно. На ХСС му предстоят важни избори в Бавария този октомври и е решил да заеме твърди антимигрантски позиции като основна предизборна стратегия. \r\nЗеехофер даде на Меркел срок до 1 юли, за да намери „Европейско решение“ по въпроса за т.нар. „вторична миграция“ при който мигрантите навлизат във вътрешните страни от ЕС, вече регистрирани на друго място в Съюза. \r\nПървоначалният  план на вътрешния министър Хорст Зеехофер, който остава непубликуван и който предизвика сегашната криза в германското правителство, ще позволи на търсещите убежище, които вече са регистрирани, да не получават достъп до Германия - потенциално нарушение на правото на ЕС и на Женевската конвенция за бежанците.- \r\nКогато Меркел отхвърли плана, Зеехофер първоначално заплаши да приложи едностранно своите мерки за граничен контрол, използвайки своята власт като министър на вътрешните работи над федералната полиция.   Виктор Турмаков", "date": "2018.07.01", "title": "Deutsche Welle: Хорст Зеехофер ескалира спора за миграцията с Ангела Меркел"}
{"url": "http://www.focus-news.net/news/2018/07/01/2540329/zapadnite-balkani-i-kibersigurnostta-byaha-sred-osnovnite-temi-na-82-roto-mezhduparlamentarno-zasedanie-evropeyski-parlament-kongres-na-sasht-obzor.html", "text": "Българският парламент бе домакин на 82-ото Междупарламентарно заседание Европейски парламент – Конгрес на САЩ – трансатлантически диалог между законодателите. Заседанието продължи два дни, като участниците в него бяха приветствани от председателя на Народното събрание Цвета Караянчева. Тя връчи почетни плакети на Народното събрание на съпредседателите на форума – евродепутата Кристиан Елер и Марио Диаз Баларт, член на Конгреса на САЩ.  \r\nСлед приключване на втория ден на заседанието пред журналисти председателят на ПГ на ГЕРБ и председател на Комисията по вътрешна сигурност и обществен ред Цветан Цветанов отбеляза, че България за първи път, като председателстваща Съвета на ЕС, е символичният домакин на подобен формат, на този диалог, който се води между Европейския парламент и Конгреса на САЩ. По думите му диалогът е подходът, с който трябва да се дадат посланията за повече Америка в Европа и повече Европа в Америка. Цветанов посочи, че основните теми, които са били обсъждани на форума са били Западните Балкани и киберсигурността. Акцент в разговорите са били и потенциалните заплахи от трети страни. „Русия и Китай са едни от основни потенциални заплахи за мира и стабилността, разбира се, и  фалшивите новини, и всички провокативни действия от някои държави, но ЕС и САЩ заедно могат да се противопоставят на всички тези заплахи“, заяви Цветан Цветанов.  \r\nСъпредседателят на трансатлантическия диалог и евродепутат Кристиан Елер поясни допълни, че макар по някои икономически въпроси ЕС и САЩ да са на различни мнения, по основните теми си остават братя по оръжие. Той също обърна внимание на темите, дискутирани на срещата, като подчерта, че са обсъждани различни и по-общи политически въпроси, но и по-конкретни, като киберсигурността и свързаната с нея заплаха от страна на Русия, опитите за намеса чрез социалните медии и в социалните медии, опитите за намеса в демократичните избори както в Европа, така и от другата страна на океана.  „Много важен аспект, който Българското председателство представи чрез приоритетите си  и успя да постави високо в дневния ред не само за ЕС, но и за САЩ, са Западните Балкани“, посочи Кристиан Елер. „Благодарни сме на нашите колеги от САЩ, че те съзряха важността на тази тема,“ допълни той. По думите му това е изключително важна тема, която българските парламентаристи са включили и в трансатлантическия законодателен диалог. \r\nКолегата му съпредседател на трансатлантическия диалог Марио Диаз, който е и член на Конгреса на САЩ, заяви, че на 82-ата Междупарламентарна среща са дискутирани въпроси от ключова важност, свързани не само с Европа и САЩ, но и със Западните Балкани. Според председателя на Комисията по външна политика и депутат от ГЕРБ Джема Грозданова основният извод от 82-ата Междупарламентарна среща е, че ЕС няма как да постигне цялостен напредък по Западните Балкани без координацията със САЩ.  \r\nДеница КИТАНОВА", "date": "2018.07.01", "title": "Западните Балкани и киберсигурността бяха сред основните теми на 82-рото Междупарламентарно заседание Европейски парламент – Конгрес на САЩ (ОБЗОР)"}
{"url": "http://www.focus-news.net/news/2018/07/01/2540324/tv-21-federika-mogerini-i-yohanes-han-pozdravyavat-v-pismo-grazhdanite-na-makedoniya.html", "text": "Върховният представител по въпросите на външните работи и сигурността Федерика Могерини и еврокомисарят по разширяването Йоханес Хан в писмено послание, адресирано до гражданите на Македония, предава македонският телевизионен канал  TB 21 . Te увериха, че пътят към Европейския съюз е отворен. Те призоваха процесът на осъществяване на реформи в областта на правосъдието, икономиката, сигурността и администрацията да продължи. \r\nДвамата европейски официални представители информираха, че Европейската комисия е направила необходимата подготовка за започване на преговорите на 19 юни следващата година. Двамата призоваха за пълно сътрудничество от всички политически сили в страната и гражданското общество, като гарантираха, че ще подкрепят осъществяването на необходимите реформи. Могерини и Хан смятат, че споразумението, постигнато с Гърция, е историческо и че Европа се гордее с това споразумение. \r\nЕврокомисарят по разширяването Йоханес Хан ще пристигне в Скопие на 17 юли, когато формално ще започне наблюдение на  Македония, за да се изясни моментното състояние и за съгласуване на законодателството и с това на ЕС. Това е необходима процедура за всички страни кандидатки преди започване на преговори за членство в ЕС, съобщава ТВ 21.  Юлиян Марков", "date": "2018.07.01", "title": "ТВ 21: Федерика Могерини и Йоханес Хан поздравяват в писмо гражданите на Македония"}
{"url": "http://www.focus-news.net/news/2018/07/01/2540332/sport-valteri-botas-shte-startira-prav-na-gran-pri-na-avstriya.html", "text": "Формула 1:Валтери Ботас ще стартира пръв на Гран при на Австрия , до него ще застане Хамилтън. Себастиан Фетел е на трето място в стартовата решетка, а до него ще се нареди съотборникът му Кими Райконен. Пети потегля пилотът на Ред Бул Макс Верстапен , а шести е изненадващо Ромен  Грожан от отбора на Хаас. Състезанието стартира в 16:10 в неделя.", "date": "2018.07.01", "title": "Спорт: Валтери Ботас ще стартира пръв на Гран при на Австрия"}
{"url": "http://www.focus-news.net/news/2018/07/01/2540323/ramush-haradinay-sasht-ili-germaniya-da-se-vklyuchat-kato-posrednik-v-pregovorite-sas-sarbiya.html", "text": "САЩ или Германия да се включат като посредник в преговорите със Сърбия, иска косовският премиер Рамуш Харадинай, предава македонският телевизионен канал  A1.on . \r\nВ интервю за телевизия РТК, цитирана от македонската медия, Харадинай е изразил мнение, че досегашните посредници, които участват в преговорния процес от десет години насам, е малко вероятно да постигнат напредък в бъдеще. Досега в преговорния процес посредничи Европейския съюз. \r\n„Единствената възможност да насочим диалога в друга посока е вливането на нови сили“, заяви Харадинай по РТК. Ако  не САЩ, а страна от ЕС, нека да е Германия, е казал Харадинай в интервюто.  Юлиян Марков", "date": "2018.07.01", "title": "Рамуш Харадинай: САЩ или Германия да се включат като посредник в преговорите със Сърбия"}
{"url": "http://www.focus-news.net/news/2018/07/01/2540330/the-guardian-hilyadi-protestirat-sreshtu-migratsionnata-politika-na-donald-tramp-i-razdelyaneto-na-semeystva.html", "text": "Стотици хиляди протестират срещу миграционната политика на Доналд Тръмп и разделянето на семейства в редица по-големи и по-малки градове в цялата територия на САЩ, пише британският вестник  The Guardian . \r\nМасови протести срещу Доналд Тръмп и имиграционната му политика се провеждаха в САЩ в събота, в градове от Лос Анджелис до Бостън и в щатските столици, както и в по-малки . \r\nТъй като голяма част от страната е обхваната от горещата вълна, протестиращите не се уплашиха от горещото слънце, за да изразят силното си недоволство  срещу политиката на президента да разделя нелегалните имигрантски семейства на южната граница. Те също така изразиха загриженост относно предстоящия избор на върховен съдия от Тръмп. \r\nПрезидентът, който играеше  голф в своя клуб в Ню Джърси, атакува онова, което нарича \"радикални леви демократи\", за които заяви, че стоят  зад призивите за разпускане на Агенцията за имиграцията и митническото дело (Ice), агенция, която е в основата на твърдия имиграционен подход. \r\n\"На великите смелите мъже и жени от Агенцията\",  написа в социалната мрежа „Туитър“ по-рано през деня президента, \"не се притеснявайте и не губете духа си. Вие вършите фантастична работа да ни държите в безопасност, като изкоренявате най-лошите криминални елементи. Толкова смело! Радикалните леви демократи не ви искат. След това и полицията е на ред. Нула шанс, никога няма да се случи! \r\nИмиграционната политика е централен стълб на кампанията на Тръмп  преди изборите в средата на ноември. Също така е от ключово значение за мотивация на  опозицията срещу президента, особено сред нарастващото прогресивно крило на Демократическата партия.  Юлиян Марков", "date": "2018.07.01", "title": "The Guardian: Хиляди протестират срещу миграционната политика на Доналд Тръмп и разделянето на семейства"}
{"url": "http://www.focus-news.net/news/2018/07/01/2540333/balgariya-predade-predsedatelstvoto-na-saveta-na-es-na-avstriya-obzor.html", "text": "Министър-председателят Бойко Борисов символично предаде шестмесечното ротационно председателство на Съвета на ЕС на австрийския канцлер Себастиан Курц в Шладминг.  \r\nАвстрия поема за трети път (1998 и 2006 г.) европредседателството на Съвета на ЕС. Мотото му през втората половина на 2018 г. е „За Европа, която защитава“, а бюджетът възлиза на 43 млн. евро. Основните приоритети, заложени за 6-месечното австрийско председателството са сигурност и борба срещу нелегалната миграция, осигуряване на просперитет и конкурентоспособност чрез дигитализация, стабилност в непосредственото съседство. \r\nНа пресконференция преди предаването на председателството,  Себастиан Курц  заяви, че Австрия желае да бъде страна, която изгражда мостове. Той посочи, че за страната му е чест да поеме важната роля на председател на Съвета на ЕС и че ще работи за  една сигурна и обща Европа. „Ще работим много интензивно през тези шест месеца. Благодаря ти, Бойко, за чудесната работа, която България свърши по време на своето председателство“, каза още австрийският канцлер.  \r\nВъв връзка с мотото на председателството на Австрия, премиерът  Бойко Борисов  коментира: „Нашето мото беше „Съединението прави силата“, австрийското е „Европа, която защитава“, а ние можем да се защитаваме само когато сме единни\". Той посочи, че Австрия поема водещата роля в Европейския съюз в сложни времена и благодари за доброто сътрудничество по време на Българското председателство. „Радвам се, че през цялото Председателство на България имахме непрекъснат диалог с австрийския канцлер Себастиан Курц по всички теми и приоритети. България винаги ще бъде насреща при нужда от помощ“, подчерта министър-председателят. Борисов заяви, че тъй като в момента целият свят е футбол си позволява символично да връчи на Себастиан Курц знамето на ЕС върху триъгълен флаг.  \r\nПредседателят на Европейския съвет  Доналд Туск  приветства началото на Австрийското председателство и подчерта, че България е свършила много работа за малко време. Той благодари за усилията на страната ни и за личната ангажираност на премиера Бойко Борисов за приоритета „Западни Балкани“. Туск изрази увереност, че Австрийското председателство ще надгради постигнатото до момента. Сигурност и борба срещу нелегалната миграция  – Темата ще бъде обсъдена на неформална среща на високо равнище на 20 септември 2018 г. в Залцбург и на неформалната среща на министрите на външните работи Гимних.  Според австрийското правителство Механизмът за преразпределение на бежанци не функционира, затова следва да се търсят алтернативи. Австрия желае прекратяване на дискусията по преразпределението и концентриране върху защитата на външните граници на ЕС. Разчита на разширяване на мандата, увеличаване числеността и финансирането на Фронтекс, както и на осигуряване на по-осезаема помощ на място за страните по произход. Подкрепя изграждането на приемни центрове за бежанци извън територията на ЕС.   \r\nПоради опасенията от неконтролирани миграционни потоци към Европа ще се обсъди реформата на Общата европейска система за убежище и укрепването на Европейската гранична и брегова агенция „Фронтекс”. Целта е да се работи в тясно сътрудничество с трети държави, за да се осигури ефективна политика за връщане и за предоставяне на помощ на нуждаещите се мигранти, преди да са навлезли на територията на ЕС. По този начин се цели да се предотврати допускането на мигранти, които нямат нужда от защита и убежище  при военен конфликт.  \r\nСигурността също ще бъде поставена на дневен ред, като ще се наблегне върху ефективното сътрудничество и обмена на информация между органите по сигурност на отделните държави-членки, с цел противопоставяне на глобалната организирана престъпност и терористичните заплахи.  \r\nДопълнителен акцент на федералния канцлер е субсидиарността в рамките на Съюза. Една „по-субсидиарна“ Европа трябва да е по-малко бюрократична, да отстъпва от свръхрегулацията и да се концентрира върху важните теми (външна политика, сигурност и отбрана, опазване на външните граници на ЕС, засилване на конкурентоспособността на Съюза като икономически център в глобалната икономика), като същевременно отстъпи от областите, които могат по-добре да се регулират на национално и на местно ниво (социална политика, здравеопазване, защита на потребителите и др.).     \r\nАвстрийското председателство ще се съсредоточи върху приключване на преговорите по \"Брекзит\" и преговорите по бъдещата Многогодишна финансова рамка (МФР).  Осигуряване на просперитет и конкурентоспособност чрез дигитализация  – Иновациите и цифровата икономика са основен източник на растежа на БВП в рамките на ЕС. За жалост се генерира спад на дяла на ЕС в световния БВП, което налага разглеждането на темата. Завършеният цифров пазар, модернизирането на публичната администрация в широк мащаб и обновление на индустриалната политика биха подобрили рамковите условия за дигиталните бизнес модели и предоставянето на услуги от обществен интерес.  \r\nАкцентът върху съчетанието от цифров пазар и растяща икономика, е да се постигне  адекватно данъчно облагане на интернет-гиганти като „Гугъл” (Google), „Фейсбук” (Facebook), „Туитър” (Twitter) и др. Това е наложително поради популяризирането им в европейското пространство и огромния дигитален бизнес, който те генерират, което води до спад на Европейската икономика в глобален план.  Стабилност в  непосредственото съседство  – Перспектива на ЕС за Западните Балкани/Югоизточна Европа – Австрия ще се концентрира върху насърчаването на силни отношения между ЕС и своите съседи, чрез които се образува т. нар. непосредствено съседство, осигуряващо мир, сигурност и стабилност на европейските граждани. Поради това ще се акцентира и върху развитието на Западните Балкани, който ще  е и надежден партньор по икономическите политики и политиките за сигурност по време на миграционната криза. Ще се акцентира върху насърчаването на ускорената интеграция на Западните Балкани в ЕС, което ще продължи да  надгражда  Българското председателство,  въз основата на Стратегията на Европейската комисия за разширяване, представена на 06.02.2018 г.   \r\nЛюба АЛЕКСИЕВА", "date": "2018.07.01", "title": "България предаде председателството на Съвета на ЕС на Австрия (ОБЗОР)"}
{"url": "http://www.focus-news.net/news/2018/07/01/2540327/afp-ispaniya-shte-prieme-korab-s-59-migranti-spaseni-v-sredizemno-more-na-pat-ot-libiya.html", "text": "Испания ще приеме кораб с 59 мигранти, спасени в Средиземно море на път от Либия, които Италия и Малта отказаха да приемат, предава  AFP . \r\nНовината идва само ден след като на срещата на лидерите от Европейския съюз бе постигнато споразумение за намаляване на потока от мигранти към Съюза. \r\n„Въпреки препятствията, ние продължаваме да помагаме на „невидимите хора“. Техните разкази и това, което са преживели в Либия е ужасяващо“, казват от неправителствената организация „Отворени обятия“ \r\nЗа конкретния кораб италианският вицепремиер и вътрешен министър Матео Салвини е написал  в социалната мрежа „Фейсбук“: Най-близкото пристанище е Малта, организацията и флагът на кораба са испански, да забравят да акостират в Италия“. \r\nМалтийският вътрешен министър е казал в „Туитър“: Спрете да разпространявате некоректна информация и да сочите с пръст Малта без причина“, като е уточнил, че мигрантите са спасени между Либия и италианския остров Лампедуза. \r\nКорабът е получил разрешение да закара мигрантите в Барселона.   Юлиян Марков", "date": "2018.07.01", "title": "AFP: Испания ще приеме кораб с 59 мигранти, спасени в Средиземно море на път от Либия"}
{"url": "http://www.focus-news.net/news/2018/07/01/2540336/sport-tsska-i-ludogorets-igraha-kontroli-v-avstriya-sreshtu-avtoritetni-sapernitsi.html", "text": "Футбол:ЦСКА завърши 0:0 с Шахтьор Донецк в контрола на лагера в Австрия. Така \"червените\" водени от Нестор Ел Маестро нямат поражение на лагера в Австрия. До този момент \"червените\" спечелиха и двете си проверки там, след като победиха японския Нагасаки с 3:0 и руския Уфа с 2:1. Лудогорец победи швейцарския Йънг Бойс с 2:1", "date": "2018.07.01", "title": "Спорт: ЦСКА и Лудогорец играха контроли  в Австрия срещу авторитетни съперници"}
{"url": "http://www.focus-news.net/news/2018/07/01/2540337/normalizira-se-obstanovkata-v-postradalite-ot-dazhdovete-rayoni-obzor.html", "text": "След значителните валежи в последните дни обстановката в страната се нормализира. От ГД „Пожарна безопасност и защита на населението“ съобщиха за „Фокус“, че не се очаква усложняване на ситуацията. През целия ден пожарникари и доброволци отводняваха мазета, приземни етажи и дворове. Министърът на околната среда и водите Нено Димов обяви, че има добра координация между институциите, язовирите се поддържат в достатъчно ниски нива и се наблюдават. Министърът на отбраната Красимир Каракачанов заяви, че армията винаги е на разположение при влошаване на обстановката. По негово разпореждане Щабът на отбраната е в готовност с техника да помага на хората при наводнения и свлачища. Днес в сила беше жълт код за силен вятър в областите: Видин, Монтана, Враца, Плевен, Ловеч, Габрово, Велико Търново, София-град, Софийска, Перник, Кюстендил, Благоевград, Пазарджик и Пловдив. За утре от НИМХ не съобщават за влошаване на времето и предупредителни кодове. Област София: \r\nСледи се нивото на язовир „Ябланица“ край Етрополе. Пожарникари оказваха помощ в отводняването на къщи в село Ъглен, община Луковит. Вчера в община Етрополе беше обявено бедствено положение заради нивото на река Малък Искър. След обилните валежи в града и околните села имаше наводнени къщи, дворове и улици. Евакуирани бяха двама души.  Област Враца: \r\nВ село Роман загина 62-годишен мъж в опит да отводни мазето на къщата си. Според първоначална информация мъжът е загинал от токов удар, при включването на електрическа помпа. През целия ден пожарникари отводняваха имоти на домакинства, пострадали от бедствието. В сградата на община Роман заседава Общинският щаб за защита при бедствия. На денонощен режим в Роман работят 6 екипа на Регионалната дирекция с техническо оборудване от три автомобила и пет помпи. Създаден е и подвижен екип за обслужване на засегнатите села в Община Роман – Хубавене, Караш и Средни рът. Предприети са необходимите мерки и от директора на ОД на МВР за охрана на частното имущество на хората, пострадали от бедствието. Напълно възстановено беше водоподаването в квартал „Каракашки“. Проблемът с водата остава в село Хубавене, в чието землище помпената станция е залята от придошлите води.  \r\nСтартира се и възстановяването на ел. захранването, което беше спряно през изминалото денонощие, за да се предотврати възможността за евентуални токови удари. Приоритетно се захранват стълбовете и уличното осветление, а след преценка на състоянието на домовете се възстановява електро подаването в отделни къщи. Създадени са комисии за оценка на щетите на частните имоти и публичната инфраструктура. \r\nВчера в град Роман и селата Средни рът, Караш и Хубавене беше обявено частично бедствено положение заради покачването на водите на река Малък Искър. Къщи бяха залети от водата, а жителите на засегнатия район бяха евакуирани. Област Пловдив: \r\nВ Община Садово все още не е отменено бедственото положение, въпреки че са възстановени дигите на река Чая, която бе нарушена на три места. Оттичащата се водя заля земеделски земи в землището на селата Чешнегирово и Селци. В Чешнегирово реката заля 800 дка житни насаждения и около 300 дка зеленчукови култури. Възможно е щетите да са и повече, по думите на кмета на селото  \r\nХристо Атанасов. Залети са само земеделски земи, в близост няма къщи. Според земеделските производители залятата продукция най-вероятно е унищожена. \r\nВ четвъртък река Чая скъса дига край садовското село Катуница, което доведе до обявяване на частично бедствено положение. В петък следобед започна възстановяването на скъсаната дига. Най-сериозни щети бяха нанесени в района между село Катуница и град Садово. Затворен беше пътят между двете населени места, както и този от Катуница до Асеновград. Преминаването беше затруднено по пътя Асеновград - Лясково заради свлачище. Област Смолян: \r\nВ Смолян и Чепеларе бедственото положение беше отменено вчера. Кметът на общината Славка Чакърова посочи, че има много материални щети, свлачища и срутища. Няма пострадали хора, а нивото на река Чая е спаднало. Пътища в общината бяха затваряни периодично заради обрушване на скали, автомобилите се пропускаха контролирано. В четвъртък в Смолян и Чепеларе реките Черна и Чая на места излязоха от коритата си.  Област Плевен: \r\nЧастично бедствено положение беше обявено в село Горна Митрополия. Големият водосбор, образуван след проливните дъждове, е залял две улици. През деня пожарникари отводняха засегнатите къщи. Кметът на община Долна Митрополия Поля Цоновска обясни, че около селото няма река или язовир, а водата, нанесла щетите е от съседните населени места. \r\nБиляна ИВАНОВА", "date": "2018.07.01", "title": "Нормализира се обстановката в пострадалите от дъждовете райони (ОБЗОР)"}
{"url": "http://www.focus-news.net/news/2018/07/01/2540335/afp-chetirima-zaginaha-pri-napadenie-na-boko-haram-sreshtu-bezhanski-lager-v-nigeriya.html", "text": "Четирима загинаха при нападение на Боко Харам срещу бежански лагер в Нигерия, предава  AFP . \r\nНападателите са влезли в лагера в град Банки, в близост до границата с Камерун,  където са настанени бежанци от други части на страната. Те са били с велосипеди  или са  се предвижвали пеша. Двама от терористите са убити, останалите са успели да избягат. \r\nПри нападението са загинали четирима обитатели на лагера и други четирима са били ранени. \r\nСпоред  информацията на властите нападателите са искали да откраднат хранителни запаси. \r\nНападатели от Боко Харам и друг път са нападали лагера, за да крадат храна и дрехи. \r\nПо-късно при друг инцидент са пострадали двама войници, когато колата им е попаднала на мина.   Юлиян Марков", "date": "2018.07.01", "title": "AFP: Четирима загинаха при нападение на Боко Харам срещу бежански лагер в Нигерия"}
{"url": "http://www.focus-news.net/news/2018/07/01/2540326/ria-novosti-iztrebitelite-su-57-shte-vlyazat-na-vaorazhenie-v-rusiya-prez-2019-godina.html", "text": "Изтребителите от пето поколение Су-57 ще влязат на въоръжение в Русия през 2019 година, пише  РИА Новости . \r\nСу-57 е руски многоцелеви изтребител от пето поколение, разработен от конструкторското бюро „Сухой“. Той е предназначен за унищожаване  на всички видове въздушни цели в далечен и в близък бой, унищожаване на  подземните и повърхностните цели с преодоляване на системи за противовъздушна отбрана, контрол на въздушното пространство на по-голямо разстояние от основната база, както и унищожаване на противниковите системите за управление и контрол на авиацията на противника. \r\nПървият полет на самолета е проведен в началото на 2010 г. в Комсомолск на Амур. Първата партида, която трябва да пристигне в руските Военнокосмически сили ще се състои от 12 самолета.  Юлиян Марков", "date": "2018.07.01", "title": "РИА Новости: Изтребителите Су-57 ще влязат на въоръжение в Русия през 2019 година"}
{"url": "http://www.focus-news.net/news/2018/07/01/2540328/mia-aleksandar-vuchich-potvardi-che-vladimir-putin-shte-poseti-sarbiya.html", "text": "Сръбският президент Александър Вучич потвърди, че руският му колега Владимир Путин ще посети Сърбия, предава  Македонската информационна агенция . \r\nРуският президент Владимир Путин е приел поканата за визитата си в Белград най-вероятно на 1 ноември, по повод отбелязване на 100 години от победата на съюзниците в Първата световна война.  Юлиян Марков", "date": "2018.07.01", "title": "МИА: Александър Вучич потвърди, че Владимир Путин ще посети Сърбия"}
{"url": "http://www.focus-news.net/news/2018/07/01/2540331/the-independent-nyama-shansove-za-sdelka-po-brekzit-prez-oktomvri.html", "text": "Няма шансове за сделка по Брекзит през октомври, смятат преговарящите от страна на Европейския съюз, пише британският ежедневник  The Independent . \r\nСпоред тях няма шанс да се постигне споразумение до срещата на върха на лидерите на ЕС през октомври. \r\nСлужители на Брюксел заявиха, че пълният застой на преговорите с Великобритания означава, че осигуряването на споразумения по важни нерешени въпроси през оставащите три и половина месеца е в сферата на фантастиката. \r\nТе посочват политическата бъркотия в правителството на Тереза Май като препятствие, блокиращо преговорите, и се надяват премиерът да преодолее задънената улица тази седмица. \r\nТя ще се срещне с целия си кабинет в петък в  извънградската си резиденция. Срещата, която се очаква да продължи до късно през нощта, ще бъде опит да се изработи правителствения подход към отношенията след Брекзит с ЕС. \r\nСлужител от преговорния екип на ЕС заяви: „Няма надежда за октомври. Ние не знаем какво точно иска тя. Как е възможно подобно нещо?‘ \r\nДруг източник, близък до Европейската комисия, заяви пред The Independent: \"Сега гледаме на декември като на по-вероятна възможност, но не е ясно колко време оставя сделката да бъде ратифицирана преди март\" \r\nОт кабинета на премиера заявяват, че „са били винаги наясно, че Брекзит е предизвикателство“  Юлиян Марков", "date": "2018.07.01", "title": "The Independent: Няма шансове за сделка по Брекзит през октомври"}
{"url": "http://www.focus-news.net/news/2018/07/01/2540340/futbol-otnovo-yuzhna-amerika-sreshtu-frantsiya.html", "text": "Футбол: Уругвай победи с 2:1 Португалия и продължава на четвъртфиналите на 21-ия Мондиал в Русия. Големият герой на вечерта беше Единсон Кавани, който отбеляза и двете попадения за тима на Оскар Табарес. По-рано днес Франция отстрани Аржентина с 4:3 и на четвъртфиналите отново ще играе срещу отбор от Южна Америка – Уругвай. Така след Лионел Меси и Роналдо пропусна шанса да стане голмайстор на Мондиала. \r\nДнес предстоят още два осминафинала: Испания излиза срещу домакините от Русия, а Хърватска срещу отбора на Дания", "date": "2018.07.01", "title": "Футбол: Отново Южна Америка срещу Франция"}
{"url": "http://www.focus-news.net/news/2018/07/01/2540341/praznik-na-bilkite-planinata-i-turizma-se-provede-za-16-ti-poreden-pat-v-mestnostta-aydushko-sborishte-v-troyanskiya-balkan-obzor.html", "text": "Празник на билките, планината и туризма се проведе за 16-ти пореден път в местността „Айдушко сборище“ над троянското село Балканец, Община Троян. Мотото тази година беше „Зеленото е родолюбие – да съхраним българското!“. Събитието събира хора от цялата страна, въпреки лошите метеорологични условия. За гостите по стара традиция беше приготвен чай от 22 билки. Повечето от присъстващите бяха в облекла, с елементи на българска носия, на ритуални дрехи, свързани с Еньовден. На събитието присъстваха вицепремиерът и министър на отбраната Красимир Каракачанов, министърът на околната среда и водите Нено Димов, евродепутатът Ангел Джамбазки, депутати от ВМРО и ГЕРБ, ръководството на областната управа в Плевен, на Дирекция  Национален парк „Централен Балкан“ и РИОСВ – Плевен, кметове и общински съветници от Троян и Ловеч. Вицепремиерът Красимир Каракачанов поздрави участниците и заяви, че той самият е за 8-и път на празника на билките в Троянския Балкан. Министър Нено Димов заяви, че България е най-богатата държава в Европа и третата в света на билки. „Китай и Индия са единствените, които са по-богати от България на билки, а представете си каква е площта, която заемат тези две държави. Ние имаме над 770 вида лечебни билки, които се изнасят основно за Германия, като събираме между 13 и 14 хиляди тона годишно. Това е едно от големите богатства на България, заедно с минералните води“, обяви той. Министърът обясни, че билките у нас се използват с лечебна цел и страната ни има вековни традиции в това отношение. Кметът на Троян Донка Михайлова подчерта, че местните хора винаги са черпили сила от традициите, планината и предприемаческия дух. Да се опитаме заедно да променим към по-добро отношението си към природата, макар и за един ден – това е посланието, което организаторите от Община Троян, Сдружение „Съвет по туризъм“ – Троян, и кметството на село Балканец отправиха към гостите на празника.  Победителите в конкурсите за най-красив венец, за най-дълъг венец от билки и за най-много набрани билки от поляната получиха награди, осигурени от МОСВ. Дирекцията на Национален парк „Централен Балкан“ се погрижи за подаръците на най-добре подготвените участници във викторината с въпроси за парка. На поляната Айдушкото сборище с панорамна гледка към билото на Балкана се стекоха стотици любители на планината.  \r\nЙоланда ПЕЛОВА", "date": "2018.07.01", "title": "Празник на билките, планината и туризма се проведе за 16-ти пореден път в местността „Айдушко сборище“ в Троянския Балкан (ОБЗОР)"}
{"url": "http://www.focus-news.net/news/2018/07/01/2540342/pregled-na-osnovnite-temi-v-britanskiya-pechat-agentsiya-fokus.html", "text": "Стотици хиляди протестират срещу миграционната политика на Доналд Тръмп и разделянето на семейства в редица по-големи и по-малки градове в цялата територия на САЩ, пише британският вестник  The Guardian . \r\nМасови протести срещу Доналд Тръмп и имиграционната му политика се провеждаха в САЩ в събота, в градове от Лос Анджелис до Бостън и в щатските столици, както и в по-малки . \r\nТъй като голяма част от страната е обхваната от горещата вълна, протестиращите не се уплашиха от горещото слънце, за да изразят силното си недоволство  срещу политиката на президента да разделя нелегалните имигрантски семейства на южната граница. Те също така изразиха загриженост относно предстоящия избор на върховен съдия от Тръмп. \r\nПрезидентът, който играеше  голф в своя клуб в Ню Джърси, атакува онова, което нарича \"радикални леви демократи\", за които заяви, че стоят  зад призивите за разпускане на Агенцията за имиграцията и митническото дело (Ice), агенция, която е в основата на твърдия имиграционен подход. \r\n\"На великите смелите мъже и жени от Агенцията\",  написа в социалната мрежа „Туитър“ по-рано през деня президента, \"не се притеснявайте и не губете духа си. Вие вършите фантастична работа да ни държите в безопасност, като изкоренявате най-лошите криминални елементи. Толкова смело! Радикалните леви демократи не ви искат. След това и полицията е на ред. Нула шанс, никога няма да се случи! \r\nИмиграционната политика е централен стълб на кампанията на Тръмп  преди изборите в средата на ноември. Също така е от ключово значение за мотивация на  опозицията срещу президента, особено сред нарастващото прогресивно крило на Демократическата партия. \r\n*** Няма шансове за сделка по Брекзит през октомври, смятат преговарящите от страна на Европейския съюз, пише британският ежедневник  The Independent . \r\nСпоред тях няма шанс да се постигне споразумение до срещата на върха на лидерите на ЕС през октомври. \r\nСлужители на Брюксел заявиха, че пълният застой на преговорите с Великобритания означава, че осигуряването на споразумения по важни нерешени въпроси през оставащите три и половина месеца е в сферата на фантастиката. \r\nТе посочват политическата бъркотия в правителството на Тереза Май като препятствие, блокиращо преговорите, и се надяват премиерът да преодолее задънената улица тази седмица. \r\nТя ще се срещне с целия си кабинет в петък в  извънградската си резиденция. Срещата, която се очаква да продължи до късно през нощта, ще бъде опит да се изработи правителствения подход към отношенията след Брекзит с ЕС. \r\nСлужител от преговорния екип на ЕС заяви: „Няма надежда за октомври. Ние не знаем какво точно иска тя. Как е възможно подобно нещо?‘ \r\nДруг източник, близък до Европейската комисия, заяви пред The Independent: \"Сега гледаме на декември като на по-вероятна възможност, но не е ясно колко време оставя сделката да бъде ратифицирана преди март\" \r\nОт кабинета на премиера заявяват, че „са били винаги наясно, че Брекзит е предизвикателство“ \r\n*** Брюксел играе покер, който не може да спечели, пише британският консервативен вестник  Sunday Express . \r\nТова е мнение на редакцията на вестника, което \"Фокус\" публикува без редакционни поправки. \r\nМинаха две години и една седмица, откакто гласувахме да напуснем ЕС. Точно след девет месеца ще бъдем свободни - датата 29 март,определена от британския парламент. Така че 27-те европейски лидери не трябва да таят илюзии, че могат да ни изплашат или да ни подмамят да останем и  един ден по-дълго от необходимото. \r\nТехните тактики за натиск  след отчаяно краткото обсъждане в Брюксел на Брекзит  вчера показват ясно това, срещу което Тереза Май се изправя. \r\nДа, имаме разделен кабинет, доминиран от привърженици на оставането,който обаче  не е виновен за истинската причина, поради която Тереза Май е направила толкова малък напредък по отношение на Брекзит, е, че ЕС е решен да блокира нашето напускане - и ако не може тогава, иска да направи Брекзит колкото може по- болезнен. \r\nПредседателят на Съвета на ЕС Доналд Туск арогантно казва на премиера, че трябва да \"сложи картите си на масата\". \r\nПричината е  политическа безизходица относно ирландската граница и бъдещето на Гибралтар. \r\nНо това е просто игра на покер от мъже, които се опитват да накарат Великобритания да мисли, че те държат печелившата  ръка. \r\nИстината е, че Тереза Май държи всички аса. \r\nВсъщност е време Европа да постави картите си на масата. \r\nПремиерът трябва да зададе на Европейския съюз един прост въпрос: Иска ли 39 милиарда лири, които сме обещали като напускащо селище, или не? \r\nАко ЕС продължава да се противопоставя, офертата трябва да бъде оттеглена. \r\nЗащото можем да напуснем, без да се стигне до споразумение, ако това е необходимо и това ще навреди на ЕС повече, отколкото на нас. \r\nВместо да играе твърдо с Великобритания, ЕС трябва да отдели енергията си за справяне с разточителството, което много от неговите 600 милиона граждани презират. Добро че напускаме. \r\n*** Проведоха се протести в над 700 града в САЩ срещу миграционната политика на Доналд Тръмп, пише лондонският вестник  Evening Standard . \r\nПовече от 700 прояви бяха планирани в цялата страна, от градове, притегателни за  имигрантите,  като Лос Анджелис и Ню Йорк, до районите на консервативните Апалачи и Уайоминг под призива \"Семействата трябва да са заедно\". \r\nХиляди, облечени в бяло, се събраха рано сутринта в парка Лафайет срещу Белия дом, където се очакваше да бъде най-големият от протестите. \r\nНа банерите пишеше: \"Какво следва, концлагери?\" докато на други пишеше“Мен ме е грижа, а теб ?“ , като имаха предвид якето, което Мелания Тръмп носеше при посещение на център за деца-мигранти, на което пишеше: „Мен не ме е грижа, а теб“ \r\nПротестиращите в Далас скандираха „Нас ни е грижа“, като организаторите заявиха, че недоволството от „варварската и нехуманна политика на администрацията“ е размило партийните различия. \r\nВ Ню Йорк хиляди викаха „Срам!“ и пееха „Затворете центровете за задържане“ \r\nПрезидентът Тръмп отговори на протестиращите чрез социалната мрежа „Туитър“, където поздрави и защити служителите на Агенцията за имиграцията и митниците (ICE), чието разформироване искат  протестиращите .", "date": "2018.07.01", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/07/01/2540345/pregled-na-mezhdunarodnite-novini-do-6-chasa-agentsiya-fokus.html", "text": "Правителството на Иран търси начини да избегне санкциите на САЩ и техните последствия, съобщи иранската държавна информационна агенция. \r\nСпоред агенцията, президентът на Иран Хасан Роухани се е срещнал с началниците на своите законодателни и съдебни клонове към правителството, за да обсъди мерките, насочени към подготовката за евентуални санкции, за да може да се „предотврати тяхното негативно въздействие“. \r\nСпособи за осигуряване на петролна самодостатъчност е била една от мерките, които са били обсъдени. \r\nИранското правителство и парламент вече сформираха комисия със задачата да намери пазари за иранския петрол, след като САЩ наложиха своите санкции. Комисията ще работи и върху намирането на сигурни заплащания за своя петрол по начин, който е „в съответствие с международното право“ и не увеличава корупцията. \r\n***  Хиляди души се събраха пред сградата на Белия дом в събота, за да протестират срещу имиграционните политики на администрацията на президента Доналд Тръмп, които разделят деца от родителите им на границата между САЩ и Мексико. \r\nПротестиращи събиращи се в центъра на Вашингтон са размахвали знаци и са скандирали „срам“, докато религиозни лидери и активисти призоваха администрацията да бъде по-гостоприемна към чужденците и да събере разделените семейства. \r\n„Това е против всичко, на което държим като държава“, заяви протестиращата Паула Флорес-Маркес по отношение на политиките на Тръмп. \r\nВ същото време президентът се намира в личния си голф клуб в Ню Джърси, където ще си почине през уикенда. \r\nПротести се организираха и в други американски градове, включително Ню Йорк и Лос Анджелис, като бяха проведени маршове към местните офиси на федералните имиграционни власти. \r\nСпоред организаторите, около 30 000 души са се събрали в централен Вашингтон. \r\n*** До 17 юли ще е готов екипът за преговори с ЕС, заяви македонският вицепремиер Буяр Османи. \r\nВ екипа ще има политически и технически лица. По думите на Османи Македония е очаквал дата за започване на преговори и екипът на правителството е подготвен за тази стъпка. Все пак според Османи страната му не е абсолютно подготвена и става дума за много скъп процес. \r\n*** Лошо време и наводнения обхванаха Сърбия и Румъния. \r\n Водата бавно се отдръпва, и въпреки че ситуацията е овладяна , но гражданите са загрижени, че под вода са редица пътища, булеварди и домове, много общини с часове останаха без електричество. Спасителните екипи с лодки спешно бяха изпратени в наводнените райони \r\n\"Сегашната ситуация е под контрол, а комисията за оценка на щетите през деня ще излезе на терен, заедно с компетентните служби, които работят за  отстраняване на щетите по пътната инфраструктура\", казва Саша Ранчич - началник на противопожарната служба.  \r\nСилни дъждове засегнаха  много  части от Сърбия, причинявайки наводнения и проблеми с трафика, а няколко реки в Белград излязоха от коритата си. При голямата буря, която порази Суботица, освен наводнените улици има изкоренени  дървета,  а леки наранявания е получил един човек. \r\nМного автомобили останаха под водата - трафикът по  Ибърската магистрала, близо до Степойевац, е почти напълно блокиран, защото на платното  има буквално езеро. Досега 30 души са били евакуирани в града и електрозахранването е прекъснато. Валежите също засегнаха Нови Сад, причинявайки големи проблеми. Времето в Сърбия днес е дъждовно. Според метеорологичните прогнози се очаква подобрение. \r\nСилни бури обхванаха и  Румъния. Дъждовете причиниха наводнения в няколко региона в североизточната и централната част на страната. Една 81-годишна жена загуби живота си, след като таванът на къщата й се е срутил. Хиляди домове са наводнени и стотици хора са евакуирани. Много национални пътища са блокирани поради наводняване. Над 100 пожарникари са ангажирани да изпомпват вода от наводнени къщи в района на Брашов, където разливът на водата е засегнал и болница. \r\nМетеоролозите съобщиха, че  е обявен червен код за  опасност от наводнения в централните райони Брашов и Ковасна, докато оранжев код е активиран за областите Ботошани, Сучава и Яш. \r\n*** Възможно е редакторът на „Служебен вестник“  Мартин Костовски да публикува спорните закони за ратификация на Договора за името и Закона за езиците без подписа на президента на Македония Георги Иванов. \r\nТова може да стане само с акт за обявяване с подписа на председателя на парламента Талат Джафери \r\n\"Ще следвам всички позитивни правни разпоредби в Република Македония, но официалният вестник на държавните учреждения,  като институция, изобщо няма да бъде пречка за прогресивните процеси, които започват в  Република Македония \", каза Костовски пред телевизионния канал  Алсат-М, цитиран от македонското издание Фокус. \r\n*** САЩ или Германия да се включат като посредник в преговорите със Сърбия, иска косовският премиер Рамуш Харадинай. \r\nВ интервю за телевизия РТК, цитирана от македонската медия, Харадинай е изразил мнение, че досегашните посредници, които участват в преговорния процес от десет години насам, е малко вероятно да постигнат напредък в бъдеще. Досега в преговорния процес посредничи Европейския съюз. \r\n„Единствената възможност да насочим диалога в друга посока е вливането на нови сили“, заяви Харадинай по РТК. Ако  не САЩ, а страна от ЕС, нека да е Германия, е казал Харадинай в интервюто. \r\n*** Върховният представител по въпросите на външните работи и сигурността Федерика Могерини и еврокомисарят по разширяването Йоханес Хан в писмено послание, адресирано до гражданите на Македония, увериха, че пътят към Европейския съюз е отворен. Те призоваха процесът на осъществяване на реформи в областта на правосъдието, икономиката, сигурността и администрацията да продължи. \r\nДвамата европейски официални представители информираха, че Европейската комисия е направила необходимата подготовка за започване на преговорите на 19 юни следващата година. Двамата призоваха за пълно сътрудничество от всички политически сили в страната и гражданското общество, като гарантираха, че ще подкрепят осъществяването на необходимите реформи. Могерини и Хан смятат, че споразумението, постигнато с Гърция, е историческо и че Европа се гордее с това споразумение. \r\nЕврокомисарят по разширяването Йоханес Хан ще пристигне в Скопие на 17 юли, когато формално ще започне наблюдение на  Македония, за да се изясни моментното състояние и за съгласуване на законодателството и с това на ЕС. Това е необходима процедура за всички страни кандидатки преди започване на преговори за членство в ЕС, съобщава ТВ 21. \r\n*** Върховният представител по въпросите на външните работи и сигурността Федерика Могерини и еврокомисарят по разширяването Йоханес Хан в писмено послание, адресирано до гражданите на Македония. Te увериха, че пътят към Европейския съюз е отворен. Те призоваха процесът на осъществяване на реформи в областта на правосъдието, икономиката, сигурността и администрацията да продължи. \r\nДвамата европейски официални представители информираха, че Европейската комисия е направила необходимата подготовка за започване на преговорите на 19 юни следващата година. Двамата призоваха за пълно сътрудничество от всички политически сили в страната и гражданското общество, като гарантираха, че ще подкрепят осъществяването на необходимите реформи. Могерини и Хан смятат, че споразумението, постигнато с Гърция, е историческо и че Европа се гордее с това споразумение. \r\nЕврокомисарят по разширяването Йоханес Хан ще пристигне в Скопие на 17 юли, когато формално ще започне наблюдение на  Македония, за да се изясни моментното състояние и за съгласуване на законодателството и с това на ЕС. Това е необходима процедура за всички страни кандидатки преди започване на преговори за членство в ЕС, съобщава ТВ 21. \r\n*** Испания ще приеме кораб с 59 мигранти, спасени в Средиземно море на път от Либия, които Италия и Малта отказаха да приемат. \r\nНовината идва само ден след като на срещата на лидерите от Европейския съюз бе постигнато споразумение за намаляване на потока от мигранти към Съюза. \r\n„Въпреки препятствията, ние продължаваме да помагаме на „невидимите хора“. Техните разкази и това, което са преживели в Либия е ужасяващо“, казват от неправителствената организация „Отворени обятия“ \r\nЗа конкретния кораб италианският вицепремиер и вътрешен министър Матео Салвини е написал  в социалната мрежа „Фейсбук“: Най-близкото пристанище е Малта, организацията и флагът на кораба са испански, да забравят да акостират в Италия“. \r\nМалтийският вътрешен министър е казал в „Туитър“: Спрете да разпространявате некоректна информация и да сочите с пръст Малта без причина“, като е уточнил, че мигрантите са спасени между Либия и италианския остров Лампедуза. \r\nКорабът е получил разрешение да закара мигрантите в Барселона.  \r\n*** Четирима загинаха при нападение на Боко Харам срещу бежански лагер в Нигерия, предава  AFP . \r\nНападателите са влезли в лагера в град Банки, в близост до границата с Камерун,  където са настанени бежанци от други части на страната. Те са били с велосипеди  или са  се предвижвали пеша. Двама от терористите са убити, останалите са успели да избягат. \r\nПри нападението са загинали четирима обитатели на лагера и други четирима са били ранени. \r\nСпоред  информацията на властите нападателите са искали да откраднат хранителни запаси. \r\nНападатели от Боко Харам и друг път са нападали лагера, за да крадат храна и дрехи. \r\nПо-късно при друг инцидент са пострадали двама войници, когато колата им е попаднала на мина.", "date": "2018.07.01", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/07/01/2540339/afp-meksiko-glasuva-za-prezident.html", "text": "Мексико гласува за президент, пише  AFP . \r\nИзморени от корупцията и насилието, мексиканците излизат в неделя на президентски избори, като фаворит е анти-системния ляв политик Мануел Лопес Обрадор. \r\nВодейки с повече от 20 пункта в социологическите проучвания, с  остър език, сребристокосия  политик успешно използва гнева на гласоподавателите от безкрайната серия от корупционни скандали и ужасяващо насилие – над 25 000 убийства през миналата година, подхранвани от наркокартелите в страната. \r\nМного избиратели са отблъснати от двете партии, управлявали Мексико в продължение на почти столетие: управляващата Институционо-революционна партия (PRI) и консервативната партия за национално действие (PAN). \r\n64-годишният Лопез Обрадор ги нарича и двете части на една и съща \"мафия на властта\", послание, което се възприема от много хора. \r\nСоциолозите от Oraculus дават на Мануел Лопес Обрадор 48,1% от гласовете в деня на изборите,  до 26,1% за бившия председател на Конгреса Рикардо Аная от PAN, 20,8% за кандидата за PRI Хосе Антонио Меaде и 5% за независимия кандидат Хайме Родригес.  Юлиян Марков", "date": "2018.07.01", "title": "AFP: Мексико гласува за президент"}
{"url": "http://www.focus-news.net/news/2018/07/01/2540348/gd-granichna-politsiya-intenziven-na-izhod-za-tovarni-avtomobili-e-trafikat-na-gkpp-kapitan-andreevo.html", "text": "На българо-турската граница на ГКПП „Капитан Андреево“ трафикът е интензивен на изход за товарни автомобили. Това съобщиха от пресцентъра на  ГД „Гранична полиция“ . На границата със Сърбия, Македония, Гърция и Румъния трафикът е нормален на всички гранични контролно-пропускателни пунктове.", "date": "2018.07.01", "title": "ГД „Гранична полиция“: Интензивен на изход за товарни автомобили е трафикът на ГКПП „Капитан Андреево“"}
{"url": "http://www.focus-news.net/news/2018/07/01/2540334/sunday-express-bryuksel-igrae-poker-koyto-ne-mozhe-da-specheli.html", "text": "Брюксел играе покер, който не може да спечели, пише британският консервативен вестник  Sunday Express . \r\nТова е мнение на редакцията на вестника, което \"Фокус\" публикува без редакционни поправки. \r\nМинаха две години и една седмица, откакто гласувахме да напуснем ЕС. Точно след девет месеца ще бъдем свободни - датата 29 март,определена от британския парламент. Така че 27-те европейски лидери не трябва да таят илюзии, че могат да ни изплашат или да ни подмамят да останем и  един ден по-дълго от необходимото. \r\nТехните тактики за натиск  след отчаяно краткото обсъждане в Брюксел на Брекзит  вчера показват ясно това, срещу което Тереза Май се изправя. \r\nДа, имаме разделен кабинет, доминиран от привърженици на оставането,който обаче  не е виновен за истинската причина, поради която Тереза Май е направила толкова малък напредък по отношение на Брекзит, е, че ЕС е решен да блокира нашето напускане - и ако не може тогава, иска да направи Брекзит колкото може по- болезнен. \r\nПредседателят на Съвета на ЕС Доналд Туск арогантно казва на премиера, че трябва да \"сложи картите си на масата\". \r\nПричината е  политическа безизходица относно ирландската граница и бъдещето на Гибралтар. \r\nНо това е просто игра на покер от мъже, които се опитват да накарат Великобритания да мисли, че те държат печелившата  ръка. \r\nИстината е, че Тереза Май държи всички аса. \r\nВсъщност е време Европа да постави картите си на масата. \r\nПремиерът трябва да зададе на Европейския съюз един прост въпрос: Иска ли 39 милиарда лири, които сме обещали като напускащо селище, или не? \r\nАко ЕС продължава да се противопоставя, офертата трябва да бъде оттеглена. \r\nЗащото можем да напуснем, без да се стигне до споразумение, ако това е необходимо и това ще навреди на ЕС повече, отколкото на нас. \r\nВместо да играе твърдо с Великобритания, ЕС трябва да отдели енергията си за справяне с разточителството, което много от неговите 600 милиона граждани презират. Добро че напускаме.  Юлиян Марков", "date": "2018.07.01", "title": "Sunday Express: Брюксел играе покер, който не може да спечели"}
{"url": "http://www.focus-news.net/news/2018/07/01/2540349/aktualna-patna-obstanovka.html", "text": "През нощта от запад облачността ще продължи да намалява, но по-значителна ще остане до сутринта над източните райони, където все още на места ще има валежи. Утре над по-голямата част от страната ще е предимно слънчево. Временни увеличения на облачността ще има над североизточните, а в следобедните часове и над планинските райони и там на отделни места ще превали краткотрайно. Вятърът ще отслабне и през деня вече ще е до умерен, от северозапад. Максималните температурите ще бъдат от около 22° в североизточните райони до около 29° в югозападните. Това съобщават от пресцентъра на  Агенция „Пътна инфраструктура”  (АПИ). \r\nОГРАНИЧЕНИЯ ЗА ТОВАРНИ АВТОМОБИЛИ: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1)\tза периода от 01 юни до 15 септември 2018 г. за дните петък - неделя: Ограниченията важат само за следните участъците от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. в посока София - Пловдив; \r\nв неделя от 16 ч. до 20 ч. в посока Бургас - София. \r\nАМ „Струма“: \r\nв събота от 10 ч. до 14 ч. в посока п. в. „Даскалово“ - ГКПП „Кулата“. \r\nАМ „Марица“: \r\nв неделя от 16 ч. до 20 ч. в посока Свиленград - АМ „Тракия“. \r\nи за дните петък – от 17:00 часа до 20:00 часа и неделя – от 14:00 часа до 20:00 часа: \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-5 Русе-Велико Търново; \r\n•\tпът I-9 Варна-Бургас; \r\n•\tпът II-99 Бургас-Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. \r\nІІ. СЪСТОЯНИЕ НА АВТОМАГИСТРАЛИТЕ: \r\nАМ „Тракия“: \r\nОбласт София:  \r\n- До 01.07.2018 г. при км 0 движението е в една лента поради ремонтни дейности на съоръжение. Шофьорите да се движат с повишено внимание и съобразена скорост. \r\n- Ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности до 20.12.2018 г. \r\nОбходни маршрути: \r\n- по направление София – Костенец през пътен възел „Ихтиман“ при км 34+000. \r\n- по направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман.  \r\nАМ „Хемус“:  \r\nОбласт София:  \r\nДо 20.12.2018 г. движението от км 29+860 до км 35+150 се осъществява двупосочно в платното посока Варна поради ремонтни дейности на виадукт при км 33+600 и тунел „Витиня“.   \r\nДо 20.12.2018 г. движението от км 36+170 до км 36+710 се извършва двупосочно в платното посока Варна поради аварийно – възстановителни дейности по виадукт „Коренишки дол“ при км 36+450.  \r\nДо 20.12.2018 г. движението от км 36+770 до км 38+150 се осъществява двупосочно в платното посока София поради аварийно-възстановителни дейности на виадукт при км 37+920.  \r\nДо 02.07.2018 г. движението се извършва в изпреварващата лента при Ботевград от км 44 до км 47 в посока София се осъществява в една лента поради преасфалтиране. \r\nДо 20.12.2018 г. движението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно-възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ - п.в. Ботевград.  \r\nАМ „Струма“: няма. \r\nАМ „Марица“: няма. \r\nАМ „Черно море“:  \r\nДвижението в участъка Варна – Бургас от км 2+329 до км 3+238 се осъществява при пълно затваряне на платното посока Бургас и пренасочване на движението в платното посока Варна поради ремонт на виадукт „Звездица” до 15.10.2018 г.  \r\nАМ „Люлин“:  \r\nОбласт София:  \r\nДвижението в участъка София – Перник е ограничено за леки МПС до 12 тона от км 7+100 до км 12+860 поради обрушване на ската при км 9+600. Движението се осъществява по обходен маршрут: в посока Перник се отклонява на п.в. \"Мало Бучино\" по път II-1801 /Околовръстен път София - кв. Суходол - Мало Бучино - Големо Бучино - Перник/. Срок от 10:00 до 18:00 часа до 16.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ \"Люлин\" е затруднено за МПС над 12 т от км 7+100 до км 12+860 поради обрушване на ската при км 9+600. Движението се осъществява с поетапно пропускане в интервал от 2 часа, както следва: от 10:00 до 12:00 часа; от 13:00 до 15:00 часа и от 16:00 до 18:00 часа автомобилите изчакват на определените места. В часовете от 12:00 до 13:00 часа; от 15:00 до 16:00 часа и след 18:00 движението се възстановява. Срок от 10:00 до 18:00 часа на 16.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник.  \r\nАлтернативни маршрути:  \r\n- за автомобили до 12 тона по път I-1 от пътен възел Драгичево – Владая – София и обратно.  \r\n- само за леки автомобили по път 1801 Перник – Мало Бучино – Суходол и обратно. Път 1801 Перник – Мало Бучино – Суходол е забранен за МПС над 12 тона. Срок до 16.07.2018 г. \r\nОбласт Перник:  \r\nДвижението по АМ Люлин в участъка от п. в. Даскалово до граница с област София е ограничено поради обрушване на ската при километър 9+600. Движението за тежкотоварните МПС над 12 тона се спира поетапно с изчакване на място с продължителност от два часа за периода от 10:00 до 18:00 часа. Леките автомобили се пренасочват по обходен маршрут по път I-1 през Владая и през път III-1801 Големо Бучино – Перник. /Път 1801 Перник – Мало Бучино – Суходол е забранен за МПС над 12 тона./ Срок от 10:00 до 18:00 часа до 16.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: \r\n1. Проходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т - целогодишно; \r\n- „Дюлински“ - забранен за МПС над 3,5 т - целогодишно; \r\n- „Пампорово“ - забранен за МПС над 3,5 т - целогодишно;  \r\n- „Петрохан“ - забранен за МПС над 12 т, както и тегленето на ремаркета и полуремаркета - целогодишно; \r\n- „Твърдишки“ - забранен за МПС над 10 т - целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4 - целогодишно. \r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: \r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.; \r\nБелотинци – Краводер от км 73+542 до км 125+450 се осъществява с повишено внимание, поради прекилометриране. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 10.07.2018 г.  \r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 31.08.2018 г.  \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.;  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 02.07.2018 г.; \r\nДвижението по път София – Перник от км 281+890 (при разклонението за с. Драгичево) се ограничава в една лента за движение в лявото платно, преди кръстовището и отваряне след него при км 282+115. Скоростта на движение се ограничава до 40 км/час. Срок 30.09.2018 г. \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 31.01.2019 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nПравец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), п.в. І-3, п.в. „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОПУ-Ловеч:  \r\nСофия – Велико Търново в участъка от пътен възел „Коритна” до село Сопот от км 0+000 до км 24+000 се осъществява с повишено внимание поради машинно и ръчно косене на банкети. Водачите да се движат със съобразена скорост. Срок: 07.07.2018г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:  \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nЗатворен за движение участъка на републикански път І-5 Русе – Бяла – В.Търново от км 4+758 до км 6+799.  \r\nОбласт Стара Загора: \r\nДвижението по път I-5 Шипка - Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 31.07.2018 г. \r\nОбласт Хасково: \r\nДвижението в участъка Хасково – Димитровград от км 283+050 до км 288+505 се осъществява извършват ремонтни дейности на пътната инфраструктура. В участъка е затворено за движение платното в посока Димитровград. Движението се осъществява двупосочно в платното в посока Хасково в по една лента за посока. Срок до 16.07.2018 г. \r\nОбласт Кърджали: \r\nЧерноочене – Кърджали – ограничено е движението на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5 – път ІІІ-505 (с. Манастир) – път ІІІ-507 –Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506 – път І-5 посока Хасково  път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали; \r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г. \r\nДвижение с повишено внимание по път I-5/Е85 в участъка надлез Кирково - ГКПП Маказа от км 390+090 до км 390+210 поради извършващи се в близост до пътното платно строително ремонтни дейности. Има ограничение на скоростта. Срок до 31.08.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт София:  \r\nДвижението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 06.07.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Сливен:  \r\nДвижението в участъка от с.Мокрен  до п.кр. Петолъчката от км 232+550 до км 233+550 се осъществява в едната лента поради извършване ремонтни дейности на асфалтовата настилка.Движението се регулира с пътни знаци. Срок 31.08.18 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 временно е ограничено за движение поради пропадане на насип;  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nКранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.; \r\nОбласт Бургас:  \r\nДвижението в участъка Обзор – Равда от км 167+100 до км 207+600 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 02.07.2018 г. \r\nДвижението в участъка Обзор – Равда от км 167+100 до км 207+600 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 02.07.2018 г. \r\nДвижението в участъка Бургас – к.к. Слънчев бряг от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 202+307 /разклон за с. Тънково/; път III-9061 Тънково – Александрово; път III-906 Александрово – Каблешково – п.в. „Бургас-север“ по път I-9 при км 229+639 и обратно. Срок до 15.09.2018г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. \r\nДвижението в участъка Сл. бряг – Бургас от км 222+849 до км 225+522 километраж по проект /обход Поморие/ или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е  намалена до 70 км/ч в участъците на съществуващите кръстовища. Движението се регулира от пътни знаци. Срок до 01.07.2018 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. \r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II - 99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: \r\n общинския път Черноморец – Созопол. Срок до 31.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-795: Движението по път III-795 в участъка Крумово градище – Карнобат от км 49+000 до км 53+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 02.07.2018 г \r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 20.07.2018 г.; \r\nПът III-5392: Движението по път III-5392 от км 5+800 до км 17+900 в участъка Камено – Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 16.07.2018 г.; \r\nПът III-6008: Движението по път III-6008 от км 0+000 до км 16+000 в участъка надлез завод Лукойл - Камено се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 16.07.2018 г. \r\nПът III-7306: Движението по път III-7306 Сунгурларе – Пъдарево от км 15+000 до км 19+100 се осъществява в една лента на определени участъци поради цялостно асфалтиране на участъка. Организацията на движение е сигнализирана с пътни знаци. Срок до 31.07.2018 г. \r\nПът III-7907: Движението по път III-7907 в участъка Тръстиково – надлез Братово от км 5+200 до км 16+200 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 16.07.2018 г. \r\nПът III-7909: Движението по път III-7909 кв. „Горно Езерово“ – Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 16.07.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш; Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: По път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 20.07оо.2018 г. \r\nПът III-514: Ограничено е движението по път III-514 Г. Оряховица – Арбанаси от км 44+090 до км 46+474 поради ремонтни дейности.  \r\nОбходен маршрут: по път II-53 от Г.Оряховица до пътен възел с път I-4 до с.Шереметя, по път VTR 1014 до с.Арбанаси и обратно. Срок до 20.08.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 11.01.2019 г. \r\nОбходен маршрут: Чешма – Сливовица – Горско Ново село – Джулюница – Кесарево. \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС:  \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост.  \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.07.2018 г.  \r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено за всички МПС поради авариен ремонт на мост над р. Тополовец.  \r\nОбходен маршрут от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411 /с. Слана бара/. Срок до 31.07.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.  \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.  \r\nРемонтни дейности: \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 26.08.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 е ограничено поради основен ремонт /рехабилитация/ на пътя.  \r\nОбходен маршрут: По уличната мрежа на гр. Козлодуй \r\nОграничението е сигнализирано с пътни знаци, съгласно проекта за временна организация. Срок 31.08.2018 г. \r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 10.07.2018 г. \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 12.07.2018 г. \r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. \r\nПът III-1301: Движението по път III-1301 Криводол – Галатин от км 1+000 до км 2+700 се осъществява при стесняване на една от лентите поради частични ремонти на асфалтовата настилка и почистване на окопи. Срок до 10.07.2018 г. \r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът IІ-44: Движението по път IІ-44 Драгановци – Габрово от км 18+000 до км 18+965 е ограничено за товарни автомобили над 5 т. поради ремонт на пътно съоръжение при км 18+693. Движението по направление Габрово – Севлиево се организира по следния Обходен маршрут: Товарните автомобили над 5 т се отклоняват на пътен възел \"Попови\" по път III-5004 към с. Рязковци, оттам по път III-4403 към с. Козирог и по път III-4041 към гр. Севлиево. Поставена е необходимата сигнализация. Срок до 12.09.2018 г. \r\nПът IІ-44: Движението по път II-44 Севлиево – Габрово от км 18+000 до км 18+965 в района на с. Новаковци е ограничено за всички МПС поради ремонт на пътно съоръжение при км 18+693.  \r\nДвижението по направление Габрово – Севлиево се организира по следния Обходен маршрут: По път III-4402 през селата Горна Росица, Райновци, Враниловци и гр. Севлиево. Движението по направление Севлиево – Габрово е организирано по път III-4402 през селата Горна Росица, Гъбене, Райновци, Враниловци и гр. Габрово. Поставена е необходимата пътна сигнализация. Срок до 12.09.2018 г. \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.08.2018 г. \r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности.  \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 30.09.2018 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Драгановци – Габрово в участъка от км 14+600 до км 23+978,36 и от км 25+731 до км 28+972,75 се осъществява поетапно двупосочно първо в дясната свободна лента, после в лявата пътна лента поради ремонт на пътно съоръжение при км 20+484. Срок до 31.07.2018 г \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 31.07.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 31.07.2028 г. \r\nПът II-71: Движението по път II-71 Силистра – Добрич от км 36+760 до км 38+000 в района на с. Коларци се осъществява с повишено внимание поради пропадане на част от пътното тяло. Срок до 15.07.2018 г. \r\nПът II-71: Движението по път II-71 от км 80+500 до км 101+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.08.2018 г. \r\nПът II-97: Движението по път II-97 Околовръстен път на гр. Добрич от км 7+824 до км 16+539 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 30.09.2018 г. \r\nОПУ-Кюстендил: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 02.07.2018 г.; \r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г. \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.08.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. \r\nРемонтни дейности: няма. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nДвижението се регулира с пътни знаци. Срок до 30.11.2018 г. \r\nПът III-358: Движението по път III-358 кръстовище за м. Нановица - кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 31.08.2018г. \r\nОбходен маршрут: по път III-358  от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 10.01.2019 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци.  \r\nОбходен маршрут: по път ІІ-81 Боровци – Благово – Монтана, по път І-1 /Е-79/ Монтана – Сумер, по път ІІІ-1621 и път ІІІ-8104 Сумер – Пърличево и обратно.Срок до 31.08.2018 г. \r\nРемонтни дейности: \r\nПът ІІ-11: Движението по път ІІ-11 Сливата – Орсоя от км 26+000  до км 29+000 се осъществява двупосочно в една лента поради почистване на земни окопи и изграждане под окопен дренаж. Движението се регулира от сигналисти. Срок до 15.07.2018 г.; \r\nПът ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 31.07.2018 г.  \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. \r\nРемонтни дейности: няма. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г. \r\nРемонтни дейности:няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т. \r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 15.07.2018 г. \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.; \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 15.07.2018 г.; \r\nПът III-861: Движението по път III-861 Югово - Лъки се осъществява в една лента поради пропадане на част от пътното платно. Движението се регулира с пътни знаци. Срок до 03.08.2018г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-23: Движение по път II-23 Завет – Исперих - Дулово, в участъка между гр. Завет и граница с ОПУ Силистра от км 63+250 до км 94+200 се осъществява в една лента поради частични ремонтни дейности на асфалтовата настилка. Движението в района се регулира от сигналисти. Срок до 06.07.2018 г. \r\nПът III-205: Движение по път III-205 гр. Исперих и с. Свещари от км 39+250 до км 54+500 се осъществява в една лента поради частични ремонтни дейности на асфалтовата настилка. Движението в района се регулира от сигналисти. Срок до 06.07.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г. \r\nПът II-54: Движението по път гара Бяла – Ценово от км 0+000 до км 13+100 се осъществява с повишено внимание поради рязане на храсти, профилиране на пътни банкети, почистване на канавки и частични ремонтни дейности по асфалтовата настилка. Срок до 31.10.2018 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.07.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента, поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nОПУ-Сливен: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СПР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. \r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. \r\nПът II-86: Движението на МПС под 12 тона по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе, при км 73+800 се осъществява с повишено внимание, съобразно създадената организация на движение, поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.07.2018 г.; \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м вдясно. Участъкът е сигнализиран с пътни знаци. Срок до 31.07.2018 г. \r\nПът ІІ-86: Движението по път ІІ-86 Хвойна – Чепеларе, при км 75+400 се осъществява с повишено внимание, съобразно създадената организация на движение, поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.07.2018 г. \r\nПът ІIІ-197: Движението по път ІІІ-197 Сатовча – Доспат – Грохотно от км 42+000 до км 80+000 се осъществява с повишено внимание в свободната лента, съобразно създадената организация на движение поради частични ремонти в асфалтовата настилка. Срок до 06.07.2018 г.  \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.07.2018 г. \r\nПът ІІI-8631: Движението по път ІІI-8631 Момчиловци - Лъки от км 3+000 до км 3+300 е ограничено за всички МПС поради свлечена земна маса на пътното платно. Участъкът е сигнализиран с пътни знаци. \r\nОбходен маршрут: Момчиловци - Соколовци - проход „Рожен“ и обратно. Срок 02.07.2018 г. \r\nПът ІІI-8681: Движението по път ІІI-8681 Рудозем - Бяла река от км 2+870 до км 2+905 се осъществява в една лента поради пропадане на пътното платно. Участъкът е сигнализиран с пътни знаци. Срок 02.07.2018 г.  \r\nПът ІІI-8681: Движението по път ІІI-8681 Рудозем - Смилян от км 2+960 до км 3+020 се осъществява в една лента поради пропадане на пътното платно. Участъкът е сигнализиран с пътни знаци. Срок 31.07.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 31.03.2019 г.  \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 31.08.2018 г.  \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. \r\nРемонтни дейности:  \r\nПът II-18: Движението по път II-18 Софийски околовръстен път /СОП/ в участъка от пътен възел с АМ „Тракия“ до Казичене от км 34+500 до км 35+500 в платното посока АМ „Хемус“ е ограничено поради ремонтни дейности по асфалтовата настилка. Движението се осъществява двупосочно в платното посока АМ „Тракия“. Срок 03.08.2018 г.; \r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок 02.07.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г. \r\nПът III-4082: Движението на МПС над 3,5 т. по път III-4082 Капище-Банковец от км 0+000 до 11+300 е ограничено поради ремонт на мост. Срок до 31.07.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради ремонт на пътната настилка. Срок до 30.09.2018 г. \r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 30.08.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности:  \r\nПът III – 806: Движението по път III-806 между Хасково и пътен възел Хасково от км 0 +000 до км 0+877 се осъществява с повишено внимание поради частични ремонтни дейности на асфалтовата настилка. В участъкът е затворено за движение платното в посока Димитровград. Движението се осъществява двупосочно в платното в посока Хасково, като е обособена по една лента за посока. Срок до 16.07.2018 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 31.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2018 г. \r\nОпасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.07.01", "title": "Актуална пътна обстановка"}
{"url": "http://www.focus-news.net/news/2018/07/01/2540352/predstoyashti-sabitiya-v-stranata-za-1-yuli-agentsiya-fokus.html", "text": "***  \r\nВ Детския музейно-образователен център към НИМ ще се проведе ателие по изработка на керамични икони. Материали, инструменти и модели ще бъдат осигурени от организаторите. Ателието започва в 10.30 часа и ще продължи до 15.30 часа. Занятията за децата са безплатни, вход за придружители - 3 лв. \r\n***  \r\nОт 10.00 часа пред сградата на Комисията за енергийно и водно регулиране (КЕВР), БСП – София ще подкрепи граждански протест срещу увеличението на цените на тока, парното и водата. \r\n*** \r\nКЕВР ще проведе  закрито заседание, на което ще утвърди цените на електрическата и на топлинната енергия, в сила от 1 юли 2018 г. От 11.00 часа в заседателната зала на КЕВР ще се бъде обявено решението на регулатора.  \r\n*** \r\nОт 12.00 часа пред открита сцена в парк „Заимов“ ПП АБВ ще отбележи четвъртия си рожден ден.  ПП АБВ ще подари 400 книги с българска възрожденска, класическа и съвременна литература, както и 400 български стихотворения на вечни български писатели. Ще има футболна надпревара с награди топка и фланелка от Световното първенство по футбол. Празникът ще протече със специалното участие на Богдан Томов. \r\n***  \r\nОт 19.00 часа в парка зад НДК – новооткритата сцена на Двореца, ще се състои концерт под надслов „Музиката на Западните Балкани”. С концерта се изпраща символично послание към Австрия да бъде продължен един от основните приоритети на Българското председателство - европейската интеграция на Западните Балкани.   \r\n*** \r\nОт 11.00 часа на лятната естрада в Борисовата градина ще се състои детско шоу с актьора Дечко Чунтов – „Веселият Слънчолюбчо“.  От 19.00 часа на същото място ще проведе концерт на „София Брас“.  \r\n***  \r\nОт 13.00 часа в Градския парк, по време на Националния фестивал за народно творчество „Фолклорна магия“ ще бъде представена най-голямата демонстрация на бански „Главеж“ от над 40 изпълнители. \r\n***  \r\nОт 17.00 часа на откритата сцена до часовника пред хотел „България“ ще бъде открит тридневен арт фестивал „Сезони“. На 2 и 3 юли фестивалът продължава в зала „Петя Дубарова“ на Морското казино, открита сцена Охлюва и алеите около него. \r\n***  \r\nОт 09.00 часа на крепостта Царевец ще се проведат демонстрации на средновековните занаяти, бит и традиции.  \r\n***  \r\nОт 09.00 часа в ХГ „Борис Денев“ ще се проведат Майсторски класове на Жереми Жув - китара.  \r\n***  \r\nОт 10.00 часа на крепостта Царевец ще се проведе Втори кръг на боен турнир, изпълнения на група “Ериней“.  \r\n ***  \r\nОт 14.00 часа на крепостта Царевец продължават демонстрации на средновековните занаяти, бит и традиции. \r\n***  \r\nОт 16.00 часа на крепостта Царевец ще се проведе  закриване на Международен фестивал „Средновековен Търновград“.  \r\n***  \r\nОт 20.00 часа в Лапидариума на Археологическия музей ще се проведе концерт на Дел Падре. \r\n***  \r\nОт 12.30 часа в спортна зала „Олимпиада“ ще бъде открит 13-ият Международен турнир по Олимпийско карате Купа Каварна. \r\n***  \r\nОт 10.00 часа във и около Археологически комплекс „Калето“ ще се състои „Приключенски многобой – Мездра 2018“. \r\n***  \r\nВ епархийския манастир „Св. Пантелеймон“ над Смолян Негово Високопреподобие архимандрит Висарион  –  архиерейски наместник на Смолянска духовна околия,  ще възглави св. божествената Литургия в църквата „Св. св. Козма и Дамян“, по повод храмовия й празник. От 08.00 часа ще бъде отслужена утреня, а от 09.00 часа -  света божествена Литургия. \r\n***  \r\nОт 10.00 в парк „5-ти октомври” продължава тазгодишното издание на „Детски панаир – Стара Загора 2018“. \r\n***  \r\nОт 10.00 часа на кортовете „Кенана“ ще се проведе летен празник за деца под мотото „Първи стъпки в тениса, играй и се забавлявай!“", "date": "2018.07.01", "title": "Предстоящи събития в страната за 1 юли (Агенция „Фокус“)"}
{"url": "http://www.focus-news.net/news/2018/07/01/2540351/nimh-nad-po-golyamata-chast-ot-stranata-shte-e-predimno-slanchevo-maksimalnite-temperaturite-shte-badat-mezhdu-22-i-29.html", "text": "Днес над по-голямата част от страната ще е предимно слънчево. Временни увеличения на облачността ще има над североизточните, а в следобедните часове и над планинските райони и там на отделни места ще превали краткотрайно. Вятърът ще отслабне и през деня вече ще е до умерен, от северозапад. Максималните температурите ще бъдат от около 22° в североизточните райони до около 29° в югозападните. Това съобщи за  Агенция „Фокус“  дежурният синоптик от НИМХ Христо Христов. \r\nНад Черноморието ще бъде предимно слънчево. По-значителна облачност ще има преди обяд над северното крайбрежие. Максималните температури ще бъдат между 22 и 25°. Температурата на морската вода е около 24°. Вълнението на морето ще бъде 1-2 бала. \r\nНад планините ще бъде предимно слънчево, през деня с временни увеличения на облачността. Само на отделни места в масивите от Западна България след обяд краткотрайно ще превали, възможно е и да прегърми. Ще духа умерен до силен, само по най-високите части временно бурен северозападен вятър. Максималната температура на височина 1200 метра ще е около 17°, на 2000 метра – около 10°.", "date": "2018.07.01", "title": "НИМХ: Над по-голямата част от страната ще е предимно слънчево, максималните температурите ще бъдат между 22° и 29°"}
{"url": "http://www.focus-news.net/news/2018/07/01/2540344/prezidentat-donald-tramp-e-pomolil-sauditska-arabiya-da-uvelichi-dobiva-na-petrol.html", "text": "Президентът Доналд Тръмп, който отдавна е критик на високите цени на петрола, каза в събота, че е поискал от Саудитска Арабия да увеличи нефтопроизводството си, за да намали цените на световния петролен пазар, предава  Anadolu Agency . \r\n\"Току-що говорих с крал Салман от Саудитска Арабия и му обясних, че поради сътресенията на пазара и нефункционирането на пазарите на  Иран и Венецуела, аз моля Саудитска Арабия да увеличи производството на петрол, може би до 2,000,000 барела, за да компенсира разликата ... Цените са високи! Той се съгласи! \" Тръмп пише в своя акаунт в социалната мрежа „Туитър“. \r\nДокато производството на петрол във Венецуела се снижи,  връщането на санкциите срещу  Иран се смята за истинската причина за ръст на цените на петрола тази седмица. \r\nСлед като Държавният департамент на САЩ във вторник призова съюзниците и компаниите да спрат да купуват суров петрол от Иран от 4 ноември, цените на петрола се повишиха. \r\nТръмп е обвинявал Организацията на страните износителки на петрол (ОПЕК) за поддържането на високи цени на петрола в миналото, докато е бил бизнесмен, и наскоро потвърди критиките си срещу тях. \r\n\"Цените на петрола са твърде високи, ОПЕК отново е замесен, не е добре!\" написа Тръмп преди две седмици в „Туитър“.   Юлиян Марков", "date": "2018.07.01", "title": "Президентът Доналд Тръмп е помолил Саудитска Арабия да увеличи добива на петрол"}
{"url": "http://www.focus-news.net/news/2018/07/01/2540343/afp-chetirima-voynitsi-v-mali-sa-ubiti-sled-kato-kolata-im-popadna-na-mina.html", "text": "Четирима войници в Мали са убити, след като колата им попадна на мина, предава  AFP . \r\nИнцидентът е станал в централната част на страната. Губернаторът Сиди Аласане Туре заяви, че при избухването на мината са убити четирима и са ранени други двама войници от националната гвардия. \r\nТой добави, че преди президентските избори на Мали през юли армията \"увеличава патрулите в тази област, където има напрежение поради междуплеменни конфликти\". \r\nВ района на Коро, на около 120 километра североизточно от мястото на инцидента, няколко жители са заявили, че \"терористите са започнали да поставят мини навсякъде\". \r\n\"Преди две седмици в края на учебната година триколка, транспортираща деца, попадна на  мина - загубихме три деца\", заяви местен жител.  Юлиян Марков", "date": "2018.07.01", "title": "AFP: Четирима войници в Мали са убити, след като колата им попадна на мина"}
{"url": "http://www.focus-news.net/news/2018/07/01/2540353/pp-abv-shte-podari-po-povod-chetvartiya-si-rozhden-den-400-knigi-s-balgarska-vazrozhdenska-klasicheska-i-savremenna-literatura.html", "text": "ПП АБВ ще отбележи четвъртия си рожден ден от 12.00 часа на открита сцена в столичния парк „Заимов“ (пред театър „София“). АБВ ще подари 400 книги с българска възрожденска, класическа и съвременна литература, както и 400 български стихотворения на вечни български писатели. Това съобщиха от пресцентъра на  ПП АБВ . Ще има футболна надпревара с награди топка и фланелка от Световното първенство по футбол. Празникът ще премине със специалното участие на Богдан Томов.", "date": "2018.07.01", "title": "ПП АБВ ще подари по повод четвъртия си рожден ден 400 книги с българска възрожденска, класическа и съвременна литература"}
{"url": "http://www.focus-news.net/news/2018/07/01/2540346/rudolf-dzhuliani-krayat-na-iranskite-upravnitsi-e-blizo.html", "text": "Краят на иранските управници е близо, заявил Рудолф Джулияни, предава  Reuters . \r\nБившият кмет на Ню Йорк и личен адвокат на Доналд Тръмп е заявил, че американският президент „ще задуши диктаторите-аятоласи“, като предположи, че с повторното въвеждане на санкциите срещу Иран се цели смяна на режима. \r\nТой е казал това пред конгреса на „Национален съвет за съпротива в Иран“, който обединява множество опозиционни ирански групи, целящи сваляне на режима на шиитските духовници в Иран. \r\n„Ние сме най-силната икономика в света, ако ви спрем кранчето  се сривате“, казва той и посочва започналите протести в Иран от миналия месец. \r\nСъветникът по сигурността на Доналд Тръмп Джон Болтън заяви през май, че целта на политиката на американската администрация е недопускането на възможността Иран да се сдобие с  ядрено оръжие и не цели смяна на режима в Техеран.  Юлиян Марков", "date": "2018.07.01", "title": "Рудолф Джулиани: Краят на иранските управници е близо"}
{"url": "http://www.focus-news.net/news/2018/07/01/2540355/sport-mirela-demireva-zavarshi-chetvarta-na-visokiya-skok-na-diamantenata-liga-v-parizh.html", "text": "Мирела Демирева завърши на четвърта позиция на висок скок в събота на Диамантената лига в Париж. Българската лекоатлетка успя да прескочи 194 сантиметра. Тя направи смелото решение да пропусне скока на 197 сантиметра и да направи директен опит на 200 сантиметра, но не успя. На първо място в състезанието завърши световната шампионка Мария Ласицкене с 204 сантиметра. По-рано през сезона, Демирева за първи път в кариерата си преодоля гросмайсторската височина от 2.00 метра.", "date": "2018.07.01", "title": "Спорт: Мирела Демирева завърши четвърта на високия скок на Диамантената лига в Париж"}
{"url": "http://www.focus-news.net/news/2018/07/01/2540338/evening-standard-provedoha-se-protesti-v-nad-700-grada-v-sasht-sreshtu-migratsionnata-politika-na-donald-tramp.html", "text": "Проведоха се протести в над 700 града в САЩ срещу миграционната политика на Доналд Тръмп, пише лондонският вестник  Evening Standard . \r\nПовече от 700 прояви бяха планирани в цялата страна, от градове, притегателни за  имигрантите,  като Лос Анджелис и Ню Йорк, до районите на консервативните Апалачи и Уайоминг под призива \"Семействата трябва да са заедно\". \r\nХиляди, облечени в бяло, се събраха рано сутринта в парка Лафайет срещу Белия дом, където се очакваше да бъде най-големият от протестите. \r\nНа банерите пишеше: \"Какво следва, концлагери?\" докато на други пишеше“Мен ме е грижа, а теб ?“ , като имаха предвид якето, което Мелания Тръмп носеше при посещение на център за деца-мигранти, на което пишеше: „Мен не ме е грижа, а теб“ \r\nПротестиращите в Далас скандираха „Нас ни е грижа“, като организаторите заявиха, че недоволството от „варварската и нехуманна политика на администрацията“ е размило партийните различия. \r\nВ Ню Йорк хиляди викаха „Срам!“ и пееха „Затворете центровете за задържане“ \r\nПрезидентът Тръмп отговори на протестиращите чрез социалната мрежа „Туитър“, където поздрави и защити служителите на Агенцията за имиграцията и митниците (ICE), чието разформироване искат  протестиращите .   Юлиян Марков", "date": "2018.07.01", "title": "Evening Standard: Проведоха се протести в над 700 града в САЩ срещу миграционната политика на Доналд Тръмп"}
{"url": "http://www.focus-news.net/news/2018/07/01/2540354/hilyadi-posreshtnaha-izgreva-na-dzhulay-morning.html", "text": "По традиция хиляди посрещнаха първия изгрев на месеца. Тази сутрин първото юлско слънце изгря около 5.40 часа. Традиционно Джулай морнинг се празнува на морето, но беше отбелязан и в много други точки в страната. Емблематичната песен „Джулай морнинг\" на Юрая Хийп от 1971 година (July Morning), която се счита за химн на празника, звуча на десетки места. \r\nПразникът възниква във Варна през 80-те и дори 70-те години. Свързан с хипи движението в Америка, традицията съществува в България и до днес. На всеки 30 юни срещу 1 юли големи групи хора се събират, за да посрещнат заедно изгряващото слънце. Така те смятат, че се пречистват пред него, без това да има връзка с езически или религиозни ритуали.", "date": "2018.07.01", "title": "Хиляди посрещнаха изгрева на Джулай морнинг"}
{"url": "http://www.focus-news.net/news/2018/07/01/2540347/reuters-kim-chen-un-e-pomolil-kitay-da-hodataystva-za-barzo-vdigane-na-sanktsiite.html", "text": "По време на визитата си в Пекин севернокорейският лидер е помолил китайския президент Си Дзинпин да ходатайства за по-бързо вдигане на санкциите срещу Северна Корея е съобщил японския вестник  , цитиран от  Reuters . \r\nКим е помолил китайската страна за съдействие след успешно приключилата среща между него и американския президент Доналд Тръмп в Сингапур \r\nПо думите на вестника китайският президент е обещал да положи „максимални усилия“. \r\nКим посети Китай само седмица след историческата среща в Сингапур.  Юлиян Марков", "date": "2018.07.01", "title": "Reuters: Ким Чен-ун  е помолил Китай да ходатайства  за бързо вдигане на санкциите"}
{"url": "http://www.focus-news.net/news/2018/07/01/2540356/pravoslavnata-tsarkva-proslavya-svetite-bezsrebrenitsi-kozma-i-damyan.html", "text": "На 1 юли всяка година Православната църква прославя светите безсребреници Козма и Дамян. По този повод и във връзка с празничния неделен ден, когато си спомняме и за възвръщането на честните мощи на преподобни Йоан Рилски Чудотворец, във всички епархии на Българската православна църква се отслужва празнична Света Литургия. Празникът се почита сред народа като Свети Врач. Много чудни изцеления преписват преданията на двамата братя лечители. Голяма част от тях разказват за тяхната безкористност и вярност към клетвата - да лекуват единствено с името Божие и в името на живота, без да взимат и грош за това. Според вярванията вечерта срещу празника болни, недъгави и слепи отиват и преспиват в църква или параклис на светците. Сутринта се мият с лековита вода от аязмата. Обрича се и курбан на лечителите. Меси се хляб и се раздава за здраве. Врачки и баячки, народни лечители разпределят и сортират набраните билки на Еньовден и изсъхнали вече билки. Жените не работят нищо, за да не се разболеят семействата им и домашните животни. Народните лечители също не работят на празника на своите покровители, защото „няма да им се хване лекът\".", "date": "2018.07.01", "title": "Православната църква прославя светите безсребреници Козма и Дамян"}
{"url": "http://www.focus-news.net/news/2018/07/01/2540350/afp-slovakiya-e-nay-uyazvima-ot-amerikanskite-mita-sreshtu-evropeyskite-avtomobili.html", "text": "Като най-голям производител на автомобили на глава от населението в света, Словакия ще е най-силно засегната, ако президентът на САЩ Доналд Тръмп реализира заплахата си да наложи 20% тарифа върху внесените от ЕС автомобили, твърдят анализатори, предава   AFP . \r\nЗаплахата на Тръмп беше най-новата в ескалиращата търговска война, в която Европейските съюз наложи данък върху джинсите и мотоциклетите, произведени в САЩ, в отговор на американските тарифи за европейския износ на стомана и алуминий. \r\nСловакия, като  водещ износител на автомобили и автомобилни части от ЕС в Съединените щати, по отношение на дела на БВП, е най-уязвима към евентуалните мита.  Юлиян Марков", "date": "2018.07.01", "title": "AFP: Словакия  е най уязвима от американските мита срещу европейските автомобили"}
{"url": "http://www.focus-news.net/news/2018/07/01/2540358/kevr-shte-utvardi-tsenite-na-elektricheskata-i-na-toplinnata-energiya-vlizashti-v-sila-ot-1-yuli-2018-g.html", "text": "Комисията за енергийно и водно регулиране (КЕВР) ще проведе  закрито заседание, на което ще утвърди цените на електрическата и на топлинната енергия, в сила от 1 юли 2018 г.  Докато тече закритото заседание пред сградата на Комисията се организира протест срещу поскъпването на тока, парното и водата. \r\nСлед като на 29 юни 2018 г. КЕВР окончателно реши природният газ да поскъпне с 10, 81% от 1 юли, се очаква топлинната енергия да поскъпне с около 7%, а електричеството с над 2%. \r\nСлед приключване на заседанието, решението на регулатора ще бъде обявено в 11.00 часа на брифинг за представители на медиите  – Заседателна зала, ет. 4.", "date": "2018.07.01", "title": "КЕВР ще утвърди цените на електрическата и на топлинната енергия, влизащи в сила от 1 юли 2018 г."}
{"url": "http://www.focus-news.net/news/2018/07/01/2540360/denyat-1-yuli-v-svetovnata-istoriya.html", "text": "2017 г.  \r\nЕтиопският политик Тедрос Аданом встъпва в длъжност като първият генерален директор на Световната здравна организация от африкански произход.  2017 г. \r\nКанада празнува 150 години от създаването си (1867 г. ) 2016г.  \r\nКанада разположи 1000 войници в Латвия за един от четирите батальона, които НАТО сформира в Източна Европа в отговор на руското анексиране на Крим. 2014 г.  \r\nПредседателството на Европейския парламент е разделено на два мандата по 2,5 години. За първия мандат с абсолютно мнозинство (над 50%) при тайно гласуване е избран лидера на групата на социалистите в Европейския парламент Мартин Шулц. Втория мандат ще се заеме от представител на Европейската народна партия. 2014 г.  \r\nБившия френски президент Никола Саркози е арестуван по обвинение в корупция. 2014 г.  \r\nПравителството на Япония начело с министър-председателят Шинзо Абе приема резолюция според която, за първи път след Втората световна война японските въоръжени сили могат да участват в акции извън граница. 2014 г.  \r\nПредседателството на Съвета на ЕС преминава от Гърция към Италия за половин година. 2014 г.  \r\nХуан Карлос Варела официално поема президентството на Панама. 2014 г.  \r\nВ Хонконг се провежда многохиляден протест за промяна на изборната система в пряка. 2013 г.  \r\nХърватия се присъединява към ЕС. 2012 г.  \r\nВ Сенегал се провеждат парламентарни избори. 2012 г.  \r\nКипър става новият ротационен председател на ЕС. 2011 г.  \r\nПолша оглавява Съветът на Европейския съюз. 2011 г.  \r\nПо инициатива на краля на Мароко Мохамед VI в страната се провежда референдум по новия проект за конституционни реформи. 2002 г.  \r\nОснован е Международният наказателен съд, който разглежда дела на лица за геноцид, престъпления срещу човечеството, военни престъпления и престъпления на агресия. 2001 г.  \r\nАлександър Праматарски получава вот на доверие от Върховния съвет на Демократическата партия. 1999 г.  \r\nШотландия открива първия си парламент след повече от 300 години. \r\nШотландия е историко-географски район на Великобритания. Има известни автономни права. Площта й е 78 764 кв.км. Населението е 5 194 700 души. Административният център на Шотландия е Единбург. В древността територията на Шотландия е населена с пикти и келти. През І в. устоява на римското нашествие. През V-VІ в. се заселват скоти (оттук произлиза името й), брити и англосакси. През 563 г. Шотландия е покръстена. ІХ век се характеризира с нормански нападения. През ХІ в. е образувано единно шотландско кралство Скотия. Тринадесети век се характеризира с опитите на Англия да покори Шотландия. През 1296 г. крал Едуард I присъединява Шотландия. През 1314 г. независимостта на страната е възстановена. През ХІV-ХV в. по време на Стогодишната война Шотландия на Стюартите е в съюз с Франция. Средата на ХVІ в. е създадена презвитерианска църква. През 1603 г. след смъртта на Елизабет I Тюдор короната е наследена от Джеймс IV Шотландски (Джеймс I Английски). Шотландия се обединява с Англия чрез лична уния. През 1651-1652 г. при Оливър Кромуел Шотландия насилствено е присъединена към Англия (официално с унията от 1707 г.). През 1997 г. с референдум е одобрено създаването на автономен парламент. Две години по-късно са проведени първите избори за местен автономен парламент. 1997 г.  \r\nХонконг е предаден на Китай. \r\nХонконг е географска територия в Азия, в югоизточната част на Китай на брега на Южнокитайското море. Състои се от две части: о-в Сянган и малък участък от п-в Дзюлун - китайска територии, отнети от Великобритания през 1842 г., а също - по-голямата част от п-в Дзюлун с прилежащите острови (т. нар. Нова територия), дадени под аренда от Китай на Великобритания през 1898 г. за срок от 99 години. Площта на Хонконг е 1 066 кв. км., а населението - 6 500 000 жители, над 98% от които - китайци. Официален език - английски и китайски. 1980 г.  \r\nПоради повишаването на цените на месото и колбасите в редица предприятия в Полша избухват стачки, на следващия ден стачната вълна обхваща цялата страна. 1979 г.  \r\nВ продажба е пуснат популярният аудио плейър “Walkman” на фирмата “Сони”. 1969 г.  \r\nПодписан е Договор за неразпространение на ядреното оръжие от СССР, САЩ, Великобритания и други страни. Договорът влиза в сила на 5 март 1970 г. Задължава ядрените държави да не продават на неядрените страни ядрено оръжие, да не им помагат за неговото производство или закупуване. Задължава неядрените държави да не приемат ядрено оръжие, да не го произвеждат, да не търсят и да не приемат помощ за неговото производство. Това се отнася и за взривните ядрени устройства, използвани за мирни цели. Контролът се осъществява с помощта на Международна агенция по атомна енергия (МАГАТЕ). Договорът не ограничава развитието на изследванията, производството и използването на разпадащи се ядрени материали за мирни цели под контрола на МАГАТЕ. 1946 г.  \r\nСАЩ провеждат първия ядрен опит след края на Втората световна война. Той се провежда на тихоокеанския атол Бикини. 1944 г.  \r\nПод егидата на ООН започва конференцията в Бретън Уудс, формулирала следвоенната международна финансова политика. \r\nБретън-Уудската икономическа система е приета със спогодба през 1944 г. Това е система, която регламентира действията на учредения тогава Международния валутен фонд. Основава се на неизменното съотношение между щатския долар и цената на златото (35 долара за 1 унция злато) и неизменните паритети между долара и останалите основни валути. Чрез нея валутните курсове се ограничаваха от т. нар. интервенционни точки, които се отклоняваха с един процент над или под установените паритети. Поради възникнала криза, вследствие на спекулативни валутни операции в края на 1971 г. системата е отменена. На нейно място са въведени плаващите валутни курсове. 1942 г.  \r\nВ хода на Втората световна война след осеммесечна обсада германските войски превземат Севастопол. \r\nСевастопол е град в Украйна, Кримска област. Основан е през 1783 г. като военноморско пристанище и крепост. Прославя се с героичната си отбрана през 1854-1855 г. по време на Кримската война и през 1941-1942 г. по време на Втората световна война. 1916 г. > \r\nЗапочва битката при Сома, решаваща за изхода на Първата световна война, една от най-кръвопролитните за тази война – само през първия й ден двете страни дават над 21 000 жертви. По време на тази битка за първи път са включени танкове. Първите верижни бронирани танкове се използват от английската армия. В боя участват 32 машини. Те са конструирани от Ърнест Суинтън. \r\nСома е река в Северна Франция с дължина – 245 км. и площ на басейна – 5 500 кв. км. Протича по равнините на Пикардия, влива се в пролива Ламанш. \r\nПолският биохимик Казимир Функ открива витамините и въвежда термина “витамин”. \r\nВитаминът е органично вещество, необходимо за нормалната жизнена дейност на организма. \r\nСАЩ създават първите в света военновъздушни сили. \r\nАлберт Айнщайн официално излага своята теория за относителността. \r\nАлберт Айнщайн е роден през 1879 г. в Улм, Германия. Той е германски физик теоретик и математик, един от създателите на съвременната физика. Той е роден в Германия, живее в Швейцария. Там завършва училището в Аарау при проф. Вебер, след което през 1900 г. се дипломира като преподавател по физика в Цюрихската политехника. През 1902 г. започва работа във федералното Бюро за патенти в Берн като експерт. Жени се за Милеве Марич, негова състудентка и отново се връща в Германия, а през 1933 г. емигрира в САЩ. През 1905 г. Айнщайн създава частната, а през 1907-1916 г. и общата Теория на относителността. Автор е на основни трудове по квантова теория на светлината. Той въвежда термина \"фотон\" през 1905 г., открива Закона за фотоефекта, основния закон на фотохимията, наречен Закон на Айнщайн и доказва теоретично индуцираното излъчване през 1917 г. Развива статистическата теория на Брауновото движение, като полага основите на теорията за флуктуацията и създава квантовата статистика на Бозе-Айнщайн. От 1933 г. Айнщайн работи върху космологията и единната теория на полето. Инициатор е за създаването на Йерусалимския университет през 1925 г. През 30-те години на ХХ век той се обявява срещу фашизма, а през 40-те – срещу използването на ядрено оръжие. През 1940 г. пише писмо до американския президент за опасността от създаването на ядрено оръжие в Германия, с което стимулира ядрените изследвания в САЩ. През 1921 г. получава Нобелова награда за трудовете по теоретична физика и по-точно за закона за фотоефекта. \r\nЗапочва първият турнир по тенис в Уимбълдън. Шампион при мъжете (единственото състезание, което се провежда тогава) става англичанинът Спенсър Гор. \r\nЗапочва битката при Гетисбърг – решаващото сражение от Гражданската война в САЩ, завършило три дни по-късно с победа за Севера. \r\nВ периода 1861-1865 г. се води гражданската война в САЩ между Северните и Южните щати. Тя е предизвикана от противоречията между робовладелската олигархия, от една страна, и буржоазията, фермерите и работниците – от друга. Избирането на кандидата на Републиканската партия Е. Линкълн за президент през 1860 г. служи като предлог за отцепването на 11 южни щата в Конфедерация и за начало на военните действия. \r\nПрез първия етап на войната (1861-1862 г.) войските на Юга имат надмощие и нееднократно застрашават федералната столица Вашингтон. Революционните действия на новото правителство – приемането на закона за хоумстедите, освобождаването на робите и други, водят до прелом в хода на войната (1863-1865 г.). Изходът на битката при Гетисбърг през юли 1863 г. е провал на последния опит на Юга за настъпление. Походите на армията на Севера под командването на генерал У. Шърман и генерал Ю. Грант разчленяват Конфедерацията, изтощават силите й и войските й капитулират на 9 април 1865 г. Гражданската война е най-кръвопролитният и най-разрушителният конфликт в историята на САЩ, но резултатите от нея осигуряват бързо икономическо развитие на страната. \r\nВ САЩ започват да се продават първите залепващи се пощенски марки. \r\nНаполеон Бонапарт извършва десант в Александрия. \r\nНаполеон Бонапарт е френски император. Роден е в град Аячо на остров Корскика през 1769 г. През 1785 г. той завършва военно училище в Париж и става подпоручик. През 1793 г. като капитан-артилерист участва в обсадата на Тулон, зает от англичаните. Благодарение на неговите способности френската революционна армия превзема Тулон и прогонва британския флот от френските брегове. На 14 януари 1794 г. е произведен в звание бригаден генерал. През 1795 г. ликвидира роялистки метеж в Париж, след което е назначен за командващ на френската армия, действаща в Италия. През своята военна кариера Наполеон печели повече от 60 сражения. По време на похода в Италия (1796-1797 г.) се проявява не само като талантлив генерал, но и като добър дипломат. През 1798-1799 г. организира и командва египетски поход, разбива турската армия, завладява Египет и Сирия и организира административна и данъчната система в завладените територии. На 9 ноември 1799 г. Наполеон извършва държавен преврат и става пръв консул. На 18 април 1804 г. е провъзгласен за император на Франция. Опитва с цената на нови войни и победи да се задържи на императорския престол. Англия, Австрия и Прусия образуват Рейнската лига (1804 г.) – политически съюз, насочен срещу Франция. През 1805 г. Наполеон разгромява Австрия (битката при Аустерлиц) и сключва Пресбургския мир (1805 г.). През 1806 г. в битките при Йена и Ауерщад разгромява Прусия и я окупира. Англия организира морска блокада на Франция и Наполеон отговаря с континентална блокада срещу острова. През 1807 г. разбива руската армия при Ейлау и Фридланд. Принуждава Русия да се присъедини към континенталната блокада и с Тилзитския мир разделя Европа на 2 зони на влияние – френска и руска. През 1808-1811 г. той предприема поход за завоюване и окупиране на Испания, през 1809 г. побеждава Австрия, без да я обезвреди напълно. През 1812 г. Наполеон предприема несполучлив поход в Русия и е принуден да отстъпи и потегля обратно за Франция. Основната му грешка в руския поход е не толкова военна, колкото политическа Вместо да даде свобода на руския народ, като разруши феодално-крепостническата система, премахне самодържавието и въведе конституционно управление, той окупира Русия. Това позволява на Александър I и царедворците да го обявят за враг на Русия и на православната вяра. Целият руски народ се вдига на война за защита на вярата и отечеството. В тези условия прогресивните идеи на Френската революция са обявени за реакционни. Победата на Русия в Отечествената война (1812-1813 г.) позволява да се съхрани самодържавието в продължение на повече от 100 години. През 1813 г. на Парижкия конгрес Наполеон отхвърля условията за мир. След поражението на Франция в битката при Лайпциг (1813 г.) съюзните армии окупират страната, Наполеон абдикира в двореца Фонтебло и е заточен на остров Елба. През пролетта на 1815 г. напуска о-в Елба и се завръща във Франция. Настъпва периодът на т. нар. \"100 дни\". Реставрацията на монархията във Франция е премахната. След загубата в битката при Ватерло през 1815 г. Наполеон е заточен на о-в Св. Елена, където е поставен под най-строг режим и охрана от английските войски. Наполеон Бонапарт умира на 5 май 1821 г. След смъртта му са публикувани неговите \"Мемоари от о-в Света Елена\" и \"Мемоари\", продиктувани по време на заточението. \r\nРодена е Даяна Спенсър – принцеса на Уелс. Родена е в аристократично семейство. Баща й е осмият лорд Спенсър и след неговата смърт през 1975 г. тя наследява титлата лейди Даяна Спенсър. След развода на родителите си през 1969 г. Даяна остава да живее при баща си в семейната къща в областта Сандрингам, където се запознава с кралското семейство. Даяна и Чарлз започват да излизат заедно през 1980 г. Принц Чарлз й предлага брак през февруари 1981 г. Сватбата им се състои на 29 юли 1981 г. От брака си двамата имат двама сина принц Уилям Артур Филип Луис (1982 г.) и принц Хенри Чарлз Албърт Дейвид (1984 г.). През юли 1996 г. Чарлз и Даяна оповестяват решението си да се разведат. Разводът става факт на 28 август 1996 г. В течение на години принцеса Даяна развива огромна благотворителна дейност. Лейди Даяна умира на 31 август 1997 г. при катастрофа във Франция. \r\nРоден е американският лекоатлет Карл Люис, многократен олимпийски шампион в спринта и дългия скок. \r\nРоден е Джералд Морис Еделман – американски биохимик, член на Американската академия за изкуства и наука, на Нюйоркската Академия на Науките. Носител е на Нобелова награда за физиология и медицина за 1972 г. (заедно с Р. Р. Портър). През 1950 г. завършва Урсинус колидж. Доктор е по медицина от 1954 г. От 1957 г. работи в Рокфелеровия институт за медицински изследвания (професор от 1966 г.). Основните му проучвания са върху изучаването на първичната и третичната структура на белтъчините, главно на антителата (имуноглобулини), върху строежа на повърхността на клетките. Прилага нови методи на фракциониране на антитела и клетки, разработва метода на флуоресцентната спектроскопия на белтъчините. Открива, че молекулата на имуноглобулина се състои от четири полипептидни снопчета. \r\nРоден е Йежи Стефан Ставински – полски сценарист, писател и режисьор. Участник е в антифашистката съпротива. През 1951 г. завършва Варшавския университет. Печата от 1952 г. Пише сценарии, в които осмисля героиката и трагедията на Втората световна война, както и битовокомедийни проблеми на съвременността. Сценарист е на “Човек на релсите” (1957 г.), “Дезертьор” (1958 г.), “Канал” (1958 г.), “Еронка” (1958 г.), “Покушение” (1959 г.), “Кривогледо щастие” (1960 г.), “Кръстоносци” (1960 г.), “Съвременна история” (1960 г.), “Любовта на 20-годишните” (1962 г.), “По следите на Адам” (1970 г.), “Голямата любов на Балзак” (тв, 1973 г.), “Акция край арсенала” (1977 г.), “Обратен билет” (1978 г.), “Бащата на кралицата” (1979 г.), “Рожденият ден на един млад варшавянин” (1980 г.). Режисьор на “Развод няма да има” (1964 г.), “Пингвин” (1965 г.), “Предпразнична вечер” (1966 г.), “Кой вярва в духове” (1977 г.), “Час пик” (1973 г.), “Рожденият ден на Матилда” (1975 г.), “Гражданинът Пишчук” (1989 г.), “Полковник Квятковски” (1995 г.). \r\nРоден е Уили Диксън – американски блуспевец и басист. Блусовете му имат голямо значение за оформянето на рокендрола. Професионалната си кариера на музикант започва в началото на 50-те години. Освен като вокалист, участва като басист в записи на Чък Бери, Бо Дидли, Мъди Уотърс и др. През 70-те години изнася концерти с групата си \"Чикаго блус ол’старс\". Албуми: \"Willie Dixon-Catalyst\" (1973 г.), \"I Am the Blues\" (1975 г.), \"Mighty Earthquake & Hurricane\" (1983 г.), \"The Original Wang Dang Doodle\" (1995 г.), \"Poet of The Blues\" (1998 г.). \r\nРоден е Луи Блерио – френски инженер, един от пионерите на авиацията, конструктор на самолети и пилот. Отначало започва да конструира летателни апарати с махащи крила (1900 г.). По-късно строи безмоторни и моторни самолети. През 1908 г. извършва непрекъснат полет от 14 км. На следващата година прелита пролива Ламанш, широк 42 км. Това е първото прелитане над море, което Блерио осъществява за 37 минути. \r\nРодена е Жорж Санд – френска писателка. Учи в английски католически манастир в Париж. През 1831 г. заедно с писателя Жул Сандо издава романа “Розово и бяло”. Санд се изгражда като писателка в обстановката на обществен подем във Франция след Юлската революция (1830 г.). Първият й самостоятелен роман – “Индиана”, подписан с псевдонима Жорж Санд, излиза през 1832 г. Романите “Валентина” (1832 г.), “Лилия” (1833 г.), “Жак” (1834 г.) са изпълнени с бунтарски индивидуализъм и поставят писателката в редиците на демократичните романтици. През 40-те години на ХIХ в. участва в издаването на антиклерикални ляворепубликански списания и вестници. Активно участва във Февруарската революция 1848 г., но е близка и до радикалните кръгове на левите републиканци. След юни 1848 г. се оттегля от активна обществена дейност и пише романите: “Жан де ла Рош” (1859 г.), многотомната “История на моя живот” (1854-1855 г.) и др. Умира на 8 юни 1876 г. \r\nРодена е Александра Феодоровна – руска императрица, съпруга на император Николай I, дъщеря на пруския крал Фридрих Вилхелм III. Омъжва се за император Николай на 20 юни 1817 г. Като императрица се занимава с благотворителна дейност – покровителства детски домове, болници и домове за стари хора. \r\nРоден е Готфрид Вилхелм Лайбниц – немски философ идеалист, математик, физик, езиковед. От 1676 г. служи на хановерския херцог. По молба на Петър I разработва проекти за развитие на образованието и държавно управление в Русия. В духа на рационализма развива учението за природната (вродена) способност на ума да познава висшите категории на битието и всеобщите и необходими истини на логиката и математиката. Един от създателите на диференциалното и интегралното смятане. \r\nУмира Марлон Брандо - американски актьор. \r\nУмира - Николай Геннадиевич - съветски и руски физик, носител на Нобелова награда за физика (1964) заедно с Александър Прохоров и Чарлз Хард Таунс за работата си в областта на квантовата електроника, довела до създаването на лазера и мазера. Чуждестранен член на Българската академия на науките (1974). \r\nПрез 1950 г. се жени за Ксения Тихоновна Назарова. Има 2 сина: Генадий (1954) и Дмитрий (1963). \r\nУмира Векослав Клаич – хърватски историк, професор от Загребския университет (1893-1922 г.), почетен доктор на Пражкия университет (1922 г.). През 1873 г. завършва Виенския университет. Съчиненията му са посветени на средновековната история, историята и географията на Хърватия, средновековната история на Босна, историята на хърватската музика. Неговият основен труд е многотомна история на Хърватия (описваща събитията до 1608 г.). Опитва се да обясни възникването на хърватската държава с прииждането на седем или осем племена от хървати завоеватели, които подчиняват славяните и образуват особена привилегирована прослойка от населението, от която се формира господстващата класа на хърватското общество. \r\nУмира Хариет Бичър Стоу – американска писателка. Тя става известна със своя роман \"Чичо Томовата колиба\" (1852 г., преведен и на български), в който се проявява като ревностна защитничка на свободата на робите в Америка. \r\nУмира Херман Фелинг – германски химик органик и технолог. \r\nТой е роден на 9 юни 1812 г. в Любек. Завършва Хайделбергския университет (1837 г.), работи в лабораторията на Ю. Либих. От 1839 г. е професор във Висшето техническо училище в Щутгарт. Изследва многоосновните органични киселини, получава паралдехид (1838 г.), бензонитрил и сукцинимид (1844 г.). Предлага реактив за определяне на простите захари (монозахариди) през 1850 г. В областта на техническата химия изследва минералните води, дъбилните вещества, процесите на хлебопроизводството и др. Участва в обработката на много раздели от книгата на Х. Колбе “Учебник по органична химия” (в три тома, 1854-1877 г.), редактор (от 1871 г.) на известното ръководство “Нов химичен речник”. \r\nУмира Михаил Александрович Бакунин – руски общественик, публицист, краен радикал, един от основателите и теоретиците на анархизма и народничеството. \r\nРоден е на 30 май 1814 г. Завършва артилерийско училище в Петербург; офицер е. През 1835 г. напуска армията. Дружи с Г. Белински, А. Херцен, Н. П. Огарьов. Последовател е на философията на Фихте, по-късно – на Хегел. От 1840 г. живее в Западна Европа (Германия, Швейцария, Белгия, Франция). В Париж се сближава с П. Прудон (1844 г.). Активно участва в революцията (1848 г.). Участва в славянския конгрес в Прага (1848 г.) и в избухналото по време на конгреса въстание (12/17 юни 1848 г.). През май 1849 г. е един от ръководителите на въстанието в Дрезден. След потушаването му е арестуван и осъден на смърт (1850 г.). По-късно смъртното наказание е заменено с доживотен затвор. През 1857 г. е изпратен на заточение в Сибир, през 1861 г. успява да избяга в Лондон. Бакунин е против всякаква държава, обявява се против използването на работническата класа от нея. Противник е и на марксистката догма за диктатурата на пролетариата, ограничаваща свободата на човешкия дух. Основни движещи сили за радикално преобразуване на обществото според него са селяните, занаятчиите, дребните собственици и лумпен-пролетариатът. Михаил Бакунин смята, че руският селянин е роден социалист и само той може да осъществи радикалното преустройство на Русия. В края на 1864 г. става член на Международното работническо дружество (т. нар. Първи Интернационал). Поради теоретични разногласия с К. Маркс по-късно е изключен (1872 г.). Основният му труд е \"Държавност и анархия\". \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.07.01", "title": "Денят 1 юли в световната история"}
{"url": "http://www.focus-news.net/news/2018/07/01/2540362/minimalnata-pensiya-narastva-ot-200-do-2076-lv.html", "text": "От днес, 1 юли 2018 г., пенсиите ще се преизчислят с новия процент за година осигурителен стаж като по този начин ще се увеличат с 3,8 %, Така минималната пенсия за осигурителен стаж и възраст нараства от 200 до 207,6 лв. Социалната пенсия за старост ще се увеличи от 120,98 лв. на 125,58 лв. Промяната ще доведе до увеличаване на пенсиите, които не са свързани с трудова дейност, тъй като по закон техният размер се определя в зависимост от социалната пенсия за старост. Това са пенсиите за военна и гражданска инвалидност, социалната пенсия за инвалидност и персоналната пенсия. Ще се повишат и нормативно установените добавки към пенсиите, които се определят в процент от социалната пенсия за старост.  \r\nЗапазва се максималният размер на получаваните една или повече пенсии - 910 лева.  Размерът на средната пенсия от 360 лева ще се покачи с 14 лева.", "date": "2018.07.01", "title": "Минималната пенсия нараства от 200 до 207,6 лв."}
{"url": "http://www.focus-news.net/news/2018/07/01/2540364/predstoyashti-mezhdunarodni-sabitiya-za-1-yuli-agentsiya-fokus.html", "text": "Австрия продължава ротационното председателство на Съвета на ЕС, поемайки кормилото на финалните преговори за Брекзит.  \r\n***  Президентски избори в Мексико. \r\n***  Руският опозиционен лидер Алексей Навални призовава за протест в страната, по време на Световното първенство, заради повишаването на възрастта за пенсиониране. \r\n***  Среща на лидерите на Християнсоциалния съюз с вътрешния министър Хорст Зеехофер. \r\n***  Събрание на Африканския съюз в столицата на Мавритания. \r\n***", "date": "2018.07.01", "title": "Предстоящи международни събития за 1 юли (Агенция \"Фокус\")"}
{"url": "http://www.focus-news.net/news/2018/07/01/2540357/yonhap-severna-i-yuzhna-koreya-normalizirat-morskoto-si-satrudnichestvo.html", "text": "Министерството на отбраната на Южна Корея обяви в неделя, че Северна и Южна Корея са възстановили радиокомуникациите между корабите си за по-добро общуване по море за първи път от 10 години, предава южнокорейската информационна агенция  Yonhap . \r\nОт министерството добавиха, че възстановяването на комуникациите има за цел да потвърди скорошните ангажименти на двете държави да преустановят военното напрежение и да предотвратят неочаквани конфронтации, особено в Жълто море. \r\nПо време на изпитателна комуникация, южнокорейски военноморски плавателен съд се е свързал със севернокорейска патрулираща лодка, която е отговорила веднага на сигнала. \r\nОтбранителното министерство допълни, че морските комуникациите между двете съседки са били прекъснати през май 2008 година, когато от Севера са престанали да отговарят на южнокорейските сигнали. \r\nТова е поредната стъпка в затоплящите се отношенията между Северна и Южна Корея.  Йонислав Дочев", "date": "2018.07.01", "title": "Yonhap: Северна и Южна Корея нормализират морското си сътрудничество"}
{"url": "http://www.focus-news.net/news/2018/07/01/2540365/sofiya-kontsert-na-otkrito-muzikata-na-zapadnite-balkani-shte-otbelezhi-kraya-na-balgarskoto-predsedatelstvo-na-saveta-na-es.html", "text": "На 1 юли, когато Австрия вече ще е поела Председателството на Съвета на ЕС, София изпраща символично послание да бъде продължен един от основните приоритети на Българското председателство - европейската интеграция на Западните Балкани. Това ще се случи с концерт под надслов „Музиката на Западните Балкани”, съобщават от  Министерство за Българското председателство на Съвета на ЕС 2018 . Събитието ще се проведе в парка зад НДК – новата открита сцена на Двореца от 19.00 ч. Достъпът до него е безплатен, а музиката ще бъде в изпълнение на формацията Western Balkan Band BG, създадена от емблематичния музикант Теодосий Спасов. Преди нея на сцената ще се качат музикантите от Спектрум и 4th Edition.  \r\nИдеята на формацията Western Balkan Band BG е да обедини музиканти от страните от Западните Балкани, които чрез невероятната си музика в стил етно джаз да представят общите корени на своята история и култура и уникалното звучене на балканските ритми, наситени с живот, с несравнима емоция и спонтанност.   \r\nВъв формацията се включват музиканти от държавите от Западните Балкани - Васил Хаджиманов, клавиши /Сърбия/, Амар Чешляр, барабани /Босна и Херцеговина/, Йелена Йовович, вокал /Черна гора/, Дритан Хекурани,  бас китара /Албания/ и Сашо Гигов – Гиш, перкусии /Македония/.   \r\nИзключителният професионализъм и богат сценичен опит на музикантите, както и техният уникален подход на смесване на ритми и мелодии от традиционния балкански фолклор със западен, модерен музикален стил, гарантира едно незабравимо изживяване.  Музиката им е възпламеняваща експлозия от импровизаторски умения, балкански фолклор, рок,  джаз и фюжън. Тяхното изкуство няма граници, така както истинското приятелство остава за цял живот.  \r\nОрганизатори на събитието са Министерство на културата и Министерство на Българското председателство на Съвета на ЕС със съдействието на НДК.", "date": "2018.07.01", "title": "София: Концерт на открито „Музиката на Западните Балкани” ще отбележи края на Българското председателство на Съвета на ЕС"}
{"url": "http://www.focus-news.net/news/2018/07/01/2540367/smolyan-negovo-visokoprepodobie-arhimandrit-visarion-shte-vazglavi-sv-bozhestvenata-liturgiya-v-tsarkvata-sv-sv-kozma-i-damyan.html", "text": "В епархийския манастир „Св. Пантелеймон“ над Смолян Негово Високопреподобие архимандрит Висарион  –  архиерейски наместник на Смолянска духовна околия,  ще възглави св. божествената Литургия в църквата „Св. св. Козма и Дамян“. Той ще измоли застъпничеството на безсребрениците лечители да ни даряват здраве и благодат заедно с иконом Запрян Шиков, изпълняващ длъжността игумен на манастира и енорийски свещеник към храм „Св. Неделя“ в Райково, и отец Иван Марински от катедрален храм „Св. Висарион Смолянски“ – Смолян. Това съобщиха от  Архиерейското наместничество – Смолян .   \r\nОт 09.00 часа ще бъде отслужена  света божествена литургия,  възглавена от архимандрит Висарион и с участието на иконом Запрян Шиков и отец Иван Марински. Ще бъде отслужен и водосвет за здраве,  ще има благословена трапеза. \r\nЦърковното настоятелство осигурява безплатен транспорт в неделя за Литургията. Автобусът ще потегли в 08,30 часа от паркинга пред Супера в Горно Райково и  ще спира на всички спирки до манастира. \r\nНека всички заедно да почетем   светите лечители-безсребреници Козма и Дамян, родени в Рим и кръстени в Христа. Убити са през 284 г. от лекар, завидял на славата им.  Православието посочва, че усърдно са изучили начините за лечение, но не вземали от никого пари. Помагали на всички, изцелявали в името на Бог и вярата в Христа. Още приживе били  наречени „безсребреници“.", "date": "2018.07.01", "title": "Смолян: Негово Високопреподобие архимандрит Висарион ще възглави св. божествената Литургия в църквата „Св. св. Козма и Дамян“"}
{"url": "http://www.focus-news.net/news/2018/07/01/2540361/pazardzhik-vremenno-e-ogranicheno-dvizhenieto-pri-km-107-na-am-trakiya-v-posoka-burgas-poradi-ptp.html", "text": "Временно е ограничено движението при км 107 на АМ \"Тракия\" в посока Бургас, поради ПТП. Това съобщиха от пресцентъра на  Агенция \"Пътна инфраструктура\"  (АПИ). Обходен маршрут: п.в.Пазарджик – път II-37  гр. Пазарджик – път I-8 Пазарджик - Пловдив – път III-8008 - п.в. Цалапица. Движението се регулира с пътни знаци и пътна полиция.", "date": "2018.07.01", "title": "Пазарджик: Временно е ограничено движението при км 107 на АМ \"Тракия\" в посока Бургас, поради ПТП"}
{"url": "http://www.focus-news.net/news/2018/07/01/2540370/burgas-v-grada-shte-se-provede-art-festival-sezoni.html", "text": "Тридневен Арт фестивал „Сезони” ще се проведе в Бургас. фестивалът е организиран от Общината и „Народно читалище Пробуда-1880 г.” - Бургас. Това съобщиха от пресцентъра на  Община Бургас . \r\n37 школи и любителски формации с повече от 260 деца и младежи от Бургас, Поморие, Пловдив, Панагюрище, Стара Загора, Карнобат, Сливен, София, Търговище, Владая, Божурище, Долни чифлик, Пазарджик, Свищов, Ямбол ще се включат във фестивалните прояви. \r\nФестивалната програма включва:   \r\n- Конкурс за поп и рок изпълнители  \r\n- Конкурс с песните на Тончо Русев \r\n- Конкурс за приложно изкуство \r\n- Конкурс за изобразително изкуство \r\n- Конкурс за фотография и мултимедия  \r\n- Изложба с наградените творби, творчески работилници  и съпътстващи прояви, гала концерт и награждаване на лауреатите на различните конкурси. \r\nОткриването на фестивала е на 1 юли от 17.00 часа на откритата сцена до часовника пред хотел България. На 2 и 3 юли фестивалът продължава в зала Петя Дубарова на Морското казино, открита сцена Охлюва и алеите около него.", "date": "2018.07.01", "title": "Бургас: В града ще се проведе Арт фестивал „Сезони”"}
{"url": "http://www.focus-news.net/news/2018/07/01/2540368/denyat-1-yuli-v-balgarskata-istoriya.html", "text": "2014 г.  \r\nПрезидентът на Република България Росен Плевнелиев връчва орден „Стара планина“ първа степен с мечове на ген. Симеон Симеонов „за значителния му принос за развитието на Българската армия“. 2000 г.  \r\nЗапочва здравната реформа, като на мястото на безплатната медицинска помощ е въведена системата на лични частни лекари и зъболекари, здравни застраховки и заплащане на прегледите и процедурите. 1997 г.  \r\nВ действие влиза законът за валутния борд с фиксиране на българския лев към германската марка в съотношение 1 марка = 1000 лв. 1996 г.  \r\nВ църквата \"Света Параскева\" синодът на неврокопския митрополит Пимен открива свой църковно-народен събор, на който е провъзгласен за алтернативен патриарх на Българската православна църква (БПЦ). Приветствия към събора поднасят главният прокурор Иван Татарчев и политиците Иван Куртев, Васил Гоцев, Петко Илиев. В същия ден вицепремиерът Светослав Шиваров обявява църковно-народния събор на Пимен за незаконен. 1991 г.  \r\nВ Прага президентът Желю Желев подписва протокол за прекратяване на съществуването на Организацията на Варшавския договор. \r\nВаршавският договор е подписан на 14 май 1955 г. на Варшавското съвещание. Той е военно-политически съюз съставен от България, ГДР, Полша, Румъния, СССР, Унгария, Чехословакия и Албания (през 1968 г. излиза от Варшавския договор). В съответствие с Устава на ООН участниците се задължават да се въздържат в международните си отношения от заплаха със сила или нейната употреба. В случай на въоръжено нападение над някоя от държавите участнички, подписалите Варшавския договор са задължени да й окажат незабавна помощ с всички средства, включително въоръжена сила. Висш орган на Организацията на Варшавския договор е Политическият консултативен комитет. Създадено е Обединено командване на въоръжените сили, което заедно с Военния съвет и щаб ръководи дейността на Обединените въоръжени сили. 1975 г.  \r\nСедмият пленум на Комитета за изкуство и култура (КИК) избира Людмила Живкова за председател на комитета на мястото на Павел Матев, а на 3 юли Народното събрание я утвърждава за член на кабинета и председател на КИК. 1968 г.  \r\nБългария подписва в Москва договора за неразпространение на ядреното оръжие. 1968 г.  \r\nСофийският градски транспорт преминава на безкондукторно обслужване. 1966 г.  \r\nПубликуван е Закон за сделките с валутни ценности и за валутен контрол. 1960 г.  \r\nВъведен е 6-часов работен ден в предприятията с вредни за здравето условия на производство. 1942 г.  \r\nВ хода на Втората световна война след осеммесечна обсада германските войски превземат Севастопол. \r\nСевастопол е град в Украйна, Кримска област. Основан е през 1783 г. като военноморско пристанище и крепост. Прославя се с героичната си отбрана през 1854-1855 г. по време на Кримската война и през 1941-1942 г. по време на Втората световна война. 1921 г.  \r\nВъведен е опростен правопис по предложение на комисия начело с проф. Александър Теодоров-Балан. Премахват се крайните ерове, двойното \"е\" и кръстатото \"ъ\". 1895 г.  \r\nВ Шуменския гарнизон е основано офицерско икономическо дружество \"Опит\". \r\n“Опит” е обществена организация на българската икономическа мисъл. Първоначално членове са дребни търговци и занаятчии, но впоследствие в редовете й остават само лица, имащи определен научен интерес към икономическата проблематика. Икономическото дружество открива свои клонове в Пловдив, Плевен и Русе. Печатен орган на дружеството е \"Списание на Българското икономическо дружество\". 1895 г.  \r\nВ София е проведен първият конгрес на Либералната партия на Васил Радославов. \r\nВасил Радославов е роден през 1854 г. в град Ловеч. Той е политически и държавен деец, член на Българската академия на науките. Завършва право в Хайделберг, Германия, защитава и докторат. След като се завръща в България, става един от лидерите на Либералната партия. Участва неколкократно в управлението на държавата като министър на правосъдието (29 юни 1884 г. –15 юли 1886 г., 9–12 август 1886 г.), министър на вътрешните работи (12 август 1886 г. – 28 юни 1887 г.). По време на Регентството е министър-председател (16 август 1886 г. – 28 юни 1887 г.). При управлението на Стефан Стамболов (1887–1894 г.) оглавява т. нар. легална опозиция. Включен е в състава на коалиционното правителство на Константин Стоилов като министър на правосъдието (19 май – 17 септември 1894 г.) и министър на народното просвещение (17 септември – 9 декември 1894 г.). По-късно минава в опозиция на управляващата Народна партия (1894–1899 г.). Радославов е министър на вътрешните работи от 18 януари 1899 г. до 27 ноември 1900 г. Определя до голяма степен политиката на правителството, поради което управлението през 1899–1901 г. е известно като Радославов режим. През лятото на 1903 г. Радославов е обвинен в измяна на родината и княза, в използване на властта за лично облагодетелстване и е осъден от Държавен съд на осем месеца затвор и отнемане завинаги на гражданските и политическите права. Няколко месеца по-късно е амнистиран. Отново е министър-председател в един от най-тежките периоди за България (4 юли 1913 г. – 21 юни 1918 г.). Едновременно с това до 21 септември 1915 г. е министър на вътрешните работи и народното здраве, а след това и министър на външните работи и изповеданията. След подписването на Солунското примирие през 1918 г. емигрира в Германия. Осъден е задочно от Държавен съд като един от главните виновници за втората национална катастрофа. 1885 г.  \r\nНа конгрес в София деветнадесет македонски дружества избират Централно настоятелство с председател Димитър Ризов и подпредседател Димитър Петков. \r\nДимитър Христов Ризов е роден през 1862 г. в гр. Битоля, Македония. Той е обществен деец, дипломат, публицист и журналист. Учи в родния си град, а след това в Пловдив. През 1881 г. се завръща в Битоля и е назначен за екзархийски инспектор на българските училища в Македония. През 1884 г. се установява в Пловдив. Там се включва активно в съединисткото движение – избран е за член на Българския таен централен революционен комитет. Участва в осъществяването на Съединението на Източна Румелия с Княжество България от 1885 г. През 1887 г. заминава да следва в Лиеж, Белгия. След завършване на образованието си, заема редица дипломатически постове – търговски консул в Скопие (1897–1899 г.), дипломатически агент в Цариград (1903–1905 г.), Белград (1905–1907 г.), Рим (1908–1915 г.) и Берлин (1915–1918 г.). Развива активна публицистична и журналистическа дейност. Редактор е на в. \"Самозащита\", \"Македонский глас\", \"Независимост\". Публикува материали във в. \"Независима България\", \"Марица\", \"Балкан\" и др. Автор е на спомени и брошури: \"Княз Батенберг и Съединението\", \"Разлагающа се и възрождающа се България\", \"Етнография на Македония\" и др. 1881 г.  \r\nВ едночасово заседание, Великото Народно Събрание под председателството на митрополит Антим I Видински, отменя конституцията за 7 години и дава извънредни пълномощия на княз Александър I. Петко Каравелов и Петко Р. Славейков емигрират в Пловдив. Формирано е ново служебно правителство. \r\nРежимът на пълномощията е управление, установено от княз Александър I Батенберг след извършения от него държавен преврат през 1881 г. Князът суспендира Търновската конституция и назначава служебно правителство начело с руския ген. Й. К. Ернрот, което да проведе избори за Велико Народно събрание. Тези действия на княза са подкрепени от Русия и Австро-Унгария. В обстановка на фактическо военно положение изборите са проведени и на 1 юли 1881 г. II Велико Народно събрание започва своята работа. То гласува извънредни пълномощия на княза за срок от 7 г., дава му право да създава нови учреждения, а след изтичането на определения срок ново Велико Народно събрание трябва да измени конституцията в духа на осъществените консервативни промени. Опозиционното движение срещу режима под ръководството на Либералната партия се засилва с всеки изминал ден. Князът се стреми да укрепи властта си с помощта на руските генерали Н. Соболев и А. Каулбарс, които поставя на 23 юни 1882 г. начело на правителството. Много скоро обаче между руските генерали и консерваторите възникват остри противоречия относно въпроса за жп строителство в България. Руските генерали търсят подкрепата на \"крайните либерали\" начело с П. Каравелов, които настояват за пълно възстановяване на конституцията. Консерваторите от своя страна се ориентират към сближаване с \"умерените либерали\", водени от Драган Цанков, които са склонни да допуснат промени в конституцията. През август 1883 г. е подписано споразумение между консерваторите и крилото на Драган Цанков, според което Търновската конституция ще се възстанови, но \"умерените либерали\" се ангажират да съдействат за промяната и в консервативен дух. На 6 септември 1883 г. князът издава манифест, с който възстановява Търновската конституция. Съставено е коалиционно правителство от \"умерени либерали\" и консерватори начело с Драган Цанков. На 5 декември 1883 г. то прокарва в Народното събрание исканите промени в конституцията. Князът се отказва от Режима на пълномощията. На проведените парламентарни избори на 27 май 1884 г. \"крайните либерали\" печелят убедително. Съставено е правителство начело с П. Каравелов, което изцяло възстановява конституцията. 1880 г.  \r\nБългария е приета за член на Международната телеграфна конвенция. 1879 г.", "date": "2018.07.01", "title": "Денят 1 юли в българската история"}
{"url": "http://www.focus-news.net/news/2018/07/01/2540359/sputnik-angela-merkel-i-horst-zeehofer-sa-proveli-sreshta-za-da-obsadyat-migratsionnata-politika.html", "text": "Канцлерът на Германия Ангела Меркел и вътрешният министър Хорст Зеехофер са провели среща в събота, за да обсъдят миграционната политика на страната, предава  Sputnik . \r\nМеркел се е срещнала със Зеехофер в собствената си резиденция, като се предполага че разговорите между двамата са продължили около два часа, според информациите на вестник „Handelsblatt“. Изходът от разговорите остава неясен. \r\nВ неделя двете сестрински партии, Християндемократическият и Християнсоциалният съюз, ще проведат вътрешнопартийни сесии, в които ще се обсъдят възможните изходи на правителствената криза, както и решението срещата на върха на ЕС по отношение на миграцията.  Йонислав Дочев", "date": "2018.07.01", "title": "Sputnik: Ангела Меркел и Хорст Зеехофер са провели среща, за да обсъдят миграционната политика"}
{"url": "http://www.focus-news.net/news/2018/07/01/2540371/sofiya-vavezhda-se-vremenna-organizatsiya-na-dvizhenieto-za-remonta-na-ul-graf-ignatiev.html", "text": "Въвежда се временна организация на движението за ремонта на ул. \"Граф Игнатиев\". Това съобщиха от пресцентъра на  Столична община . До 15 юли 2018 г. се въвеждат следните промени в организацията на движение:  \r\nЗабранява се влизането на пътни превозни средства, както следва:  \r\n- по южната половина от пътното платно на бул. „Витоша” в кръстовището му с ул. „Алабин”, в участък с дължина от 12 м. Движението през кръстовището ще се извършва в една пътна лента, в посока от ул. „Цар Калоян” към бул. „Христо Ботев”;  \r\n- през кръстовището ул. „Солунска“ - ул. „Ангел Кънчев”.  \r\nПроменя се посоката на движение на превозни средства по ул. „Иван Денкоглу” в участъка от ул. „Цар Асен I“ до ул. „Ангел Кънчев”, като посоката на движение е към ул. „Ангел Кънчев”.  \r\nДо 15 август 2018 г. се забранява влизането на превозни средства, както следва:  \r\n-по южната половина от пътното платно на ул. „Алабин”, в участъка от бул. „Витоша” до ул. „Граф Игнатиев”. Движението ще се извършва в една пътна лента, в посока от ул. „Цар Калоян” към бул. „Витоша” в същия участък.  \r\n-по ул. „Граф Игнатиев” в участъка от ул. „Алабин” до ул. „Княз Александър I” и в участъка от ул. „Княз Александър I” до ул. „Георги Раковски”;  \r\n- по ул. „Солунска” в участъка от ул. „Ангел Кънчев” до ул. „Граф Игнатиев”.  \r\nВъзстановява се посоката на движение по ул. „Иван Денкоглу” в участъка от ул. „Цар Асен I“ до ул. „Ангел Кънчев”, като посоката на движение е към ул. „Цар Асен I“.  \r\nЗакриват се местата за почасово платено паркиране и местата в режим на платено паркиране „служебен абонамент” по ул. „Солунска“ от ул. „Ангел Кънчев“ до ул. „Граф Игнатиев”.  \r\nДо 31 юли 2018 г. се забранява влизането на превозни средства, както следва:  \r\n- по ул. „Граф Игнатиев”, в участъка от ул. „Георги Раковски” до ул. „6-ти септември”;  \r\n- по ул. „6-ти септември” в участъка от ул. „Граф Игнатиев” до ул. „Ген. Паренсов”;  \r\n- през кръстовището ул. „Граф Игнатиев” - ул. „6-ти септември”.  \r\nПроменя се посоката на движение на превозни средства по ул. „6-ти септември”, където движението става двупосочно в участъка от ул. „Хан Крум“ до ул. „Граф Игнатиев”.  \r\nЗакриват се местата за почасово платено паркиране и местата в режим на платено паркиране „служебен абонамент”, както следва: по ул. „6-ти септември” от ул. „Ген. Паренсов” до ул. „Граф Игнатиев”.  \r\nПри изпълнение на ремонтите се осигурява пешеходна проходимост в зоната на строителните площадки, с широчина от 1.50 м.  \r\nЗакриват се местата за почасово платено паркиране за горепосочените места.", "date": "2018.07.01", "title": "София: Въвежда се временна организация на движението за ремонта на ул. \"Граф Игнатиев\""}
{"url": "http://www.focus-news.net/news/2018/07/01/2540366/sofiya-negovo-preosveshtenstvo-belogradchishkiyat-episkop-polikarp-shte-oglavi-arhiereyska-sveta-liturgiya-v-hram-sv-bezsrebrenitsi-kozma-i-damyan.html", "text": "На 1 юли всяка година Православната църква прославя светите безсребреници Козма и Дамян Също отбелязва и  Възвръщане честните мощи на преподобни Йоан Рилски чедотворец. \r\nПо този повод от 09.00 часа – Архиерейска света Литургия в храм „Св. безсребреници Козма и Дамян“, гр. София, жк. „София парк“, с благословението на Негово светейшество Българския патриарх и Софийски митрополит Неофит, ще оглави Негово преосвещенство Белоградчишки епископ Поликарп, викарий на Софийския митрополит.  \r\nНикола Петков", "date": "2018.07.01", "title": "София: Негово преосвещенство Белоградчишкият епископ Поликарп ще оглави архиерейска света Литургия  в храм \"Св. безсребреници Козма и Дамян\""}
{"url": "http://www.focus-news.net/news/2018/07/01/2540374/kyustendil-rilskata-sveta-obitel-otbelyazva-549-godini-ot-vrashtaneto-na-moshtite-na-sveti-ivan-rilski-v-manastira.html", "text": "Рилската света обител отбелязва 549 години от връщането на мощите на Свети Иван Рилски в манастира. Това съобщи за  Радио „Фокус” – Кюстендил  игуменът на Рилската света обител – Адрианополски епископ Евлогий. В Рилския манастир се отслужва архиерейска Света Литургия в чест на небесния покровител на българския народ Св. Йоан Рилски Чудотворец. В първия ден на месец юли всяка година Българската православна църква чества небесния покровител на българския народ Св. Йоан Рилски Чудотворец с празника, отбелязващ пренасянето на светите му мощи в Рилската света обител. Тази година се навършват 549 години от това знаменателно събитие. „С много вяра, оптимизъм и надежда, че Бог, чрез молитвеното застъпничество на преподобни Св. Йоан Рилски Чудотворец, ще чуе молитвите на вярващите православни християни”, каза Адрианополският епископ Евлогий. По думите му след повече от три века, на 1 юли 1469 година честното тяло на преподобни Йоан Рилски Чудотворец отново е намерило покой в основания от него манастир в Рила планина. В рамките на деня ще се извърша поклонение пред раклата с мощите на светеца. \r\nВенцеслав ИЛЧЕВ", "date": "2018.07.01", "title": "Кюстендил: Рилската света обител отбелязва 549 години от връщането на мощите на Свети Иван Рилски в манастира"}
{"url": "http://www.focus-news.net/news/2018/07/01/2540375/plovdiv-opasnost-ot-obrazuvaneto-na-svlachishta-i-srutishta-ima-po-patishtata-asenovgrad-smolyan-krichim-devin-i-yugovo-laki.html", "text": "Трафикът на територията на Пловдивска област се осъществява с нормална интензивност и без затруднения. Това съобщиха за  Радио „Фокус“ – Пловдив  от Областното пътно управление. По-интензивен е трафикът по пловдивския участък на АМ „Тракия“, също по пътя Пловдив-Карлово. Пътните настилки на територията на областта са предимно сухи и нормално проходими. Движението по пътя Югово-Лъки се осъществява в една лента поради пропадане на част от пътното платно. Движението се регулира с пътни знаци. Срокът на временното ограничение е до 3 август. До 15 юли движението по пътя Пловдив-Асеновград, от изхода на град Пловдив до град Асеновград, ще се извършва двупосочно в едното платно, поради ремонтни дейности. Остава забранено движението за моторни превозни средства с височина на 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Забранено е движението на камиони над 5 тона по пътя Плодовитово-Първомай-Асеновград, в района на моста над река Марица, поради намален габарит на пътното платно на мост. Обходният маршрут за водачите е по път ІІ-66 Стара Загора-Поповица и път І-8 София-Пловдив-Свиленград. Опасност от образуването на свлачища и срутища има по пътищата в планинските райони. Най-рискови са пътните отсечки Асеновград-Смолян, Кричим-Девин и Югово-Лъки. Водачите трябва да шофират с повишено внимание и съобразена скорост, тъй като е възможно свличането на земна и скална маса. \r\nТрафикът на територията на град Пловдив също се извършва нормално и без затруднения. По-засилено автомобилно движение се отчита в централната градска част – по булевардите „Цар Борис III Обединител“, „Христо Ботев“, „Найчо Цанов“, „Шести септември“ и „Руски“. Пътните настилки на територията на града са сухи и нормално проходими. Затворена за движение е част от ул. „Коматевско шосе”, от кръстовището с бул. „Александър Стамболийски“ до кръстовището с ул. „Остромила”, и от кръстовището с  ул. „Остромила“ до кръстовището с ул. „Бадемите“. Причината са строителни дейности. Маршрутът на автобусите по линии №1, 20 и 27 от основния вътрешноградски транспорт е променен двупосочно. \r\nТони МИХАЙЛОВ", "date": "2018.07.01", "title": "Пловдив: Опасност от образуването на свлачища и срутища има по пътищата Асеновград-Смолян, Кричим-Девин и Югово-Лъки"}
{"url": "http://www.focus-news.net/news/2018/07/01/2540363/bsp-sofiya-shte-podkrepi-grazhdanski-protest-sreshtu-uvelichenieto-na-tsenite-na-toka-parnoto-i-vodata.html", "text": "Изпълнителното бюро на Софийската градска организация на БСП призовава членовете и симпатизантите си да се включат в граждански протест срещу увеличението на цените на тока, парното и водата. Това съобщиха от пресцентъра на  ГС на БСП - София . \r\nПротестът ще се проведе от 10.00 часа пред сградата на Комисията за енергийно и водно регулиране (КЕВР) на бул. „Княз Александър Дондуков“ №8. \r\nПо същото време се очаква КЕВР да обяви новите цени на тока, парното и водата, след като на 29 юни прие увеличение на цената на природния газ с 10,81%.", "date": "2018.07.01", "title": "БСП – София ще подкрепи граждански протест срещу увеличението на цените на тока, парното и водата"}
{"url": "http://www.focus-news.net/news/2018/07/01/2540378/burgas-na-ostrov-sveta-anastasiya-shte-se-provede-kontsertat-ray-on-my-mind-vklyuchvasht-nezabravimite-hitove-na-rey-charlz.html", "text": "Остров Света Анастасия предлага на меломаните възможността да посетят концерта \"Ray on My Mind\", включващ незабравимите хитове на Рей Чарлз, изпълнени от Крейг Бейли и Петър Салчев. Това съобщиха от пресцентъра на  Община Бургас . Акомпанимент ще им прави джаз триото С. Арабаджиев - пиано, В. Хаджигрудев - бас, Е. Пехливанов - ударни. \r\nКрейг Бейли е артист, чиято музика от първо лице ни среща с таланта и енергията на великия Рей Чарлз. Нещо повече, авторската му музика в проекта го прави и достоен последовател на джаз културата. \r\nОтпътуването към остров Света Анастасия от \"Магазия 1\" е в 20:00 часа, а началото на концерта в 21:00 часа. Билети ще се продават в Туристическите информационни центрове Часовника, Магазия 1 и Автогара Юг.", "date": "2018.07.01", "title": "Бургас: На остров Света Анастасия ще се проведе концертът \"Ray on My Mind\", включващ незабравимите хитове на Рей Чарлз"}
{"url": "http://www.focus-news.net/news/2018/07/01/2540376/voa-amerikanski-starshi-diplomat-po-aziatskite-vaprosi-shte-se-pensionira.html", "text": "Американски старши дипломат по азиатските въпроси, ще напусне Държавния департамент в края на юли, в разгара на продължаващите и критични преговори със Северна Корея, предава  Voice of America . \r\n„Действащият асистент-държавен секретар за източноазиатските и тихоокеански работи Сюзън Торнтън обяви намерението си да се пенсионира от департамента в края на юли“, заяви говорителката на Държавния департамент Хедър Науърт в изявление в неделя. \r\n„Оценявам в частност нейната отдаденост към департамента и колегите ѝ, както и нейното забележително лидерство, особено в ролята си на действащ асистент-секретар за последната година и половина“, допълни Науърт. \r\nТорнтън беше формално номинирана от президента Доналд Тръмп за асистент-държавен секретар за източноазиатските и тихоокеанските работи през миналия декември.  Йонислав Дочев", "date": "2018.07.01", "title": "VOA: Американски старши дипломат по азиатските въпроси ще се пенсионира"}
{"url": "http://www.focus-news.net/news/2018/07/01/2540377/chetirima-dushi-sa-zaginali-pri-katastrofata-na-am-trakiya-v-rayona-na-107-km.html", "text": "Четирима души са загинали при катастрофата на АМ \"Тракия\", в района на 107 км. Това съобщават от пресцентъра на  МВР . Сигнал за тежкия пътен инцидент е получен в 6.10 часа тази сутрин. По първоначални данни на АМ „Тракия“, в района на 107 км, лек автомобил „Фолксваген Транспортер“ се ударил в товарен „Мерцедес 317“. В резултат на удара на място са загинали четирима, а други трима са настанени в болнично заведение. Извършен е оглед. По случая е образувано досъдебно производство.  \r\nДвижението в района на пътния инцидент е временно ограничено. Въведен е обходен маршрут: п.в. Пазарджик – път II-37  гр. Пазарджик – път I-8 Пазарджик - Пловдив – път III-8008 - п.в. Цалапица. Движението се регулира от пътни полицаи.", "date": "2018.07.01", "title": "Четирима души са загинали при катастрофата на АМ \"Тракия\", в района на 107 км"}
{"url": "http://www.focus-news.net/news/2018/07/01/2540380/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-2-yuli.html", "text": "„Софийска вода” временно ще прекъсне водоснабдяването в  някои части на столицата на 2 юли, съобщават от пресцентъра на  дружеството . \r\nВъв връзка с изграждане на сградно водопроводно отклонение на ул. „Пиротска“, Център , се налага спиране на водоподаването от 10:00  до 18:00 часа на клиентите на „Софийска вода”, живеещи в района на: \r\nпо ул. „Пиротска“ от ул. „Опълченска до ул. „Странджа“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Пиротска“ ъгъла с ул. „Опълченска“. \r\nВъв връзка с изпълнение на инвестиционен проект за реконструкция на уличен водопровод на ул. „Могилата“ кв. „Витоша“ , се налага спиране на водоподаването от 9:00  до 19:00 часа на клиентите на „Софийска вода”, живеещи в района на: \r\nпо ул.“Могилата“ от ул.“Чавдар Мутафов“ до  ул.“Марин Тодоров“ \r\nул.“Могилата“ №7, ул. „Марин Тодоров“, ул. „Раде Радев“, ул. „Димитър Яблански“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Марин Тодоров“ ъгъла с ул. „Димитър Яблански“. \r\nСлед възстановяване на водоснабдяването е възможно временно повишаване  мътността на водата. \r\nВъв връзка с изпълнение на инвестиционен проект за реконструкция на уличен водопровод на ул. „Зографска легенда“ вилна зона „Милкова кория“ кв. „Драгалевци“ , се налага спиране на водоподаването от 9:00  до 19:00 часа на клиентите на „Софийска вода”, живеещи в района на: \r\nул. „Зографска легенда“ \r\nул. 406, ул. „Наум“, ул. „Св. Ангеларий“, ул. „Зографска легенда“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Георги Баласчев“ ъгъла с ул. 406. \r\nСлед възстановяване на водоснабдяването е възможно временно повишаване  мътността на водата. \r\nСлед реализацията на тези инвестиционни проекти клиентите на „Софийска вода” живеещи в района ще почувстват значително подобреното качество на предоставяните услуги. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx . \r\n“Софийска вода” АД предварително се извинява на своите клиенти за причинените временни неудобства! \r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.07.01", "title": "„Софийска вода” временно ще прекъсне водоснабдяването в  някои части на столицата на 2 юли"}
{"url": "http://www.focus-news.net/news/2018/07/01/2540381/burgas-nyama-zatvoreni-za-dvizhenie-patni-uchastatsi-i-prohodi-v-oblastta.html", "text": "Няма затворени за движение пътни участъци и проходи в областта. Това каза за  Радио „Фокус“ – Бургас  дежурният в Областно пътно управление. Пътните настилки са сухи, видимостта е добра.  Нормално натоварен е трафикът в областта. \r\nВременно са въведени няколко ограничения за движение на МПС. Движението по пътя Варовник – Вълчаново ханче от км 20+000 до 39+200 е ограничено за МПС над 10 т. поради стесняване на пътното платно. Срокът е до 31.12.2018 г. По пътя от разклона за с. Варовник до кръстовището с път II-79 от км 22+400 до км 39+300 е ограничено движението за тежкотоварни автомобили над 10 т поради намален габарит на пътното тяло. Срокът е до 31.12.2018 г. Движението и по пътя Черница – Сунгурларе – Чубра е ограничено за МПС над 10 т. поради намален габарит на пътното тяло. Срокът е до края на годината. \r\nС нормална интензивност се осъществява движението по централните бургаски улици и булеварди  „Христо Ботев“ и „Демокрация“. Нормално е движението по булевардите „Сан Стефано“, „Стефан Стамболов“ и „Тодор Александров“, както и в комплекс „Славейков“ по ул. „Янко Комитов“ и на кръстовището между ул. „Спортна“ с „Тодор Александров“. \r\nДеница ДИМИТРОВА", "date": "2018.07.01", "title": "Бургас: Няма затворени за движение пътни участъци и проходи в областта"}
{"url": "http://www.focus-news.net/news/2018/07/01/2540382/haskovo-v-grada-shte-se-provede-leten-praznik-za-detsa-pod-mototo-parvi-stapki-v-tenisa-igray-i-se-zabavlyavay.html", "text": "„Тенисклуб Хасково“ и „Тенисклуб Хасково 2015“ организират летен празник за децата на Хасково от 10.00 часа на кортовете „Кенана“. Това съобщиха от пресцентъра на  Община Хасково . Празникът е първият, организиран от двата клуба под мотото „Първи стъпки в тениса, играй и се забавлявай!“. „Тенисклуб Хасково“ кани всички деца, които искат да направят своите първи стъпки в тениса или имат малък опит с тенис ракета, за да получат първите и най-ценни уроци по тенис от професионални треньори и да се забавляват. Няма възрастови ограничения. \r\nНеобходимо е желаещите да се запишат предварително за участие на място или на мейл tchaskovo2015@gmail.com, tenishaskovo@yahoo.com. Срокът за заявяване на участие е до 9.30 часа на 1 юли. \r\nЗа безплатните тенис уроци организаторите са предвидили детски тенис ракети, а всички записали се ще получат подаръци с автограф на най-добрия български тенисист Григор Димитров.  \r\nТенис урока ще започне в 10.30 и ще продължи до 11.30 часа. От 11.30 до 12.30 часа са предвидени игри и забавления. \r\nИнициативата на ТК Хасково и ТК Хасково 2015- „Първи стъпки в тениса-играй и се забавлявай” стартира за първи път като целта на сдруженията е да популяризира спорта сред подрастващите. По време на празника всички новозаписали се деца в някой от двата тенис клуба ще ползват преференции и ще получат подаръци. Децата, които желаят да вземат участие в безплатните тенис уроци, трябва да си носят подходящи маратонки.", "date": "2018.07.01", "title": "Хасково: В града ще се проведе летен празник за деца под мотото „Първи стъпки в тениса, играй и се забавлявай!“"}
{"url": "http://www.focus-news.net/news/2018/07/01/2540373/tass-yaponiya-smekchava-monitoringa-si-varhu-potentsialnite-raketni-izstrelvaniya-na-severna-koreya.html", "text": "Япония смекчава мониторинга си върху потенциалните ракетни изстрелвания на Северна Корея на фона на подобряващите се отношения между Пхенян и Западните държави, предава  ТАСС . \r\nЯпонският вестник „Asashi“ отбелязва, че от 29 юни корабите на Японската морска отбрана, оборудвани с комплекси за противоракетна отбрана „Aegis“, са били освободени то денонощното си бойно дежурство в Японско море. \r\nОт сега, в случай на нов ракетен изстрел от Северна Корея, те ще бъдат въведени в бойна готовност в рамките на 24 часа. \r\nРедът за унищожаване на севернокорейски ракети, в случай че те носят потенциална заплаха за Япония, остава да действа по същия начин.  Йонислав Дочев", "date": "2018.07.01", "title": "ТАСС: Япония смекчава мониторинга си върху потенциалните ракетни изстрелвания на Северна Корея"}
{"url": "http://www.focus-news.net/news/2018/07/01/2540386/afp-44-dushi-sa-zaginali-v-indiya-sled-avtobusna-katastrofa.html", "text": "Поне 44 души са загинали в северната част на Индия в неделя, след като пътнически автобус се е разбил в пролом в хималайския щат Утаракханд, заявиха от полицията, предава  AFP . \r\n„44 души са загинали в инцидента. Поне 3 други са ранени. Спасителните работи продължават“, заяви Деепеш Чандра Кала, служител по управление на бедствията от окръг Паури Гархвал, пред AFP.  Йонислав Дочев", "date": "2018.07.01", "title": "AFP: 44 души са загинали в Индия след автобусна катастрофа"}
{"url": "http://www.focus-news.net/news/2018/07/01/2540384/ministar-nikolay-nankov-shte-dade-start-na-remonta-na-nad-80-km-patishta-v-yuzhna-balgariya.html", "text": "Утре – 2 юли, министърът на регионалното развитие и благоустройството Николай Нанков ще даде старт на ремонта на над 80 км пътни участъци в Южна България. Това съобщиха от пресцентъра на  министерството . \r\nСъс средства от Оперативна програма „Региони в растеж“ 2014 – 2020 г. в рамките на три лота ще бъдат рехабилитирани 50 км от път IIІ-663 Чирпан – Симеоновград, който е алтернативен маршрут на АМ „Марица“ и на път I-8 Поповица – Хасково. 50-километровата отсечка е разделена на три лота, а срокът за изпълнение на строителните работи е 15 месеца. Първата копка, с която символично ще бъде поставено началото на ремонта, ще бъде в 11.00 часа. \r\nПо-късно същия ден, от 14.00 часа, министър Нанков ще обяви и началото на рехабилитацията на 32 км от второкласния път II-59 Момчилград - Крумовград – Ивайловград, в който ще бъдат инвестирани над 20 млн. лв.  \r\nРемонтът на пътя е разделен на два участъка. Първият, който е в близост до село Карамфил, е около 6 км, а вторият – с дължина близо 26 км, ще се реализира по Програмата за трансгранично сътрудничество ИНТЕРРЕГ V-A Гърция – България 2014-2020 г. \r\nНа церемониите ще присъстват инж. Дончо Атанасов – член на Управителния съвет на Агенция „Пътна инфраструктура“, народни представители, областни управители, кметове и др.", "date": "2018.07.01", "title": "Министър Николай Нанков ще даде старт на ремонта на над 80 км пътища в Южна България"}
{"url": "http://www.focus-news.net/news/2018/07/01/2540385/pazardzhik-zabraneno-dvizhenieto-na-tovarni-avtomobili-s-teglo-nad-10-tona-po-mosta-na-selo-boshulya.html", "text": "Натоварено е движението по главните пътища на област Пазарджик. Пътните настилки са сухи. На моста в село Бошуля, който е част от републиканската пътна мрежа, е забранено движението на товарни автомобили с тегло над 10 тона. Това съобщи за  Радио „Фокус“  – Пазарджик  дежурният в Областно пътно управление – Пазарджик. Определеният обходен маршрут е през село Звъничево – Септемврийски ханчета – град Септември – село Бошуля. В родопската част на областта остава в сила опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nРадослава МУРДЖЕВА", "date": "2018.07.01", "title": "Пазарджик: Забранено движението на товарни автомобили с тегло над 10 тона по моста на село Бошуля"}
{"url": "http://www.focus-news.net/news/2018/07/01/2540379/emsc-zemetresenie-s-magnitud-41-po-skalata-na-rihter-e-registrirano-v-yuzhna-gartsiya.html", "text": "Земетресение с магнитуд 4.1 по скалата на Рихтер е регистрирано в южната част на Гърция, показва справка на интернет страницата на   Европейския средиземноморски сеизмологичен център (EMSC) . \r\nЗеметресението е регистрирано в 08:39 часа на дълбочина от 2 км. Епицентърът е на 30 км от село Метони и на 249 км от столицата Атина. \r\nНяма данни за жертви и материални щети.  Йонислав Дочев", "date": "2018.07.01", "title": "EMSC: Земетресение с магнитуд 4.1 по скалата на Рихтер е регистрирано в Южна Гърция"}
{"url": "http://www.focus-news.net/news/2018/07/01/2540372/plovdiv-arhiereyska-sveta-liturgiya-shte-bade-otsluzhena-v-kuklenskiya-manastir-sv-sv-kozma-i-damyan.html", "text": "На 1 юли - Пета Неделя след Петдесетница, когато Православната църква прославя Св. безсребреници Козма и Дамян, в  Кукленския манастир “Св. св. Козма и Дамян”, Пловдивска епархия, ще бъде отслужена Архиерейска св. Литургия, предаде репортер на  Агенция \"Фокус\" . Начало: 09.00 ч.  \r\nНикола Петков", "date": "2018.07.01", "title": "Пловдив: Архиерейска света Литургия ще бъде отслужена в Кукленския манастир \"Св. св. Козма и Дамян\""}
{"url": "http://www.focus-news.net/news/2018/07/01/2540383/the-times-of-israel-chetirimata-kandidati-boreshti-se-da-stanat-prezident-na-meksiko.html", "text": "Четирима кандидати са в надпреварата да станат следващия президент на Мексико в изборите в неделя. Израелският вестник  The Times of Israel  представя визитките и на четиримата: Андрес Мануел Лопес Обрадор \r\nВ третия си опит като кандидат за президент, Лопес Обрадор, 64-годишен бивш кмет на Мексико сити, е един от водачите в повечето социологически проучвания. \r\nПрез 2006 година Лопес Обрадор губи изборите с 0.56 процента от консервативния Фелипе Калдерон. През 2012 година той отново губи изборите срещу настоящия президент Енрике Пена Нието. Рикардо Аная \r\n39-годишен, консервативен съдия с докторантура по политически науки. Рикардо Аная е най-младият кандидат за президент в съвременната история на Мексико. Неговите поддръжници го виждат като голям привърженик на технологичното развитие и проницателен студент по политика, докато критиците му го наричат пресметлив и манипулативен политик. \r\nАная започват политическата си кариера на 18 години, става адвокат през 2012 година и впоследствие се издига до говорител на долната камара на мексиканския Конгрес. Хосе Антонио Меаде \r\n49-годишен адвокат с докторантура по икономика от Йейл. Меаде е дългогодишен технократ и част от правителството цели пет пъти, членувайки в две различни партии. \r\nБлизките до него твърдят, че публичната служба е закодирана в ДНК-то му. Той е служил като министър на енергетиката (2011), министър на финансите (2012), министър на външните работи (2012), министър на социалното развитие (2015) и отново на финансите (2016). Хайме Родригес \r\nРодригес, 57-годишен, е губернатор на северния щат Нуево Леон и и първият човек, който печели този пост като самостоятелен кандидат. \r\nТой разрушава 30-годишния си съюз с Институционалната революционна партия, за да участва в изборите за губернатор през 2015 година. Преди това е бил кмет на Гарсия, близо до град Монтерей, от 2009 до 2012 година. \r\nИзборите за президент ще се проведат в неделя.  Йонислав Дочев", "date": "2018.07.01", "title": "The Times of Israel: Четиримата кандидати борещи се да станат президент на Мексико"}
{"url": "http://www.focus-news.net/news/2018/07/01/2540393/zam-kmetat-na-sofiya-evgeni-krusev-za-okolo-mesets-shte-priklyuchi-remontat-na-bul-vasil-levski-ot-bul-patriarh-evtimiy-do-sofiyskiya-universitet.html", "text": "За около месец ще приключи ремонтът на бул. \"Васил Левски\" от  бул. „Патриарх Евтимий\" до Софийския университет. Това каза зам.-кметът на Столична община Евгени Крусев пред  БНТ . По думите му движението по булевард „Васил Левски\" ще бъде ограничено, но няма да бъде спирано напълно. „Ремонтните работи ще продължат около месец. Ще се ремонтира по една лента, а движението в другата ще бъде в двупосочно. За около два дни – събота и неделя, ще се затвори изцяло движението, за да бъде положен износващият пласт изцяло. 5 години е гаранционният срок на проекта“, поясни той.  \r\nБулевардът ще бъде преасфалтиран от Софийски университет до бул. „Патриарх Евтимий\". От общината препоръчват гражданите да минават през булевард „Евлоги и Христо Георгиеви\" като най-близка алтернатива на булевард „Васил Левски\", който не е ремонтиран от около 15 години. \r\nОт тази сутрин се спира и трамвайното движение по бул. „България\" заради ремонт на релсите като движението там ще бъде възстановено по средата на август. Вместо трамваите, общината ще отпусне автобуси. „Маршрутът на заместващата трамвая автобусна линия е от НИМ, през кв. „Борово“, по бул. „България“ и стига до Петте кьошета. Направили сме всичко възможно автобусната линия да има спирка в максимална близост до метро станцията при НДК, за да могат хората да се прекачват свободно. Интервалът на движение не е променен спрямо този на трамвая“, допълни Крусев и поясни, че паралелно с това се ремонтира и подлезът на бул. „България“. \r\nПо думите му заради метеорологичните условия има забавяне при изпълнение на някои от проектите. \"За нас качеството е приоритет номер едно и не се работи, когато не може\", уточни той.", "date": "2018.07.01", "title": "Зам.-кметът на София Евгени Крусев: За около месец ще приключи ремонтът на бул. \"Васил Левски\" от  бул. „Патриарх Евтимий\" до Софийския университет"}
{"url": "http://www.focus-news.net/news/2018/07/01/2540387/kardzhali-startira-remontat-na-32-km-ot-pat-ii-59-momchilgrad-ivaylovgrad.html", "text": "Утре – 2 юли, започва рехабилитацията на 32 км от второкласния път II-59 Момчилград - Крумовград - Ивайловград. Инвестицията е за над 20 млн. лв. с ДДС. Това съобщиха от пресцентъра на  Агенция „Пътна инфраструктура“ . Началото на строителните работи ще бъде дадено със символична първа копка край Крумовград, на което ще присъстват министърът на регионалното развитие и благоустройството Николай Нанков и инж. Дончо Атанасов - член на Управителния съвет на Агенция „Пътна инфраструктура“, народни представители, кметове от региона и др. Проектът се съфинансира със средства от Програмата за трансгранично сътрудничество ИНТЕРРЕГ V-A Гърция – България 2014-2020 г. и националният бюджет.  \r\nРемонтът на път II-59 е разделен на два участъка. Първият е около 6 км (от км 24+548 до км 30+439), а вторият е близо 26 км (от км 30+439 до км 56+861.68). Рехабилитацията на 6-километровата отсечка, в близост до село Карамфил, ще бъде изпълнена от ДЗЗД „ИЗТОЧНИ РОДОПИ 3“, в което участват: „Пътстройинженеринг“ АД, „ПСК Виастрой“ ЕООД, „Пътища“ АД, „БСК-Горна Оряховица“ АД и „Атлас Балкан“ ООД. Строителният надзор ще бъде осъществен от „Строл 1000“ АД.  \r\nДругият участък, с дължина около 26 км, е възложен на Обединение „Път II-59“, в което са: „Джи Пи Груп“ АД и „Контратас Инглесиас“ АД. Строителният надзор ще е от „План Инвест Пловдив“. \r\nУчастъкът от км 30+439 до км 56+861.68 на пътя Момчилград - Ивайловград ще се изпълни по Програмата за трансгранично сътрудничество ИНТЕРРЕГ V-A Гърция – България 2014-2020 г. Тя се финансира от Европейския съюз чрез Европейския фонд за регионално развитие - 85%, а 15% са от националния бюджет.", "date": "2018.07.01", "title": "Кърджали: Стартира ремонтът на 32 км от път II-59 Момчилград - Ивайловград"}
{"url": "http://www.focus-news.net/news/2018/07/01/2540391/burgas-tovaren-mikrobus-se-e-samozapalil-po-patya-za-kv-meden-rudnik.html", "text": "Товарен микробус се е самозапалил по пътя за кв. „Меден Рудник“, съобщи за  Радио „Фокус“-Бургас  дежурният в Община Бургас. Причината най-вероятно е техническа неизправност.  \r\nПрез изминалото денонощие е получен и сигнал за запалена газова бутилка в същия квартал. Не са подавани сигнали за нарушаване на обществения ред или аварии.  \r\nПо данни от ОДМВР-Бургас през денонощието в града са регистрирани 2 катастрофи. При пътните инциденти няма пострадали хора, нанесени са материални щети. \r\nДеница ДИМИТРОВА", "date": "2018.07.01", "title": "Бургас: Товарен микробус се е самозапалил по пътя за кв. „Меден Рудник“"}
{"url": "http://www.focus-news.net/news/2018/07/01/2540369/the-atlantic-targovskiyat-defitsit-e-problem-na-kitay-ne-na-sasht.html", "text": "The Atlantic   \r\nАдминистрацията на Доналд Тръмп през изминалата седмица ескалира търговската си война с Китай. Китай няма да остане по-назад. Както при всяка война, жертви ще има. Както Катрин Рампъл написа в The Washington Post през миналата седмица, цената на миялните машини се е повишила със 17 процента от увеличението на митата през януари 2018 година. Скоро, китайските потребители ще плащат повече за хранителни стоки. \r\nМоже ли това взаимно нараняване да донесе до нещо добро? Почти сигурно не – защото администрацията на Тръмп, както повечето от нас, разглежда проблема наопки. \r\nТя се фокусира върху един аспект от отношенията между САЩ и Китай, търговския баланс. Той показва огромен излишък за Китай, 366 милиарда долара за 2017 година. За да опростим този факт, дисбалансът от 366 милиарда преминава в частично увеличение на американския дълг към Китай, който излиза към 1.17 трилиона долара към края на 2017 година. \r\nТези цифри обикновено са описвани като огромна уязвимост за САЩ. Те също се използват като морална приказка за американското самоугаждане или (алтернативно) американската наивност. Или защото американците не работят достатъчно здраво, или защото са били разпродадени от глобалните елити, Америка губи и Китай печели. Или поне така се обяснява. \r\nЕто друг начин по който да разгледаме това. През 1890 година, отношенията между Великобритания и САЩ са изглеждали като тези между САЩ и Китай днес. През 1890 Великобритания е държала най-големия тръст от капитал, както го прави днес САЩ. През 1890 икономиката на САЩ е растяла много по-бързо от британската, както и днес китайската расте по-бързо от американската. \r\nСега идва и разликата. През 1890 година, капиталът е преливал от Великобритания (по-развитата икономика) към САЩ – на голяма база. В тези дни, Великобритания е инвестирала около 6-8 процента от националния си доход отвъд океана, като САЩ са били основната дестинация. \r\nВместо да привлича капитала, обаче, Китай го отхвърля. Дори приемането на твърдението, че официалните статистики не отразяват правилно американските инвестиции, най-ентусиазираните частни консултантски фирми оценяват, че цялостните американски инвестиции в Китай от 1990 година насам са около 250 милиарда долара – не повече от двойно на американските инвестиции за същия период в една малка Белгия. \r\nКитай привлича по-малко капитал отколкото Великобритания или САЩ, две развити икономики, които на теория трябва да предлагат по-малко възможности от Китай. По-ясно изразено: най-големият източник на чужди инвестиции в Китай – 69 процента – идват от Хонг Конг. Тези пари изглеждат повече като изпрани и рециклирани китайски пари, отколкото като истинска външна инвестиция. \r\nТърговският излишък на Китай е обратната страна на провала на страната да привлече чуждестранни директни инвестиции. Аксиома на националното счетоводство е, че текущият баланс (търговският баланс плюс приходите от отвъдморските инвестиции) трябва да е равен на капиталовия баланс (нетните чуждестранни инвестиции в една страна). \r\nИсторията, че търговският излишък на Китай произвежда китайския капиталов излишък може да бъде обърната, за да се казва че китайският капиталов излишък произвежда китайския капиталов излишък. И докато думата „излишък“ звучи като добро нещо и в двата варианта, за държава като Китай, капиталовият излишък всъщност е много лошо нещо. \r\nКитайските чуждестранни инвестиции работят точно, както икономическата теория би прогнозирала: тя предлага много по-малка възвръщаемост, отколкото би имала иначе, ако беше инвестирано в продуктивно начинание у дома. Изследване на Световната банка от 2008 година разкрива, че средната възвръщаемост на инвестициите на мултинационалните корпорации в Китай е 22 процента. Американските корпорации изкарват дори повече, със средна възвръщаемост от 33 процента. Китай изкарва по-малко от три процента от огромните си холдинги в САЩ. \r\nПоздравления за тези мултинационални корпорации опериращи в Китай. Но забележете нещо: Когато хората изкарват 22 и 33 процента върху своите инвестиции, това показва че отнема много, много блестящ стимул, за да ги убеди да направят нещо. 10-процентова възвръщаемост би била смятана за много привлекателната възможност в Европа, Япония или Северна Америка – но това не е достатъчно, за да се превъзмогне чуждестранното нежелание да се инвестира в Китай. \r\nТова чуждестранно нежелание не е дори малко зловещо, колкото твърдението, че китайците сами предават бъдещето на страната си. \r\nПрез 1890 година, когато САЩ се индустриализира бързо, не е било мечта за всеки производител на бонбони в Кливланд или всеки производител на мебели в Бъфало да получи френски паспорт за децата си и втори дом в Германия за себе си. Американската бизнес класа от 19 век не само печели приходите си в САЩ, но вижда бъдещето и сигурността си там. Когато китайските бизнес лидери инвестират десетки милиони долари във втори домове във Ванкувър или изпращат внучките си в Лос Анджелис, за да родят американски граждани, какво говори това за техните очаквания за Китай? \r\nПрез 2007 година Кели Цай (тогава политически анализатор в Джон Хопкинс) публикува изненадващо изследване за опасенията за бъдещето на китайските бизнесмени под името „Капитализъм без демокрация“. Тя изследва предприемачи, които са няколко нива под управляващата олигархия – хора със същите пари, но без политическа власт. Тяхното изненадващо желание е да видят децата си емигриращи към демократична държава: Канада, Австралия или САЩ. Техният изумителен страх: демократизацията на собствената им държава, за която те се опасяват, че ще позволи на техните по-бедни съграждани да използват възможността да ги ограбят. \r\nОпасенията, които ние изразяваме за американската страна в уравнението САЩ-Китай може да са дълбоко неуместни. Опасенията трябва да са за Китай. \r\nКогато САЩ са се разраствали бързо през 90-те години на 19 век, те са внасяли стоки в масивен мащаб от Великобритания: локомотиви, инженерско оборудване, и други високотехнологични предмети. Висококачествени продукти като прибори за хранене от Шефийлд и керамика от Стафордшир, както и стоки отглеждани в британската империя и изнасяни повторно от Лондон за САЩ, включително гума, шоколад и палмово масло. Тези вносни стоки са позволили за по-висок стандарт на живот в САЩ. Тези неща са се заплащали с износа на хранителни стоки от САЩ – но дори повече, като се е продавала на Великобритания възможността за участие в бъдещия растеж на САЩ, което е фундаменталният смисъл на капиталовия баланс. \r\nТъй като Китай не може или не би привлякъл чуждестранен капитал, той трябва да прави по-голям търговски излишък. Това значи по-малко внос на храни (и съответно по-нисък стандарт на живот за хората си). Това значи, че Китай трябва да финансира бъдещото си развитие от собствените си спестявания (което значи, че гражданите му трябва да консумират по-малко от приходите на собственото си развитие). И много видно, тези които са акумулирали спестявания, ги местят на друго място. Те приемат радикално ниска възвръщаемост на инвестициите си, за да спечелят от Канада, или Австралия, или САЩ сигурността на частната собственост, която не може да им предостави собственото правителство. \r\nАко това е победа, нищо чудно че толкова много китайци всяка година търсят начин да емигрират към държави от „губещата“ страна. Това, което е учудващо, е че толкова много хора в администрацията на Доналд Тръмп желаят да се съревновават от тази част на Тихия океан с китайския модел на икономическо развитие, който ужасява толкова много от тези, които трябва да живеят в него.  Йонислав Дочев", "date": "2018.07.01", "title": "The Atlantic: Търговският дефицит е проблем на Китай, не на САЩ"}
{"url": "http://www.focus-news.net/news/2018/07/01/2540390/sputnik-amerikanskoto-voenno-prisastvie-v-siriya-veche-nyama-vidim-smisal-zayavi-sekretaryat-na-siiryskiya-parlament.html", "text": "САЩ трябва да изтеглят силите си от Сирия, тъй като военното им присъствие в региона вече няма видим смисъл, след успехите на сирийските правителствени сили и техните съюзници, заяви секретарят на сирийския парламент Калед Абуд пред  Sputnik  в събота. \r\n„САЩ повече не могат да държат силите си в Сирия, тъй като не печелят нищо от това“, заяви той. \r\nСпоред него, американските военни сили са били разположени в Сирия, заради очакванията от евентуалния разпад на страната. \r\n„Сега, обаче, обърнахме тази страница и вече няма никакви нужда за САЩ да държат силите си в региона“, поясни Абуд.  Йонислав Дочев", "date": "2018.07.01", "title": "Sputnik: Американското военно присъствие в Сирия вече няма видим смисъл, заяви секретарят на сиирйския парламент"}
{"url": "http://www.focus-news.net/news/2018/07/01/2540389/vitsepremierat-valeri-simeonov-atmosferata-na-dzhulay-morning-na-brega-na-dunava-kray-tutrakan-beshe-vdahnovyavashta.html", "text": "Атмосферата на Джулай морнинг на брега на Дунава край Тутракан беше вдъхновяваща. Това каза за  Агенция „Фокус“  вицепремиерът Валери Симеонов. За трета поредна година вицепремиерът посрещна Джулай морнинг на река Дунав край Тутракан. „Атмосферата беше вдъхновяваща, Джон Лоутън беше на сцената, публиката беше ентусиазирана. По десетобалната система - 10“, разказа Симеонов и допълни, че изгревът е бил загатнат заради облаците. „Пожелавам повече оптимизъм и вяра в бъдещото“, каза още вицепремиерът. \r\nМариела РУСЕВА", "date": "2018.07.01", "title": "Вицепремиерът Валери Симеонов: Атмосферата на Джулай морнинг на брега на Дунава край Тутракан беше вдъхновяваща"}
{"url": "http://www.focus-news.net/news/2018/07/01/2540394/sofiya-v-detskiya-muzeyno-obrazovatelen-tsentar-kam-nim-shte-se-provede-atelie-po-izrabotka-na-keramichni-ikoni.html", "text": "В Детския музейно-образователен център към НИМ ще се проведе ателие по изработка на керамични икони. То е част от проекта „Представителна изложба: Сакралното пространство по българските земи XV–XIX в.”, реализиран с частичната финансова подкрепа на Министерство на културата. Това съобщиха от пресцентъра на  НИМ . \r\nВ програмата на ателието влиза разглеждане на изложбата „Сакралното пространство на религиозната култура и народното изкуство по българските земи ХV–ХІХ в.“ в зала 4 на НИМ. След това посетителите ще могат да участват в провеждане на занятие по изработка на глинени релефни икони в детския център на музея под ръководството на изтъкнатия учител по керамика Иван Чулев. Посетителите ще научат за иконографията на светите образи, за значението на иконата и за техниката на изработка на релефни керамични икони. Ателието по изработката на глинени релефни икони е четвъртото и последно от ателиетата, съпътстващи експозицията:„Сакралното пространство на религиозната култура и народното изкуство по българските земи ХV–ХІХ в.“  \r\nМатериали, инструменти и модели ще бъдат осигурени от организаторите. Ателието започва в 10.30 часа и ще продължи до 15.30 часа. Занятията за децата са безплатни, вход за придружители - 3 лв.", "date": "2018.07.01", "title": "София: В Детския музейно-образователен център към НИМ ще се проведе ателие по изработка на керамични икони"}
{"url": "http://www.focus-news.net/news/2018/07/01/2540397/radio-svobodna-evropa-yunesko-dobavi-iranski-zabelezhitelnosti-otpredi-islyamskata-revolyutsiya-kam-spisaka-si-sas-svetovno-nasledstvo.html", "text": "Организацията на обединените нации за образование, култура и наука (ЮНЕСКО) добави осем ирански археологически забележителности отпреди ислямската революция към списъка си със световно наследство, предава  Радио „Свободна Европа“ . \r\nПо този начин общият брой на иранските културни места в списъка на агенцията стават 24. \r\nЮНЕСКО е добавила забележителностите, определяни като „Сасанидски археологически пейзаж на фарския регион“, заедно с няколко други локации около света, по време на срещата си в Бахрейн на 30 юни. \r\nФарс е бил люлката на сасанидската династия в началото на трети век. „Тези укрепени структури, палати и градоустройствени планове датират назад към най-ранните и най-късните време на Сасанидската империя“, заявиха от Юнеско. \r\nКъм списъка са били добавени и места в Индия, Япония, Южна Корея и Германия.  Йонислав Дочев", "date": "2018.07.01", "title": "Радио „Свободна Европа“: ЮНЕСКО добави ирански забележителности отпреди ислямската революция към списъка си със световно наследство"}
{"url": "http://www.focus-news.net/news/2018/07/01/2540395/haaretz-ungarskiyat-premier-viktor-orban-shte-napravi-ofitsialna-vizita-v-izrael-mezhdu-18-i-20-yuli.html", "text": "Министър-председателят на Унгария Виктор Орбан ще посети Израел между 18 и 20 юли, обявиха официално от министерството на външните работи на Израел, предава израелският вестник  Haaretz . \r\nНа 28 юни израелските депутати призова министър-председателя Бенямин Нетаняху да отмени визитата, изтъквайки като причина неколкократната употреба на „пропаганда с полъх на антисемитизъм“. \r\nВизитата е била координирана по време на среща на съветниците по националната сигурност на Вишеградската четворка, на която е присъствал и израелският съветник по националната сигурност Меир Бен-Шабат. По време на срещата, Бен-Шабат е бил един от основните участници.  Йонислав Дочев", "date": "2018.07.01", "title": "Haaretz: Унгарският премиер Виктор Орбан ще направи официална визита в Израел между 18 и 20 юли"}
{"url": "http://www.focus-news.net/news/2018/07/01/2540396/obshtina-kavarna-hilyadi-posreshtnaha-yulskoto-slantse-v-kamen-bryag.html", "text": "Хиляди посрещнаха юлското слънце на брега на морето при село Камен бряг. Това съобщиха от пресцентъра на  Община Каварна . Нито дъжда, нито необичайното студено време попречиха на стотици хора от различни краища на страната и света и тази година да се съберат в местността „Огънчето“ край Камен бряг. Слънцето успя да си проправи път през облаците и се показа на хоризонта в 05.40 часа под звуците на знаковия хит на Uriah Heep - July Morning, в изпълнение на Звезди Керемедчиев и „Ахат“. Преди това феновете на рока пяха с кралицата на рока Милена Славова.  \r\nЖивописните скали край село Камен бряг са традиционно място за посрещане на първите слънчеви лъчи, които докосват земята на 1 юли.", "date": "2018.07.01", "title": "Община Каварна: Хиляди посрещнаха юлското слънце в Камен бряг"}
{"url": "http://www.focus-news.net/news/2018/07/01/2540398/haskovo-na-2-yuli-zapochva-remontat-na-nad-50-km-ot-pat-3-663-chirpan-simeonovgrad.html", "text": "Утре – 2 юли, започва рехабилитацията на път IIІ-663 Чирпан - Симеоновград. Със средства от Оперативна програма „Региони в растеж“ 2014-2020 г. ще се рехабилитират над 50 км от третокласния път - алтернативен маршрут на АМ „Марица“ и на път I-8 Поповица – Хасково. Това съобщиха от пресцентъра на  Агенция „Пътна инфраструктура“ . На символичната първа копка ще присъстват министърът на регионалното развитие и благоустройството Николай Нанков, инж. Дончо Атанасов - член на Управителния съвет на Агенция „Пътна инфраструктура“, народни представители и кметове от региона.  \r\n50-километровата отсечка е разделена на три лота, а срокът за изпълнение на строителните работи е 15 месеца.  \r\nСтроителните дейности на лот 19 са възложени на „Пътища Пловдив“ АД. Строителният надзор ще осъществи „План Региони“ ДЗЗД, в което са: „План Инвест Пловдив“ ЕООД, „Инфра Инвест“ ООД, „НТСС-Консултинженеринг“ ЕООД и „Сърчкорпорейшън“ СРЛ. Общата стойност на проекта BG16RFOP001-7.001-0019 Лот 19 Път IІІ-663 Чирпан - Симеоновград от км 0+000 до км 15+220, с обща дължина 15,220 км, област Стара Загора, е 13 078 231,20 лв. с ДДС. Финансирането от Европейския съюз е 11 116 496,52 лв. с ДДС. Националното съфинансиране е 1 961 734,68 лв. с ДДС. \r\nИзпълнител на лот 20 е „АБ“ АД. Строителният надзор ще бъде осъществен от „Пътинвест-Инженеринг“ АД. Общата стойност на проекта BG16RFOP001-7.001-0020 Лот 20 Път IІІ-663 Чирпан-Симеоновград от км 15+220 до км 28+913.25 и от км 31+742 до км 33+364.30, с обща дължина 15,316 км, област Стара Загора и област Хасково, е 11 374 242,00 лв. с ДДС. Финансирането от ЕС е 9 668 105,70 лв. с ДДС, а националното съфинансиране е 1 706 136,30 лв. с ДДС.  \r\nЛот 21 ще бъде изпълнен от ДЗЗД „АПП Пътища“, с участници: „Пътища Пловдив“ АД и „Агромах“ ЕООД. Строителният надзор ще е на „Пътинвест-Инженеринг“ АД. Общата стойност на проекта BG16RFOP001-7.001-0021 Лот 21 Път IIІ-663 Чирпан - Симеоновград участък от км 34+600 до км 54+835.61, с обща дължина 20.236 км, област Хасково, е 14 483 109,60 лв. с ДДС. Финансирането от ЕС е 12 310 643,16 лв. с ДДС, а националното съфинансиране е 2 172 466,44 лв. с ДДС. \r\nПроектите лот 19, 20 и 21 се финансират по ОП „Региони в растеж“ 2014-2020 г. чрез Европейския фонд за регионално развитие и националния бюджет.", "date": "2018.07.01", "title": "Хасково: На 2 юли започва ремонтът на над 50 км от път IIІ-663 Чирпан - Симеоновград"}
{"url": "http://www.focus-news.net/news/2018/07/01/2540399/dobrich-v-kavarna-shte-se-provede-13-iyat-mezhdunaroden-turnir-po-olimpiysko-karate.html", "text": "От 12.30 часа в спортна зала „Олимпиада“ официално ще се открие 13-ият Международен турнир по Олимпийско карате Купа Каварна. Това съобщиха от пресцентъра на  Община Каварна . В турнира участие ще вземат над 150 състезатели от 15 български клуба и 1 от Румъния.", "date": "2018.07.01", "title": "Добрич: В Каварна ще се проведе 13-ият Международен турнир по Олимпийско карате"}
{"url": "http://www.focus-news.net/news/2018/07/01/2540401/liderat-na-bsp-korneliya-ninova-shte-uchastva-v-simpozium-na-lideri-na-mnenie-ot-tsyal-svyat.html", "text": "Лидерът на БСП Корнелия Нинова ще вземе участие в международния Сими Симпозиум в Гърция. Това съобщиха от пресцентъра на  партията . Тази година престижният форум е озаглавен \"Дневен ред за следващите 20 години\". В него ще се включат лидери на мнения, общественици, учени, сред които нобеловият лауреат проф. Джоузеф Стиглиц, представители на университетите Харвард и Оксфорд, астрофизици от Imperial college и членове на Дороти Ходжкин към Кралското общество, президента на центъра за организации на оцелелите от Холокоста, представители на ООН, Амнести интърнешънъл; писатели, журналисти, сред които Кърсти Ланг - продуцент на BBC и много други изявени личности. \r\nСими симпозиум се ръководи от бившия гръцки премиер Георгиос Папандреу. За първи път се провежда през 1998 година, като ежегодно събира водещи интелектуалци, политици, носители на Нобелова награда, предприемачи, дипломати, учени и активисти, за да обсъдят някои от най-важните въпроси на нашето време. \r\nОсновната амбиция на форума е да стимулира идеи, които помагат на обществата да станат по-справедливи, по-отзивчиви към потребностите на гражданите и по-добре подготвени да преодолеят глобалните предизвикателства.", "date": "2018.07.01", "title": "Лидерът на БСП Корнелия Нинова ще участва в симпозиум на лидери на мнение от цял свят"}
{"url": "http://www.focus-news.net/news/2018/07/01/2540403/varna-mokri-na-mesta-sa-patnite-nastilki-v-oblastta.html", "text": "Мокри на места са пътните настилки във Варна и областта заради валежите от тази нощ, предаде репортер на  Радио „Фокус“ – Варна . Времето е с разкъсана облачност, възможни са валежи. Трафикът в региона е сравнително спокоен. Приключиха ремонтните дейности по автомагистрала „Хемус“, трафикът се осъществява без въведени ограничения. Движението в участъка Варна – Бургас от км 2+329 до км 3+238 се осъществява при пълно затваряне на платното посока Бургас и пренасочване на движението в платното посока Варна поради ремонт на виадукт „Звездица”. По път III-904 Старо Оряхово – Гроздьово от км 0+000 до км 17+377 движението се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. \r\nМарияна ВАЛЕНТИНОВА", "date": "2018.07.01", "title": "Варна: Мокри на места са пътните настилки в областта"}
{"url": "http://www.focus-news.net/news/2018/07/01/2540388/reuters-kola-bomba-v-irak-e-ubila-edin-chovek.html", "text": "Взрив от кола-бомба в иракския град Киркук е убила един човек, заявиха полицейски източници в неделя, цитирани от  Reuters . \r\nВзривът е бил близо до място за съхранение на избирателния кутии от изборите в страната през май месец. \r\nОт полицията заявиха, че все още не е потвърдено дали взривът е бил извършен от атентатор-самоубиец или паркиран автомобил, взривен дистанционно. \r\nПоне 20 души, предимно от полицейски служители пазещи мястото, са били ранени от взрива.  Йонислав Дочев", "date": "2018.07.01", "title": "Reuters: Кола-бомба в Ирак е убила един човек"}
{"url": "http://www.focus-news.net/news/2018/07/01/2540405/veliko-tarnovo-denyat-na-prenasyaneto-na-moshtite-na-sveti-ivan-rilski-shte-bade-otbelyazan-s-litiyno-shestvie-v-grada.html", "text": "Денят на пренасянето на мощите на Свети Иван Рилски от Велико Търново към Рилския манастир ще бъде отбелязан във Велико Търново с литийно шествие. Това съобщи за  Радио „Фокус“ – Велико Търново  Паскал Пиперков от Туристическо дружество „Трапезица 1902“. Литургия се отслужва в Катедралния храм „Рождество Богородично”. За поклонение ще бъде изнесена частица от мощите на светеца, която храмът съхранява от 2009 година. В 12.00 часа ще тръгне литийно шествие до хълма Трапезица и някой от знаковите църква в Асенова махала във Велико Търново. Шествието ще стигне до храм „Св. Йоан Рилски“ на Трапезица, където са се съхранявали мощите на светеца преди преместването им в Рилския манастир. Там ще бъде прочетен акатист – специална молитва , отправена към св. Иван Рилски. След това шествието ще премине през църквите „Св. Димитър“ и „Св. св. Петър и Павел“. Празникът ще завърши с молитва в църквата „Успение Богородично”. Паскал Пиперков припомни, че мощите на св. Иван Рилски са пренесени от Търново в Рилския манастир през 1469 година. \r\nНадежда КРЪСТЕВА", "date": "2018.07.01", "title": "Велико Търново: Денят на пренасянето на мощите на свети Иван Рилски ще бъде отбелязан с литийно шествие в града"}
{"url": "http://www.focus-news.net/news/2018/07/01/2540400/sofiya-grazhdani-protestirat-pred-sgradata-na-kevr-sreshtu-poskapvaneto-na-toka-parnoto-i-vodata.html", "text": "Граждани са се събрали пред сградата на КЕВР на протест срещу поскъпването на тока, парното и водата, предаде репортер на  Агенция \"Фокус\" . Паралелно с протеста, КЕВР провежда закрито заседание, на което ще утвърди цените на електрическата и на топлинната енергия, в сила от 1 юли 2018 г.  \r\nПротестиращите носят трансперанти, на които пише: \"Убиват ни с тока, водата и парното! И за въздуха ли ще плащаме?\" и \"ЧЕЗ - на народа, не на шайката! Няма да плащаме на Гинка!\". \r\nВ протеста се очаква да се включат председателят на Градския съвет на БСП - София Калоян Паргов и общински съветници от БСП. \r\nДвижението по бул. \"Дондуков\" се осъществява нормално. В района е засилено полицейското присъствие.  \r\nДвница КИТАНОВА", "date": "2018.07.01", "title": "София: Граждани протестират пред сградата на КЕВР срещу поскъпването на тока, парното и водата"}
{"url": "http://www.focus-news.net/news/2018/07/01/2540404/kmetat-na-kavarna-nina-stavreva-s-mnogo-muzika-nastroenie-i-usmivki-be-posreshtnat-dzhulay-morning-pri-kamen-bryag.html", "text": "С много музика, настроение и усмивки бе посрещнат Джулай морнинг при Камен бряг. Това каза за  Агенция „Фокус“  кметът на Каварна Нина Ставрева. „Традиционно атмосферата при посрещането на първото юлско слънце беше прекрасна. Малко преди полунощ дъждът спря. На брега на морето при село Камен бряг се събраха хиляди хора. Имаше много рок“, разказа Ставрева и допълни, че феновете на рока са пели с Милена Славова, а емблематичната песен на Uriah Heep - „July Morning“ е била изпълнена от група „Ахат“ и Звезди Керемедчиев. „С много музика, настроение и усмивки бе посрещнат Джулай морнинг. Първото юлско утро беше прекрасно“, обобщи Нина Ставрева.  \r\n„Пожелавам на читателите и слушателите на „Фокус“ слънчево, емоционално и незабравимо лято“, каза още тя. \r\nМариела РУСЕВА", "date": "2018.07.01", "title": "Кметът на Каварна Нина Ставрева: С много музика, настроение и усмивки бе посрещнат Джулай морнинг при Камен бряг"}
{"url": "http://www.focus-news.net/news/2018/07/01/2540392/petar-georgiev-zam-kmet-na-sadovo-ochakva-se-nay-kasno-utre-da-bade-otmeneno-chastichnoto-bedstveno-polozhenie-v-obshtinata.html", "text": "Очаква се най-късно утре да бъде отменено частичното бедствено положение в Община Садово, което остава в сила заради дейността на „Напоителни системи“. Това каза за  Радио „Фокус“ – Пловдив  заместник-кметът на Садово Петър Георгиев. По думите му обстановката в критичните точки на общината се нормализира, като към момента екипи на „Напоителни системи“ работят по укрепване на предпазните съоръжения по дигата на река Марица край Садово.  \r\n„Очаква се днес, най-късно утре да приключат своята дейност и частичното бедствено положение да бъде отменено. Обстановката е нормална, водата продължава да се оттича. Времето се оправи, дано да няма повече обилни валежи към Смолян и Чепеларе, защото проблемът с река Чая дойде оттам. При нас нямаше толкова силен и обилен дъжд“, коментира Петър Георгиев. Той добави, че до няколко дни вече ще е възможно и да се оценят щетите, които нанесоха водите на река Чая върху земеделската продукция, след като дигата й бе компрометирана на три места. \r\nТони МИХАЙЛОВ", "date": "2018.07.01", "title": "Петър Георгиев, зам.-кмет на Садово: Очаква се най-късно утре да бъде отменено частичното бедствено положение в общината"}
{"url": "http://www.focus-news.net/news/2018/07/01/2540409/razgrad-45-godishen-mazh-e-postradal-pri-katastrofa-mezhdu-dva-leki-avtomobila-na-okolovrastniya-pat-na-grada.html", "text": "Катастрофа между два леки автомобила е станала около 07.00 часа на път Е-70 Русе – Разград в участъка, който се явява околовръстен път на Разград. Това съобщиха от  ОДМВР-Разград . Лек автомобил „Хюндай Акцент“, управляван от 52-годишен украински гражданин, пътувайки в посока Варна, е навлязъл в лентата за насрещно движение и се е ударил в лек автомобил „Алфа Ромео“, шофиран от 45-годишен мъж от град Варна. Няма сериозно пострадали хора при пътния инцидент. В МБАЛ-Разград е откаран водачът на варненския автомобил, който е с фрактура на крака. Продължава разследването на обстоятелствата, довели до катастрофата.", "date": "2018.07.01", "title": "Разград: 45-годишен мъж е пострадал при катастрофа между два леки автомобила на околовръстния път на града"}
{"url": "http://www.focus-news.net/news/2018/07/01/2540408/emsc-zemetresenie-s-magnitud-37-po-skalata-na-rihter-e-registrirano-v-severna-italiya.html", "text": "Земетресение с магнитуд 3.7 по скалата на Рихтер е регистрирано в северната част на Италия, показва справка на интернет страницата на   Европейския средиземноморски сеизмологичен център (EMSC) . \r\nЗеметресението е регистрирано в 09:32 часа местно време (10:32 часа българско време) на дълбочина от 10 км. Епицентърът е на 24 км от село Вали Сото, окръг Тоскана, и на 70 км от Болоня. \r\nНяма данни за жертви и материални щети.  Йонислав Дочев", "date": "2018.07.01", "title": "EMSC: Земетресение с магнитуд 3.7 по скалата на Рихтер е регистрирано в Северна Италия"}
{"url": "http://www.focus-news.net/news/2018/07/01/2540407/plovdiv-vazstanoveno-e-dvizhenieto-pri-km-107-na-am-trakiya-v-posoka-burgas.html", "text": "Възстановено е движението при км 107 на АМ \"Тракия\" в посока Бургас. Това съобщиха от пресцентъра на  Агенция \"Пътна инфраструктура\" .", "date": "2018.07.01", "title": "Пловдив: Възстановено е движението при км 107 на АМ \"Тракия\" в посока Бургас"}
{"url": "http://www.focus-news.net/news/2018/07/01/2540406/makfaks-makedoniya-vmro-dpmne-za-zoran-zaev-i-sdsm-dobra-novina-e-otkazvaneto-ot-vsichko-koeto-e-makedonsko.html", "text": "„Подписването на капитулантски договор за промяна на конституционното име на Република Македония и отказването от всичко, което е македонско, е добра новина единствено за Зоран Заев и никой друг“, се казва в съобщение на опозиционната ВМРО-ДПМНЕ, цитирано от македонската информационна агенция  „Макфакс“ . \r\nОт партията изтъкват, че Зоран Заев е човек, който води Македония към пропаст. \r\n„Той обещаваше, че няма да приеме промяна на конституционното име на Република Македония, но сега от позиция на власт разпродава националните и държавни интереси на всички страни. Заев не лъже, Заев суши! С подписването на вредния и капитулантски договор той се отказа от временната спогодба между Република Македония и Гърция, от 13 септември 1995 година, с която Гърция се задължи да не блокира нашето приемане в международните организации, съгласно временното споразумение“, се казва в партийното съобщение. \r\nОт ВМРО-ДПМНЕ изтъкват, че договорът е опит на Зоран Заев да прикрие престъпността, корупцията, разпадът и неспособността на неговото правителство и подчертават, че без реформи Македония не може да влезе в Европейския съюз. \r\n„Заев подценява интелекта на гражданите и се опитва да ги убеди, че с три денара месечно за тях е дошъл животът. Намаляването на електроенергията с 0.1 процент не е мярка, с която Заев и СДСМ трябва да се хвалят. Всички тези, които досега са плащали 3 000 денара за ток, с това „огромно“ постижение на Заев, сега за същата сметка ще плащат 2 997 денара, а за цяла година гражданите ще спестят 36 денара. Намалението от 0.1 процента не представлява подобряване на стандарта на гражданите, а служи за тяхното унижение и подценяване“, допълниха още от опозиционната партия.  Йонислав Дочев", "date": "2018.07.01", "title": "„Макфакс“ (Македония): ВМРО-ДПМНЕ: За Зоран Заев и СДСМ добра новина е отказването от всичко, което е македонско"}
{"url": "http://www.focus-news.net/news/2018/07/01/2540411/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-prohod-predela.html", "text": "Повишена е опасността от падащи камъни в района на Кресненското дефиле и проход Предела. Сухи са пътните настилки в Благоевградска област. Това каза за  Радио „Фокус“-Пирин  дежурният служител в Областно пътно управление-Благоевград. Интензивно е движението по главен път Е-79 и АМ „Струма“ в областта. \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия. \r\nСъс слаба интензивност е трафикът по главните улици и булеварди в областния център. Без затруднения се осъществява преминаването през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“, през кръговото кръстовище на бул. „Св. св. Кирил и Методий“, през кръстовището на булевард „Васил Левски“ и булевард „Свети Димитър Солунски“, както и през кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“. Градският транспорт се движи по разписание. Всички светофарни уредби в града са изправни. \r\nЛора КАЛЧЕВА", "date": "2018.07.01", "title": "Благоевград: Повишена е опасността от падащи камъни в района на Кресненското дефиле и проход Предела"}
{"url": "http://www.focus-news.net/news/2018/07/01/2540412/veliko-tarnovo-po-povod-denya-na-svetite-chudotvortsi-i-bezsrebrenitsi-kozma-i-damyan-v-tsarkovnite-hramove-v-grada-se-otsluzhva-sveta-liturgiya.html", "text": "По повод Деня на светите чудотворци и безсребреници Козма и Дамян в църковните храмове във Велико Търново се отслужва Света Литургия, предаде репортер на  Радио „Фокус“ – Велико Търново . Рано тази сутрин църковните камбани на православните храмове в града възвестиха началото на литургията. Козма и Дамян са покровители на лекари и лечители. Двамата били братя от Асирия, Мала Азия. Баща им грък – езичник, починал рано; майка им Теодотия – християнка, ги утвърждавала в християнските добродетели, впоследствие била причислена към лика на светиците. И двамата братя изучили целебните свойства на разни билки и се прочули като целители. Господ Иисус ги надарил с чудотворна целебна сила: лекували безплатно и хора, и добитък. Над гроба им по-късно бил построен храм, в който ставали чудеса по тяхно небесно молитвено застъпничество. \r\nНадежда КРЪСТЕВА", "date": "2018.07.01", "title": "Велико Търново: По повод Деня на светите чудотворци и безсребреници Козма и Дамян в църковните храмове в града се отслужва Света Литургия"}
{"url": "http://www.focus-news.net/news/2018/07/01/2540413/varna-dvizhenieto-po-chast-ot-patya-varna-dobrich-se-osashtestvyava-s-povisheno-vnimanie-poradi-chastichni-remontni-deynosti-na-asfaltovata-nastilka.html", "text": "Сравнително спокойно е движението по главния път Варна – Добрич в неделния ден, предаде репортер на  Радио „Фокус“ – Варна . В участъка от км 25+830 до км 43+515 трафикът се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. На територията на област Добрич се работи по път II-71 Силистра – Добрич от км 36+760 до км 38+000 в района на село Коларци, като движението се осъществява с повишено внимание поради пропадане на част от пътното тяло. Частични ремонтни дейности се осъществяват и по път II-71 от км 80+500 до км 101+000, като трафикът в участъка се регулира с пътни знаци, както и по Околовръстен път на Добрич от км 7+824 до км 16+539. \r\nМарияна ВАЛЕНТИНОВА", "date": "2018.07.01", "title": "Варна: Движението по част от пътя Варна – Добрич се осъществява с повишено внимание поради частични ремонтни дейности на асфалтовата настилка"}
{"url": "http://www.focus-news.net/news/2018/07/01/2540402/mehr-sasht-okazvat-natisk-varhu-indiya-i-drugi-sayuznitsi-da-prekratyat-vnosa-si-na-iranski-petrol.html", "text": "Министърът на петрола на Индия Дармендра Прадхан заяви пред журналисти в Мумбай, че страната му ще служи на интересите си, докато решава за вноса на петрол, след като на 26 юни беше съобщено че администрацията на американския президент Доналд Тръмп ще поиска от всички свои съюзници да прекратят вноса на ирански петрол, предава иранската информационна агенция  Mehr . \r\nОт петролното министерство на Индия са поискали от рафинериите да се приготвят за „драстично прекратяване“ на вноса на ирански петрол от ноември тази година, заявиха двама източници от този сектор. \r\nОфициалната позиция на индийското правителство е, че то отказва да признае едностранно наложените санкции от САЩ и вместо това ще се придържа към санкциите на ООН. Но двамата източници разкриват, че Индия, най-големият купувач н ирански петрол след Китай, ще бъде принуден да предприеме действие, за да защити излагането си към американската финансова система. \r\nПетролното министерство е провело среща с рафинериите на 28 юни, призовавайки ги да започнат да се оглеждат за алтернативи на иранския петрол, допълниха още източниците.  Йонислав Дочев", "date": "2018.07.01", "title": "Mehr: САЩ оказват натиск върху Индия и други съюзници да прекратят вноса си на ирански петрол"}
{"url": "http://www.focus-news.net/news/2018/07/01/2540415/burgas-dvama-dushi-sa-postradali-pri-katastrofa-v-rayonna-sled-voenno-pochiven-dom-sarafovo-patyat-kam-pomorie-e-zatvoren.html", "text": "Пътят от Бургас към посока Поморие е временно затворен в районна след Военно-почивен дом „Сарафово“, поради катастрофа между три автомобила, с двама пострадали граждани. Това каза за  Радио „Фокус“ – Бургас  Цветелина Рандева, говорител на ОДМВР-Бургас. До момента на отстраняване на автомобилите, извършване на оглед и констатиране на причините за възникване на пътния инцидент, отсечката остава затворена като пътният трафик се пренасочва през детелината на кв. „Сарафово“ в посока Каблешково. \r\nДеница ДИМИТРОВА", "date": "2018.07.01", "title": "Бургас: Двама души са пострадали при катастрофа в районна след Военно-почивен дом „Сарафово“, пътят към Поморие е затворен"}
{"url": "http://www.focus-news.net/news/2018/07/01/2540410/reuters-siriyskite-buntovnitsi-prodalzhiha-mirnite-pregovori-s-ruskite-predstaviteli-chrez-posrednichestvoto-na-yordaniya.html", "text": "Продължили са разговорите между сирийската опозиция и руските преговарящи за сключване на мирно споразумение в бунтовническия град Бусра ал Шам в югозападната част на Сирия, след като Йордания се е включила като посредник, заяви говорителят на бунтовниците Ибрахим Джабави, цитиран от  Reuters . \r\nЕкип, представляващ бунтовниците от „Свободната сирийска армия“, в момента провежда разговори с руски офицери в Бусра ал Шам, заяви Джабави пред Reuters. \r\nВ събота разговорите бяха провалени, след като руските офицери са изискали пълна и безусловна капитулация, която бунтовниците са отказали.  Йонислав Дочев", "date": "2018.07.01", "title": "Reuters: Сирийските бунтовници продължиха мирните преговори с руските представители чрез посредничеството на Йордания"}
{"url": "http://www.focus-news.net/news/2018/07/01/2540418/dvama-dushi-sa-zaginali-a-13-sa-raneni-pri-katastrofi-prez-izminaloto-denonoshtie-v-stranata.html", "text": "13 души са ранени при катастрофи през изминалото денонощие, съобщиха от пресцентъра на МВР. В страната са станали 10 пътнотранспортни произшествия, при които има двама загинали. На територията на столицата са станали  29 леки пътни инцидента.", "date": "2018.07.01", "title": "Двама души са загинали, а 13 са ранени при катастрофи през изминалото денонощие в страната"}
{"url": "http://www.focus-news.net/news/2018/07/01/2540417/varna-sveta-liturgiya-se-otsluzhva-v-hramovete-vav-varna-v-proslava-na-svetite-bezsrebrenitsi-kozma-i-damyan.html", "text": "Света Литургия се отслужва в храмовете във Варна в прослава на светите безсребреници Козма и Дамян, предаде репортер на  Радио „Фокус“ – Варна . На 1 юли всяка година Православната църква прославя светите безсребреници Козма и Дамян. По този повод и във връзка с празничния неделен ден, когато си спомняме и за възвръщането на честните мощи на преподобни Йоан Рилски Чудотворец, във всички епархии на Българската православна църква се отслужва празнична Света Литургия. Празникът се почита сред народа като Свети Врач. Много чудни изцеления преписват преданията на двамата братя лечители. Голяма част от тях разказват за тяхната безкористност и вярност към клетвата – да лекуват единствено с името Божие и в името на живота, без да взимат и грош за това. \r\nВ събота вечерта в храм „Успение Богородично” в Каварна е отслужена Вечерня с акатист към „Св. св. Козма и Дамян” и към св. Йоан Рилски, тъй като на 1 юли се чества и пренасянето на мощите му. Рано сутринта в неделя християните се отправят с литийно шествие към покрайнините на Каварна, където в древност се е издигала раннохристиянска базилика, посветена на светите безсребреници Козма и Дамян. Християните от Каварна, водени от иконом Василий Селемет, всяка година се изкачват на хълма в деня на „Св. св. Козма и Дамян”. Към тях се присъединяват и много християни от Варна, Добрич и Шабла. \r\nМарияна ВАЛЕНТИНОВА", "date": "2018.07.01", "title": "Варна: Света Литургия се отслужва в храмовете във Варна в прослава на светите безсребреници Козма и Дамян"}
{"url": "http://www.focus-news.net/news/2018/07/01/2540414/tass-ot-spetssluzhbite-na-germaniya-ne-izklyuchvat-vazmozhnostta-iran-da-prodalzhava-s-pokupkite-na-stoki-i-tehnologii-za-yadrenata-si-programa.html", "text": "Германските спецслужби не изключват възможността Иран да продължава работата над своите ядрена и ракетна програма, въпреки че не надхвърлят рамките на ядреното споразумение, отбелязва германският информационен портал „T-Online“, цитиран от  ТАСС . \r\nМатериалът на портала е базиран върху данни от Федералната служба за защита на конституцията на ФРГ, което е разузнавателната служба на страната. \r\nВ него се посочва, че Иран продължава да прави опити да купува стоки и технологии от Германия, които могат да се използват и за производството на оръжия за масово унищожение, както и за създаването на ракетни системи. \r\nСамо в Северен Рейн-Вестфалия през 2016 година са регистрирани 32 опита за нелегално придобиване на съответните стоки от иранска страна. В същото време по данни на германското вътрешно министерство това е „значително по-малко“ от 1 година преди това. Но подобни опити все още се правят, отбелязват от министерството. \r\nВъпреки това, както считат в спецслужбата на Германия, тези данни не са достатъчни, за да се говори за нарушение от Техеран на ядрената сделка.  Йонислав Дочев", "date": "2018.07.01", "title": "ТАСС: От спецслужбите на Германия не изключват възможността Иран да продължава с покупките на стоки и технологии за ядрената си програма"}
{"url": "http://www.focus-news.net/news/2018/07/01/2540419/burgas-dvizhenieto-po-pat-i-9-pomorie-sarafovo-se-osashtestvyava-v-edna-lenta-zaradi-katastrofata.html", "text": "Движението по път I-9 Поморие - Сарафово се осъществява в една лента поради катастрофа и се регулира от \"Пътна полиция\". Това съобщиха от  Агенция \"Пътна инфраструктура\" .", "date": "2018.07.01", "title": "Бургас: Движението по път I-9 Поморие - Сарафово се осъществява в една лента заради катастрофата"}
{"url": "http://www.focus-news.net/news/2018/07/01/2540422/kyustendil-vavedeno-e-ogranichenie-na-skorostta-v-uchastak-ot-patya-rila-rilski-manastir-zaradi-svlachishte.html", "text": "Сухи са пътните настилки в Кюстендилска област. Въведено е ограничение на скоростта в участък от пътя Рила – Рилски манастир заради свлачище. Това съобщи за  Радио „Фокус” – Пирин  дежурният в Областно пътно управление – Кюстендил. В двете посоки движението трябва да се осъществява с повишено внимание. Мястото е сигнализирано с пътни знаци. Дейностите ще продължат до 2 юли. В района на свлачището са предприети аварийни и укрепителни дейности. Необходимо е шофьорите да карат внимателно, да спазват пътната сигнализация и въведеното ограничение на скоростта – до 40 км/ч, тъй като в участък с дължина 250 метра движението се извършва в една лента. Ново трасе се изгражда по пътя Бобов дол – Жедна. Поради свлачище се усвояват нови площи. Движението се извършва съгласно проект за временна организация и безопасност до 8 септември. С нормална интензивност е трафикът по автомагистрала „Струма”, път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nЛора КАЛЧЕВА", "date": "2018.07.01", "title": "Кюстендил: Въведено е ограничение на скоростта в участък от пътя Рила – Рилски манастир заради свлачище"}
{"url": "http://www.focus-news.net/news/2018/07/01/2540423/ipn-moldova-mezhdunarodniyat-valuten-fond-odobri-nov-transh-za-moldova.html", "text": "Молдова ще получи трети транш от близо 34 милиона долара от Международния валутен фонд (МВФ), след решение на Изпълнителния борд на институцията от 29 юни, предава информационната агенция  IPN . \r\nПървият транш от 22.5 милиона долара вече е бил преведен по сметките на Националната банка на Молдова, докато вторият договорен транш от 11.25 милиона ще пристигне в Молдова през следващата седмица. \r\nСпоред правителствената пресслужба, министър-председателят на Молдова Павел Филип е заявил, че отпускането на нов транш от МВФ представлява признание за усилията на изпълнителната власт да изпълни ангажиментите, приети със споразумението между страната и фонда, и да извършването договорените реформи. Премиерът благодари на експертите от МВФ за сътрудничеството им с молдовските власти, преповтаряйки решителността на правителството да изпълни реформите, чиито резултати ще бъдат усетени пряко от гражданите. \r\nВ началото на ноември 2016 година Изпълнителният борд на МВФ одобри тригодишни мерки за подкрепа на икономическа и финансова реформена програма за Молдова. Общото финансиране според споразумението е 178.7 милиона долара.  Йонислав Дочев", "date": "2018.07.01", "title": "IPN (Молдова): Международният валутен фонд одобри нов транш за Молдова"}
{"url": "http://www.focus-news.net/news/2018/07/01/2540421/dots-ivan-ivanov-kevr-sredno-s-203-se-uvelichava-tsenata-na-toka-ot-dnes.html", "text": "От днес средното увеличение на цената на ел. енергията за потребителите на регулирания пазар ще бъде 2,03 %. Това каза председателят на Комисията за енергийно и водно регулиране доц. Иван Иванов по време на брифинг, предаде репортер на  Агенция „Фокус“ . Той уточни, че за ЧЕЗ цената на електрическата енергия ще се повиши с 1,75 %, за EVN с 1,82 % и за „Енерго-про“ с 2,78 %. „На свое заседание КЕВР прие решение за цената на електрическата енергия и на топлинната енергия за новия ценови период, който започва от 1 юли 2018 г. и завършва на 30 юни 2019 г. Самите решения на Комисията ще бъдат публикувани в рамките на следващите няколко часа, но със сигурност в рамките на днешния ден“, каза доц. Иванов.  \r\nДеница КИТАНОВА", "date": "2018.07.01", "title": "Доц. Иван Иванов, КЕВР: Средно с 2,03% се увеличава цената на тока от днес"}
{"url": "http://www.focus-news.net/news/2018/07/01/2540420/plovdiv-kuklenskiyat-manastir-sv-sv-kozma-i-damyan-otbelyazva-svoya-hramov-praznik.html", "text": "Кукленският манастир „Св. св. Козма и Дамян“ отбелязва своя храмов празник. Това съобщиха за  Радио „Фокус“ – Пловдив  от светата обител. По традиция сутринта се отслужва празнична литургия, след което се извършва литийно шествие с чудотворната икона на светите безсребреници Козма и Дамян до аязмото на манастира. Там се отслужва водосвет. Хиляди поклонници от цялата епархия се стичат към манастира за храмовия му празник.  \r\nНяма единно становище кога точно е възникнал манастирът „Св. св. Козма и Дамян” край град Куклен. За него се споменава още през ХІ век в един документ за имотите на Бачковския манастир,  но в средата на ХVІІ век е разрушен. В началото ХVІІІ век светата обител е възобновена  от родолюбиви българи от Пловдив. За кратък период манастирът става просветен и културен център – там творят видни дейци като Кръстю Граматик, йеромонах Сидер, йеромонах Анани и други. В създадената там книжовна школа продължително време се подготвяли граматици, краснописци и усилено се пишели и преписвали книги. През епохата на Възраждането в манастира се е помещавало и килийно училище. Във времето на Османско владичество, ролята на манастира като място за лекуване на болни нараснала. Дори самите турски власти пазели обителта, като изпращали войници да я охраняват, тъй като в нея идвали да се лекуват и семействата на турските управници. Когато през 1657 година българите от родопския край били помохамеданчени, 33 манастира и 218 църкви между Костенец и Станимака, днешен Асеновград, били опожарени и разрушени до основи, като монасите от този район се стекли към манастира „Св. св. Козма и Дамян”. В старинния си вид манастирът съществувал до началото на ХХ век, след което изгорели част от северното и цялото южно крило. \r\nЦелият манастирски комплекс е разположен на три нива, ограден с обща манастирска ограда. Има две църкви – голяма и малка, жилищни постройки, където се намират монашеските килии, гостоприемница, състояща се от стаи за отсядане на поклонници, както и стопански постройки. Извън манастирския комплекс е разположено аязмото. В най-долната част от двора е голямата църква „Св. св. Козма и Дамян”. Тя се счита за една от старите църкви в България. Сведенията за нея датират  от ХV век. Дължината й е 22 метра, а ширината –  8 метра. Представлява кръстовидна, безкуполна постройка с два притвора, като във външния и до днес се пази голямата верига, с която са връзвали болните, идващи в манастира за изцерение. Стенописите в храма на Св. Безсребреници са уникални по своята същност. Те датират от ХVІІ – ХVІІІ век и са дело на видни български зографи. Въпреки опожаряването на манастира и храма, те са се запазили до наши дни. Най-добре съхранен е стенописът  с образа на Св. Архангел Михаил в южната ниша на храма. По-късно, през ХІХ век, когато в манастира живели гръцки монаси, кирилските надписи били заменени с гръцки, а част от стенописите били заличени. При реставрирането на църквата първоначалните стенописи били възстановени, в резултат на което сега могат да се видят и двата пласта фрески по стените. В храма се съхранява частица от св. мощи на Св. безсребреници Козма и Дамян. \r\nТони МИХАЙЛОВ", "date": "2018.07.01", "title": "Пловдив: Кукленският манастир „Св. св. Козма и Дамян“ отбелязва своя храмов празник"}
{"url": "http://www.focus-news.net/news/2018/07/01/2540424/pazardzhik-zatvoreno-shte-bade-traseto-mezhdu-sela-chernogorovo-topoli-dol-i-ovchepoltsi.html", "text": "Затворено за движение на МПС ще бъде трасето между села Черногорово, Тополи дол и Овчеполци във времето от 11.30 до 15.30 часа във връзка с провеждането на Държавното първенство по колоездене за юноши старша възраст и мъже, съобщи за  Радио „Фокус“ – Пазарджик  Мирослав Стоянов, говорител на ОДМВР-Пазарджик.  По време на провеждането на състезанието може да се налагат временни ограничения на движението, а участниците ще бъдат пилотирани от екипи на сектор „Пътна полиция“.  \r\nРадослава МУРДЖЕВА", "date": "2018.07.01", "title": "Пазарджик: Затворено ще бъде трасето между села Черногорово, Тополи дол и Овчеполци"}
{"url": "http://www.focus-news.net/news/2018/07/01/2540426/blagoevgrad-bez-problemi-se-osashtestvyava-preminavaneto-prez-gkpp-ilinden-eksohi.html", "text": "Без проблеми се осъществява преминаването през ГКПП „Илинден-Ексохи“. Това съобщиха за  Радио „Фокус“-Пирин  от „Гранична полиция“. С нормална интензивост е трафикът на ГКПП „Кулата-Промахон“, както и на останалите контролно-пропускателни пунктове на границата с Гърция. \r\nЛора КАЛЧЕВА", "date": "2018.07.01", "title": "Благоевград: Без проблеми се осъществява преминаването през ГКПП „Илинден-Ексохи“"}
{"url": "http://www.focus-news.net/news/2018/07/01/2540428/aktsenti-v-predavaneto-chudesata-na-severozapada-po-radio-fokus.html", "text": "В предаването „Чудесата на Северозапада“, съвместно издание на  Радио „Фокус“  и  Предприемачи ГЕРБ , всяка седмица ви разказваме за Северозападния регион, за хората, свързали живота си с този край, и допринасящи с делата си за неговия просперитет и развитие. В днешното издание на предаването ще разговаряме с Красимир Кирилов, председател на Видинската търговско-промишлена палата за възможностите, които се дават по съвместна програма между България и Румъния на безработни, които искат да станат строители. Ще говорим и за проблемите при набиране на желаещи по програмата.  \r\nВъв Видин през седмицата бе даден старт на проект за обновяване на централния площад и само след година градът ще има нова европейска визия. Как ще бъде обновен видинският площад ще разберете в репортажа ни в „Чудесата на Северозапада“.  \r\nВ предаването ще се върнем и към славното минало, за да си спомним за тези, на които дължим да я има днес България. През юни се навършват 105 години от началото на Междусъюзническата война, за нея ще разговаряме с военния историк Пламен Станкулов.  \r\nНавършват се 95 години от пускането в действие на жп линията Брусарци - Княз Александрово ( днес - Димово) - Видин. Строителството е окончателно завършено през пролетта на 1923 г. и на 1 юли линията е тържествено открита като лично цар Борис III кара влака от Княз Александрово (днешно Димово) до Видин.  \r\nПредаването „Чудесата на Северозапада“ се излъчва всяка неделя, от 13.00 до 14.00 часа. Водещ е Анна Лозанова.", "date": "2018.07.01", "title": "Акценти в предаването „Чудесата на Северозапада“ по Радио „Фокус“"}
{"url": "http://www.focus-news.net/news/2018/07/01/2540427/plovdiv-23-godishen-mazh-e-postradal-pri-katastrofa-mezhdu-mototsiklet-i-lek-avtomobil-v-rayon-trakiya-v-grada.html", "text": "23-годишен мъж е пострадал при катастрофа между мотоциклет и лек автомобил в район „Тракия“ в Пловдив. Това съобщи за  Радио „Фокус“ – Пловдив  говорителят на Областната дирекция на МВР. Сигналът за инцидента край районното кметство в „Тракия“ е получен минути преди 23.00 часа снощи. По първоначални данни, мотоциклет „Пиаджо“ с неустановена регистрация е преминал на червен сигнал и се е ударил в лек автомобил „БМВ“. В болница е настанен 23-годишният моторист от София. Направеният му тест за употреба за наркотици е реагирал положително, няма данни за употреба на алкохол. Лекият автомобил е бил управляван от 22-годишен водач, чиято алкохолна проба е отрицателна. \r\nТони МИХАЙЛОВ", "date": "2018.07.01", "title": "Пловдив: 23-годишен мъж е пострадал при катастрофа между мотоциклет и лек автомобил в район „Тракия“ в града"}
{"url": "http://www.focus-news.net/news/2018/07/01/2540425/dots-ivan-ivanov-kevr-regulatorat-izpolzva-vsyaka-vazmozhnost-na-zakona-i-normativnite-aktove-za-da-priema-resheniya-v-polza-na-grazhdanite-i-biznesa-na-balgariya.html", "text": "Регулаторът използва всяка възможност на закона и нормативните актове, за да приема решения в полза на гражданите и бизнеса на България. Това каза председателят на Комисията за енергийно и водно регулиране доц. Иван Иванов по време на брифинг, предаде репортер на  Агенция „Фокус“ . Иванов поясни, че откакто работи този състав на КЕВР, в последните три години, се стреми цената електрическата енергията да бъде минимално увеличена. \"КЕВР използва всяка възможност, която й дава законът и подзаконовите нормативни актове, за да приема решения в полза на гражданите и бизнеса на България“, каза той и уточни, че не трябва да се допуска да се стигне до тежко финансово положение на енергийните дружества. Доц. Иванов даде пример с НЕК, която в положение на загуба преди, в момента е с позитивен баланс. Председателят на КЕВР уточни, че цените се определят на няколко принципа. По думите му цената трябва да е в съответствие със закона и подзаконовите нормативни актове. Доц. Иванов добави, че решението за цената на тока трябва да е прозрачно, което да личи от мотивите и да бъде балансирано между интересите на потребителите и на производителите на енергия. „Не бива да бъде натоварван, който и да е сегмент в България“, поясни доц. Иванов. По думите му цените трябва да бъдат устойчиви.  \r\nДеница КИТАНОВА", "date": "2018.07.01", "title": "Доц. Иван Иванов, КЕВР: Регулаторът използва всяка възможност на закона и нормативните актове, за да приема решения в полза на гражданите и бизнеса на България"}
{"url": "http://www.focus-news.net/news/2018/07/01/2540433/varna-zhiteli-i-gosti-na-grada-posreshtnaha-parvoto-yulsko-slantse-na-brega-na-moreto.html", "text": "Жители и гости на Варна посрещнаха първото юлско слънце на брега на морето, предаде репортер на  Радио „Фокус“ – Варна . Въпреки хладното време, традицията беше спазена и много семейства с деца, младежи и по-възрастни хора посрещнаха изгрева на слънцето по плажовете във Варна и региона в 05.32 часа. \r\nПразникът възниква във Варна през 80-те и дори 70-те години. Свързан с хипи движението в Америка, традицията съществува в България и до днес. На всеки 30 юни срещу 1 юли големи групи хора се събират, за да посрещнат заедно изгряващото слънце. Така те смятат, че се пречистват пред него, без това да има връзка с езически или религиозни ритуали. Емблематичната песен „Джулай морнинг“ на Юрая Хийп от 1971 година, която се счита за химн на празника, звуча на десетки места в ранните часове на днешния ден. \r\nМарияна ВАЛЕНТИНОВА", "date": "2018.07.01", "title": "Варна: Жители и гости на града посрещнаха първото юлско слънце на брега на морето"}
{"url": "http://www.focus-news.net/news/2018/07/01/2540429/ria-novosti-neidentifitsirani-dronove-sa-bili-unishtozheni-ot-ruskite-chasti-v-siriyskata-aviobaza-hmeymim.html", "text": "Дронове с неизвестна принадлежност са били унищожени в небето над сирийската авиобаза на Русия Хмеймим, съобщават нейни представители, цитирани от  РИА Новости . \r\n„На 30 юни с настъпването на нощта, чрез средствата за контрол на въздушното пространство над руската авиобаза Хмеймим, беше свалена група от малоразмерни въздушни цели с неизвестна принадлежност“, се казва в съобщението. \r\nОтбелязва се, че няма жертви или пострадали след инцидента.  Йонислав Дочев", "date": "2018.07.01", "title": "РИА Новости: Неидентифицирани дронове са били унищожени от руските части в сирийската авиобаза Хмеймим"}
{"url": "http://www.focus-news.net/news/2018/07/01/2540432/plovdiv-dete-na-okolo-2-godini-i-tri-zheni-sa-zaginali-pri-katastrofata-v-rayona-na-km-107-na-am-trakiya.html", "text": "Дете на около 2 години и три жени са загинали при катастрофата в района на км 107 на АМ „Тракия“. Това съобщи за  Радио „Фокус“ – Пловдив  говорителят на Областната дирекция на МВР. Сигналът за катастрофата на 107 км на АМ „Тракия“, в посока Бургас, е получен тази сутрин към 06.20 часа. Според информацията, лек автомобил „Фолксваген“ с чужда регистрация се е блъснал отзад в намалящия скоростта товарен автомобил „Мерцедес“ с българска регистрация и се е преобърнал на пътя. В колата са пътували трима мъже, три жени и дете на около 2 години. На място са загинали жените и детето.  \r\nМестопроизшествието е запазено, извършен е оглед. Няма данни за употреба на алкохол и наркотици от 36-годишния шофьор на камиона. С дрегер за алкохол е тестван и водачът на лекия автомобил, резултатът е отрицателен. В рамките на три часа, от 7.00 до 10.00 часа, движението е било затруднено, поради предприетия оглед. В спасителната акция по изваждане на телата са участвали и служители на пожарната. Образувано е досъбно производство за изясняване на обстоятелствата около тежкия инцидент. \r\nТони МИХАЙЛОВ", "date": "2018.07.01", "title": "Пловдив: Дете на около 2 години и три жени са загинали при катастрофата в района на км 107 на АМ „Тракия“"}
{"url": "http://www.focus-news.net/news/2018/07/01/2540431/dots-ivan-ivanov-kevr-sredno-sas-733-se-povishava-tsenata-na-toplinnata-energiya-ot-1-yuli-2018-g.html", "text": "Средното повишение на цената на топлинната енергия от 1 юли 2018 г. е 7,33 %. Това каза председателят на Комисията за енергийно и водно регулиране доц. Иван Иванов по време на брифинг, предаде репортер на  Агенция „Фокус“ .  „За „Топлофикация – София“ това повишение е 7,46 %, за „ЕВН България Топлофикация“ – Пловдив то е 0, 94 %, и за „Веолия Енерджи Варна“ ЕАД – повишението е 4, 89 %“, каза доц. Иванов. Той уточни, че при взимане на решението е взета предвид цената на природния газ, която се е повишила поради повишение на цената на суровия петрол и неговите деривати на световните пазари. Доц. Иванов обърна внимание, че КЕВР е успяла да намали поисканото повишение от „Булгаргаз“ почти на половина. Председателят на КЕВР обясни, че от „Бургаргаз“ са поискали увеличение с 18,05 %, но Регулаторът го е намалил на 10,81 %. По думите му трябва да се има предвид, че природният газ е този ценообразуващ елемент, който формира между 60 и 70 % от цената на топлинната енергия в топлофикации, които имат за енергоносител такъв газ. „Увеличение за крайните потребители на природен газ, независимо дали се касае за бизнес, или битови потребители ще бъде в рамките на 6,5 %. Това е така, защото другите компоненти в тази цена – цените за капацитет и пренос и съответни такси, практически не се променят“, коментира доц. Иванов. \r\nОтносно коментари, че подобно увеличаване на цената на топлинната енергия е прекалено високо, доц. Иванов поясни, че КЕВР не може да определи цената на един енергоносител, в случая природен газ, който е вносна енергийна суровина за страната и идва с тази висока цена на входа на Република България. По думите му, ако доставчикът намали цената на природния газ, КЕВР незабавно ще отрази това намаление и в цените на топлинната енергия. \r\nДеница КИТАНОВА", "date": "2018.07.01", "title": "Доц. Иван Иванов, КЕВР: Средно със 7,33% се повишава цената на топлинната енергия от 1 юли 2018 г."}
{"url": "http://www.focus-news.net/news/2018/07/01/2540435/dots-ivan-ivanov-kevr-ako-ima-tendentsiya-za-namalyavane-na-tsenite-na-gorivata-na-mezhdunarodnite-pazari-sled-3-mesetsa-horata-shte-razberat-tova-v-reshenie-na-regulatora.html", "text": "Ако има тенденция за намаляване на цените на горивата на международните пазари, след 3 месеца хората ще разберат това в решение на Регулатора. Това каза председателят на Комисията за енергийно и водно регулиране доц. Иван Иванов по време на брифинг, предаде репортер на  Агенция „Фокус“ . „Във формулата, в която се изчислява цената на природния газ, се отчита един 9-месечен предхождащ период, свързан с цените на суровия петрол и неговите деривати. Цената на суровия петрол, който се използва като референция за определяне на цената на дериватите на мазут и газьол със съответното съдържание на сяра, се повиши за последните 9 месеца с 38,5 % на световните пазари. В момента тази цена остава много висока. Днес тя е малко над 79 долара за барел. Разбира се, КЕВР следи динамиката на цената на международните пазари. Надяваме се да има и обратен тренд, да започне цената да намалява. Хората ще разберат това в нашето решение след 3 месеца, ако има такава тенденция“, допълни доц. Иванов.  \r\nНа въпрос с колко ще се увеличат сметките на хората, председателят на Регулатора заяви, че такава сметка би била произволна.  \r\nДеница КИТАНОВА", "date": "2018.07.01", "title": "Доц. Иван Иванов, КЕВР: Ако има тенденция за намаляване на цените на горивата на международните пазари, след 3 месеца хората ще разберат това в решение на Регулатора"}
{"url": "http://www.focus-news.net/news/2018/07/01/2540416/pleven-otmeneno-e-chastichnoto-bedstvenoto-polozhenie-v-obshtina-dolna-mitropoliya.html", "text": "Отменено е частичното бедственото положение в община Долна Митрополия. Това каза за  Агенция „Фокус“  Поля Цоновкса, кмет на общината. Частичното бедствено положение бе обявено на 29 поради усложнената метеорологична обстановка и концентрацията на голямо количество валежи за кратко време в с. Горна Митрополия. \r\n„Водата в селото не може да се оттече. Става дума за високи подпочвени води, която още се намира в дворовете на хората. Вчера цял ден екипи на пожарната работиха, но след като изпомпят водата тя отново излиза“, обясни Цоновска и даде пример с мъж от селото, който 13 пъти е изпомпвал водата от мазето си. „Докато не се отекат подпочвените води няма как да се помогне на хората. Нанесени са щети са хиляди левове“, допълни кметът на Община Долна Митрополия. \r\nМариела РУСЕВА", "date": "2018.07.01", "title": "Плевен: Отменено е частичното бедственото положение в община Долна Митрополия"}
{"url": "http://www.focus-news.net/news/2018/07/01/2540437/benovska-otnovo-shte-pita-koy-i-na-kakvo-osnovanie-iska-i-mozhe-li-da-upravlyava-balgariya.html", "text": "Илиана Беновска отново ще пита: „Кой и на какво основание иска и може ли да управлява България?” в авторското си предаване „Беновска пита“ от 17.00 часа днес. Това съобщиха от  екипа на предаването „Беновска пита“  по „Канал 3”. Нейни събеседници в днешното издание на предаването на тема „Политиката, глупако!“, което ще започне с коментар на Беновска, ще бъдат: \r\n- Кой и за Колко пари  иска  Автомобилна камара - спорещите от двата лагера: Ивайло Константинов; Илиан Филипов, Йордан Арабаджиев; \r\n- Купува ли ГЕРБ регионите: д-р Атанас Камбитов, кмет на Благоевград, ГЕРБ; \r\n- Изнасилени, ограбени баби избягали затворници, убити по пътищата - МВР: Красимир Ципов, МВР; \r\n- Не дишай, не плувай, не карай ски - България: Нено Димов , министър на МОСВ. \r\nПовторението можете да гледате по Канал 3 и да слушате по Радио К2 от 22.30 часа. Можете да пишете на e-mail адрес: benovskapita@gmail.com.", "date": "2018.07.01", "title": "Беновска отново ще пита: Кой и на какво основание иска и може ли да управлява България"}
{"url": "http://www.focus-news.net/news/2018/07/01/2540440/natsionalnata-ovtsevadna-i-kozevadna-asotsiatsiya-i-evrodeputatat-momchil-nekov-organizirat-forum-na-tema-viziya-za-ovtsevadstvoto-i-kozevadstvoto-v-balgariya-2018-2027.html", "text": "Националната овцевъдна и козевъдна асоциация (НОКА) и представителят на Европейския парламент и член на Комисия по земеделие и развитие на селските райони Момчил Неков организират форум на тема “Визия за овцевъдството и козевъдството в България 2018-2027“. Това съобщиха от  пресофиса на Момчил Неков . Срещата ще се проведе от 09.30 ч. на 2 юли 2018 г. (понеделник) в Дома на Европа на ул. „Георги С. Раковски“ № 124 в София.   \r\nЦелта на форума е да бъдат обсъдени проблемите в сектора, да се очертае визия за развитието му, както и да се оформят конкретни предложения и тези за изготвяне на Национална стратегия за сектора за периода 2018-2027 г. \r\nВ събитието са поканени да участват представители на Министерство на земеделието, храните и горите, Българската агенция по безопасност на храните, представители на научните среди, на неправителствени организации и на бранша. \r\nСлед приключването на срещата е предвидено време за разговори с медиите.", "date": "2018.07.01", "title": "Националната овцевъдна и козевъдна асоциация и евродепутатът Момчил Неков организират форум на тема “Визия за овцевъдството и козевъдството в България 2018-2027“"}
{"url": "http://www.focus-news.net/news/2018/07/01/2540441/germanskiyat-poslanik-v-gartsiya-yens-plotner-gartsiya-e-na-prav-pat-no-tryabva-da-prodalzhi-s-reformite-si.html", "text": "Посланикът на Германия в Гърция Йенс Плотнер не отхвърля двустранните и многостранни споразумения между държави, които споделят обща европейска визия и са засегнати от миграционната криза, заяви той в интервю за гръцкия вестник  Kathimerini . \r\nТой също така яростно отрече спекулациите, че договорът за името, подписан между Гърция и Македония, споразумението за връщане на мигранти и успехите в икономиката са резултат на размяна между Атина и Берлин, описвайки ги като „необосновани“. \r\nПлотнер заяви, че споразумението с Еврогрупата е добро за Гърция и Европа и показва как работи европейската солидарност. \r\nГърция ще може да финансира нуждите си без външна помощ, отбеляза германският посланик. Това е била целта на спасителната програма и тя е била изпълнена. \r\nВъпреки това, той заяви, че гърците ще берат плодовете на усилията си, само ако страната остане по пътя на реформите. \r\nСпоред Плотнер, има усещане че коалиционното правителство значително е завзело управлението върху спасителната програма през последните години и похвали консервативната опозиция за това, че подкрепи ключовите реформи, вместо да използва популисткия коз. \r\nКолкото до дълга, германският посланик смята, че единствено неговата устойчивост не е достатъчна, за да привлече инвестиции в Гърция и че трябва да бъде създадена среда, която да е подходяща за инвеститорите. Плотнер допълни, че оспорването на всичките постижения на Гърция дотук, само ще върне страната назад.  Йонислав Дочев", "date": "2018.07.01", "title": "Германският посланик в Гърция Йенс Плотнер: Гърция е на прав път, но трябва да продължи с реформите си"}
{"url": "http://www.focus-news.net/news/2018/07/01/2540436/avni-arifi-glaven-pregovaryasht-za-kosovo-v-dialoga-belgrad-prishtina-kosovo-nyama-da-otstapi-i-metar-ot-teritoriyata-si-na-sarbiya.html", "text": "Авни Арифи, главен преговарящ за Косово в диалога Белград-Прищина, заяви че суверенитета и териториалната цялост на Косово не могат да бъдат нарушени от никого, предава  Македонската информационна агенция (МИА) . \r\n„Няма да дадем нито метър от косовска територия на никаква цена. Замразяването на конфликта и настоящата ситуация не са приятни. Суверенитета на Косово и територията му са неприкосновени и никой няма право върху тях, за никаква цена. Нито сега, нито никога“, написа Арифи в социалната мрежа „Фейсбук“. \r\nРеакцията идва срещу коментара на сръбския президент Александър Вучич, който заяви че ще приеме за успех, ако Сърбия си върне дори един метър от Косово. \r\n„Ще бъде успех, ако успеем да си върнем дори един метър, от това което беше изгубено, защото днес нямаме никакви причина да благодарим на тези, които сложиха подписа си върху независимостта на Косово през 2012 година“, бяха думите на Вучич пред журналисти в Белград.  Йонислав Дочев", "date": "2018.07.01", "title": "Авни Арифи, главен преговарящ за Косово в диалога Белград-Прищина: Косово няма да отстъпи и метър от територията си на Сърбия"}
{"url": "http://www.focus-news.net/news/2018/07/01/2540434/sofiya-protestirashtite-grazhdani-pred-kevr-blokiraha-dvizhenieto-na-bul-knyaz-aleksandar-dondukov.html", "text": "Протестиращите граждани срещу срещу поскъпването на тока, парното и водата блокираха движението на бул.  „Княз Александър Дондуков“, предаде репортер на  Агенция \"Фокус\" . \r\nДеница КИТАНОВА", "date": "2018.07.01", "title": "София: Протестиращите граждани пред КЕВР блокираха движението на бул. „Княз Александър Дондуков“"}
{"url": "http://www.focus-news.net/news/2018/07/01/2540444/iliana-benovska-prezident-radev-shte-svikate-li-ksns-za-bezhantsite.html", "text": "Президент Радев, ще свикате ли КСНС за бежанците? Това е въпросът на журналиста Илиана Беновска в днешното издание на предаването „Беновска пита” по Канал 3 и К2, съобщиха от  екипа на предаването .  \r\nНай-важният въпрос за България и Европа днес е как ще се справим с бежанската вълна, която Сорос тласна мощно към Европа и която помита националните, културните и религиозните ни устои. Канцлерът Меркел, досегашният „диригент на оркестъра на Европа“, явно не напипва вече верния тон, а Бойко Борисов заяви, че когато се решава за бежанците е повече българин, отколкото европеец. През това време обединителят на нацията, президентът Радев, вместо да свика КСНС за бежанците, позира с оркестър с акордеони и кларнети. И се опитва да развива физкултурата. \r\nДнес е, условно казано, и „ден първи“ – България започва да живее като редови член на ЕС, вече не сме председател, БСП трябва да се съвземе след провала на втория си вот на недоверие и необяснимото оттегляне на знаковата фигура Жельо Бойчев, Корнелия Нинова се мъчи да измисли как да не излезе в отпуск от битката си с Бойко Борисов, за да не падне от поста си председател на БСП. \r\nКакво ще бъде лятото на политиката в България – в замеряне с кал от наводненията, със сърцераздирателни снимки с нещастни, болни и увредени? Или ще се превърне в лятото на националното обединение, най-сетне, след 28 години лутане между големите – Европа, Русия, САЩ, Турция? Ще бъде ли лятото на 2018 г. „лятото на промяната“ – Волен Сидеров да обогати програмата на коалицията ГЕРБ- ОП с работещи идеи от „Планът Сидеров“, Красимир Каракачанов да стегне редиците на армията, Валентин Радев да спре убийствата, кражбите, „джигитите“ по пътя, Валери Симеонов по-малко шумно да спира шума по курортите и да се поучи от Виктор Орбан ефективно да спре демографската криза, Захариева и Цачева да установят върховенството на закона, Владислав Горанов да пребори сивия сектор и да отговори защо е против закона за горивата, Караниколов да увеличи чуждестранните инвестиции, Теменужка Петкова да се договори за АЕЦ Беляне и газовите отношения с Русия, Кирил Ананиев да оздрави нацията, Бисер Петков да реши проблемите на хората с увреждания, Ивайло Московски да оздрави БДЖ и да осветли законово интересите в битката за Автомобилна камара, Томислав Дончев да подаде по-силна ръка на Нанчев - да строи, на Вълчев - да сме образовани, на Банов - за българската култура, на Порожанов – държавата да участва в застраховането на земеделието, на Кралев - за работата с младежта и в спорта, на Ангелкова - да привлече туристи, на Нено Димов - да се справи със Соросоидните зелени. А на Лиляна Павлова да благодарим за перфектното евро председателство и да впрегнем експертизата й в полза на България. \r\nИ да помолим почетния председател на ДПС Ахмед Доган ясно да заяви позиция за бежанците и отношенията на България с Ердогановата Турция. \r\nПрезидент Радев, ще свикате ли КСНС за бежанците, вместо да позирате с оркестри и да развивате физкултурата? \r\nАз съм Беновска и питам.", "date": "2018.07.01", "title": "Илиана Беновска: Президент Радев, ще свикате ли КСНС за бежанците"}
{"url": "http://www.focus-news.net/news/2018/07/01/2540445/ministar-krasen-kralev-balgarskiyat-sport-tazi-godina-zapochna-izklyuchitelno-uspeshno.html", "text": "Българският спорт тази година започна изключително успешно. Това каза спортният министър Красимир Кралев в предаването \"Денят започва с Георги Любенов\" по  БНТ .  \r\nОтносно провеждащото се Световно първенство по футбол, министър Кралев заяви: \"Русия в момента надмина абсолютно всички очаквания. Организацията е перфектна. Не съм съгласен, че има чак толкова много изненади\". Според него има няколко ясно откроени тенденции. Първото, което прави впечатление е триумфът на феърплея. Няколко са факторите за това - наличието на VAR, стаята за наблюдение. Друга тенденция е тоталната доминация на отборите от Европа и Южна Америка, Африка и Азия изостават много сериозно. Има рекорден брой на уцелени дузпи на първенството. Има средно по три жълти картона на мач и само 3 червени за цялото първенство до момента. Трета тенденция са късните голове. \r\nФутболното внимание на България е насочено към закона срещу футболното хулиганство и 15-те спешни мерки, които бяха коментирани в спортната комисия в Парламента. Предложението е фокусът да е върху персонализиране на вината. Това е било подкрепено от всички професионални клубове. Едното предложение е да се персонализират билетите. Ще се коментира и ролята на стюардите при спортните състезания. Категорично са забранени всякакви бомбички, факли, димки. \r\n\"До момента единствената институция, която можеше да налага наказания за нарушение по време на спортно събитие, беше българският съд. В момента предложението е да дадем право на Министерство на вътрешните работи да налага санкции на футболните хулигани за забрана на посещение на футболни срещи\". \r\nОтносно обявения от президента Обществен съвет по спорт, като аргумент на президента Румен Радев е, че държавата абсолютно е абдикирала от спорта, Кралев поясни: \"Всеки политик има право да казва каквото си иска. Въпросът е, че аз знам, че ние сме на прав път, работим много сериозно\".", "date": "2018.07.01", "title": "Министър Красен Кралев: Българският спорт тази година започна изключително успешно"}
{"url": "http://www.focus-news.net/news/2018/07/01/2540430/stoyan-mirchev-bsp-votat-na-nedoverie-beshe-uspeshen.html", "text": "Вотът на недоверие беше успешен. От ГЕРБ се опитват да внушат обратното, защото не сме използвали цялото време на говорене в Народното събрание (НС). Те изобщо не слушаха какво говорим и не опровергаха аргументите и фактите ни. Това каза народният представител от ПГ на „БСП за България” Стоян Мирчев по БНР, съобщиха от пресцентъра на  Националния съвет на БСП . Той добави, че председателят на БСП Корнелия Нинова е говорила 23 минути и е изказала ясно тезите, подкрепени с доказателства. „Целта на вота не е само и единствено да събаря една или друга власт. Той е инструмент на парламентарното управление да постави един проблем, за да може да се дискутира. Проблемът е, че ГЕРБ нямаха сили и тези да оборят това, което представихме пред обществото. Ако гледаме новините вечер,  половината емисии са свързани с престъпления в страната”, изтъкна той. „Вотът постави един основен въпрос-  че над 80% от българите са жертви на престъпления заради липсата на сигурност у нас”, каза още Мирчев. Той обясни, че в момента в системата на МВР има кадрови недостиг. „Управляващите твърдят, че били назначени около 2000 нови полицаи, но не казват, че толкова са напуснали системата. Прикриват, че издръжката на един затворник е над 1000 лева, а заплатата на един надзирател е под тази сума. В МВР, при Борисов, проблемът е с политическото му ръководство. Първо беше назначен един физкултурник- Цветанов, после един социолог- Бъчварова, а сега един военен- Радев. Нито един от тях не разбира какви са истинските проблеми на тази система и хората напускат обезверени”, коментира той.  \r\nНародният представител потвърди, че БСП вече работи по нов вот на недоверие. Той припомни, че левицата е алтернатива на това управление и е внесла над 35 законопроекта в НС, както и че има най-много парламентарни въпроси към министрите.", "date": "2018.07.01", "title": "Стоян Мирчев, БСП: Вотът на недоверие беше успешен"}
{"url": "http://www.focus-news.net/news/2018/07/01/2540442/ombudsmanat-maya-manolova-podgotveniyat-ot-nas-zakonoproekt-dava-vazmozhnost-na-vsichki-hora-s-uvrezhdaniya-da-poiskat-lichna-pomosht.html", "text": "Законопроектът, който сме подготвили, дава възможност на абсолютно всички хора с увреждания да поискат лична помощ. Това заяви в интервю за предаването \"Неделя 150\" по  БНР  омбудсманът Мая Манолова. \r\n\"Всъщност получаването на лична помощ не е решаване на всички проблеми на хората с увреждания, но на практика е ключът към решаването им и към упражняване на техните права, защото това е средството, инструментът, механизмът, чрез който хората с уреждания имат достъп до дневни центрове, до образование, до трудова заетост, до рехабилитация, до живот в общността да реализират своето право на избор и да могат сами да управляват живота си, когато наистина има регламент, който да им осигури лична помощ. Това е изключително важен проект\", коментира Манолова. \"В момента асистентските услуги се предоставят на проектен принцип, на програмен принцип и макар за тях да се предоставят 169 милиона лева годишно, реално достъп до такива услуги имат 11 158 хора с увреждания, тоест асистентската услуга, която реализира лична помощ стига само до тези хора, а останалите получават една надбавка от 90 лева за чужда помощ ежемесечно, която на практика не може да им осигури нищо. С 90 лева какво можеш да си осигуриш като личен асистент или като подкрепа за помощ? Всъщност сега ситуацията е дискриминационна и дава възможност само на 11 158 човека да ползват такива услуги и то в зависимост от средствата. В община Бургас им се предоставят само по два часа дневно, независимо че някои от тях имат много по-големи потребности. Всъщност проектът, който предлагаме, ще даде възможност на всички хора с увреждания да кандидатстват. Финансовите разчети са направени върху това 77 000 души да получат чужда помощ, защото такава е реалната ситуация в момента. Толкова са хората, които освен съответния процент неработоспособност, им е дадено и право за чужда помощ\", поясни тя. \r\nМанолова добави още, че предложените от ГЕРБ спешни промени в Закона за интеграция на хората с увреждания връщат процеса с 20 години назад: \"В този проект се връща принципът за раздаване на средства на всички по равно, като базата върху, която ще се смята, е гарантираният минимален доход, който е в размер на 75 лева. Изобщо много обезкуражаващи действия на фона на протеста на майките и на тяхното очакване да се започне с реална реформа в системата\".", "date": "2018.07.01", "title": "Омбудсманът Мая Манолова: Подготвеният от нас законопроект дава възможност на всички хора с увреждания да поискат лична помощ"}
{"url": "http://www.focus-news.net/news/2018/07/01/2540438/sofiya-vazstanoveno-e-dvizhenieto-na-bul-knyaz-aleksandar-dondukov.html", "text": "Възстановено е движението на бул. „Княз Александър Дондуков“, предаде репортер на  Агенция \"Фокус\" . \r\nза кратко движението бе блокирано от граждани, протестиращи срещу срещу поскъпването на тока, парното и водата. \r\nДеница КИТАНОВА", "date": "2018.07.01", "title": "София: Възстановено е движението на бул. „Княз Александър Дондуков“"}
{"url": "http://www.focus-news.net/news/2018/07/01/2540448/haskovo-poveche-ot-50-detsa-se-vklyuchiha-v-tenis-praznik-v-grada.html", "text": "Повече от 50 деца участваха в първия по рода си спортен празник „Първи стъпки в тениса, играй и се забавлявай!“ на тенискортовете в парк „Кенана” в Хасково. Това съобщиха от  Община Хасково . Проявата бе организирана от „Тенис клуб Хасково“ и „Тенис клуб Хасково 2015“, в който е картотекиран най-добрият български тенесист Григор Димитров. Професионални треньори проведоха занимание с деца от 3 години 14 години. Всички участници получиха подаръци с автограф от Григор Димитров. \r\nЗаради големия интерес към безплатните уроци организаторите заявиха, че за следващата неделя е насрочен втори спортен празник „Първи стъпки в тениса, играй и се забавлявай!“ на кортовете на СП ”Юнак”. Необходимо е желаещите да се запишат предварително за участие на място, или на e-mail: tchaskovo2015@gmail.com; tenishaskovo@yahoo.com.", "date": "2018.07.01", "title": "Хасково: Повече от 50 деца се включиха в тенис празник в града"}
{"url": "http://www.focus-news.net/news/2018/07/01/2540446/rumen-petkov-abv-startirame-podgotovkata-si-za-mestnite-evropeyskite-i-parlamentarnite-izbori-sas-silno-politichesko-lyato.html", "text": "Стартираме подготовката си за местните, европейските и парламентарните избори с едно силно политическо лято. Това каза председателят на АБВ Румен Петков по време на четвъртия рожден ден на партията, предаде репортер на  Агенция „Фокус“ . „Днес стартираме едно силно политическо лято. Обръщаме се към българските граждани, за да им кажем, че спекулациите, интригите трябва да бъдат оставени зад гърба им. Когато се изправяме с лице към бъдещето си, ние не бива да забравяме нашата история. Днес ние от АБВ заявяваме ясно, че стартираме подготовката си за предстоящите избори“, каза Петков и изброи вота за Европейски парламент, за местни органи на самоуправление и за Народно събрание. Петков поясни, че през това лято АБВ ще стигне до всички краища на страната. „За да кажем, че искаме да гарантираме енергийната сигурност. Голямата победа на АБВ през този период – връщането на дебата и намирането на решение за изграждането на атомната централа в Белене, за пряката доставка на газ от Русия за България и за Европа. Всички, които се бориха срещу газопровода се бориха България да купува руски газ от Турция. Всички, които се бориха срещу ядрената сигурност на България се бориха България да стане енергийно зависима държава“, каза Румен Петков.  \r\nДеница КИТАНОВА", "date": "2018.07.01", "title": "Румен Петков, АБВ: Стартираме подготовката си за местните, европейските и парламентарните избори със силно политическо лято"}
{"url": "http://www.focus-news.net/news/2018/07/01/2540450/zheni-gerb-varna-dariha-ikona-za-balgarskata-tsarkva-sv-sv-konstantin-i-elena-v-odrin.html", "text": "Организацията на Жени ГЕРБ-Варна посети българската църква “Св. св. Константин и Елена” в Одрин. Дамите дариха за храма икона на светите равноапостоли, в чест на които е построен. Това съобщиха от пресцентъра на  ПП ГЕРБ – Варна . Жестът бе приет с благодарност от Христо Христов, представител на църковното настоятелство. Той запозна женската организация на ГЕРБ с историята на православния храм, който през 2008 г. бе напълно възстановен с отпуснатите от Министерския съвет на България финансови средства и с подкрепата на дарители. Догодина ще бъдат отбелязани 150 години от изграждането на църквата. \r\nВ Одрин варненската група обмени опит с представители на дамски организации. „Проведохме ползотворни срещи с г-жа Борал от Дамски клуб – Одрин, както и с д-р Дидем Алтиерлер от Ротари Инер Уил клуб. Обсъдихме идеи, а също и възможности за съвместни инициативи на женските организации в областта на образованието, културата, социалните дейности”, коментира Даниела Димова – член на НИС на Жени ГЕРБ, общински съветник и председател на комисията по култура към ОбС – Варна, както и директор на Театрално-музикалния продуцентски център в морската ни столица. \r\n„Ще се радваме създадените контакти да се развият. Очакваме нови срещи с дамите от Одрин и във Варна”, сподели на свой ред Йорданка Проданова, областен координатор на Жени ГЕРБ.", "date": "2018.07.01", "title": "Жени ГЕРБ-Варна дариха икона за българската църква “Св. св. Константин и Елена” в Одрин"}
{"url": "http://www.focus-news.net/news/2018/07/01/2540453/pregled-na-mezhdunarodnite-novini-do-13-chasa-agentsiya-fokus.html", "text": "По време на визитата си в Пекин севернокорейският лидер е помолил китайския президент Си Дзинпин да ходатайства за по-бързо вдигане на санкциите срещу Северна Корея. \r\nКим е помолил китайската страна за съдействие след успешно приключилата среща между него и американския президент Доналд Тръмп в Сингапур \r\nПо думите на вестника китайският президент е обещал да положи „максимални усилия“. \r\nКим посети Китай само седмица след историческата среща в Сингапур. \r\n***  Министерството на отбраната на Южна Корея обяви в неделя, че Северна и Южна Корея са възстановили радиокомуникациите между корабите си за по-добро общуване по море за първи път от 10 години. \r\nОт министерството добавиха, че възстановяването на комуникациите има за цел да потвърди скорошните ангажименти на двете държави да преустановят военното напрежение и да предотвратят неочаквани конфронтации, особено в Жълто море. \r\nПо време на изпитателна комуникация, южнокорейски военноморски плавателен съд се е свързал със севернокорейска патрулираща лодка, която е отговорила веднага на сигнала. \r\nОтбранителното министерство допълни, че морските комуникациите между двете съседки са били прекъснати през май 2008 година, когато от Севера са престанали да отговарят на южнокорейските сигнали. \r\nТова е поредната стъпка в затоплящите се отношенията между Северна и Южна Корея. \r\n***  Канцлерът на Германия Ангела Меркел и вътрешният министър Хорст Зеехофер са провели среща в събота, за да обсъдят миграционната политика на страната. \r\nМеркел се е срещнала със Зеехофер в собствената си резиденция, като се предполага че разговорите между двамата са продължили около два часа, според информациите на вестник „Handelsblatt“. Изходът от разговорите остава неясен. \r\nВ неделя двете сестрински партии, Християндемократическият и Християнсоциалният съюз, ще проведат вътрешнопартийни сесии, в които ще се обсъдят възможните изходи на правителствената криза, както и решението срещата на върха на ЕС по отношение на миграцията. \r\n***  Япония смекчава мониторинга си върху потенциалните ракетни изстрелвания на Северна Корея на фона на подобряващите се отношения между Пхенян и Западните държави. \r\nЯпонският вестник „Asashi“ отбелязва, че от 29 юни корабите на Японската морска отбрана, оборудвани с комплекси за противоракетна отбрана „Aegis“, са били освободени то денонощното си бойно дежурство в Японско море. \r\nОт сега, в случай на нов ракетен изстрел от Северна Корея, те ще бъдат въведени в бойна готовност в рамките на 24 часа. \r\nРедът за унищожаване на севернокорейски ракети, в случай че те носят потенциална заплаха за Япония, остава да действа по същия начин. \r\n***   Земетресение с магнитуд 4.1 по скалата на Рихтер е регистрирано в южната част на Гърция, показва справка на интернет страницата на Европейския средиземноморски сеизмологичен център (EMSC) \r\nЗеметресението е регистрирано в 08:39 часа на дълбочина от 2 км. Епицентърът е на 30 км от село Метони и на 249 км от столицата Атина. \r\nНяма данни за жертви и материални щети. \r\n***  Четирима кандидати са в надпреварата да станат следващия президент на Мексико в изборите в неделя. Андрес Мануел Лопес Обрадор \r\nВ третия си опит като кандидат за президент, Лопес Обрадор, 64-годишен бивш кмет на Мексико сити, е един от водачите в повечето социологически проучвания. \r\nПрез 2006 година Лопес Обрадор губи изборите с 0.56 процента от консервативния Фелипе Калдерон. През 2012 година той отново губи изборите срещу настоящия президент Енрике Пена Нието. Рикардо Аная \r\n39-годишен, консервативен съдия с докторантура по политически науки. Рикардо Аная е най-младият кандидат за президент в съвременната история на Мексико. Неговите поддръжници го виждат като голям привърженик на технологичното развитие и проницателен студент по политика, докато критиците му го наричат пресметлив и манипулативен политик. \r\nАная започват политическата си кариера на 18 години, става адвокат през 2012 година и впоследствие се издига до говорител на долната камара на мексиканския Конгрес. Хосе Антонио Меаде \r\n49-годишен адвокат с докторантура по икономика от Йейл. Меаде е дългогодишен технократ и част от правителството цели пет пъти, членувайки в две различни партии. \r\nБлизките до него твърдят, че публичната служба е закодирана в ДНК-то му. Той е служил като министър на енергетиката (2011), министър на финансите (2012), министър на външните работи (2012), министър на социалното развитие (2015) и отново на финансите (2016). Хайме Родригес \r\nРодригес, 57-годишен, е губернатор на северния щат Нуево Леон и и първият човек, който печели този пост като самостоятелен кандидат. \r\nТой разрушава 30-годишния си съюз с Институционалната революционна партия, за да участва в изборите за губернатор през 2015 година. Преди това е бил кмет на Гарсия, близо до град Монтерей, от 2009 до 2012 година. \r\nИзборите за президент ще се проведат в неделя. \r\n***  Поне 44 души са загинали в северната част на Индия в неделя, след като пътнически автобус се е разбил в пролом в хималайския щат Утаракханд, заявиха от полицията. \r\n„44 души са загинали в инцидента. Поне 3 други са ранени. Спасителните работи продължават“, заяви Деепеш Чандра Кала, служител по управление на бедствията от окръг Паури Гархвал, пред AFP. \r\n***  Взрив от кола-бомба в иракския град Киркук е убила един човек, заявиха полицейски източници в неделя. \r\nВзривът е бил близо до място за съхранение на избирателния кутии от изборите в страната през май месец. \r\nОт полицията заявиха, че все още не е потвърдено дали взривът е бил извършен от атентатор-самоубиец или паркиран автомобил, взривен дистанционно. \r\nПоне 20 души, предимно от полицейски служители пазещи мястото, са били ранени от взрива. \r\n***  САЩ трябва да изтеглят силите си от Сирия, тъй като военното им присъствие в региона вече няма видим смисъл, след успехите на сирийските правителствени сили и техните съюзници, заяви секретарят на сирийския парламент Калед Абуд. \r\n„САЩ повече не могат да държат силите си в Сирия, тъй като не печелят нищо от това“, заяви той. \r\nСпоред него, американските военни сили са били разположени в Сирия, заради очакванията от евентуалния разпад на страната. \r\n„Сега, обаче, обърнахме тази страница и вече няма никакви нужда за САЩ да държат силите си в региона“, поясни Абуд. \r\n***  Министър-председателят на Унгария Виктор Орбан ще посети Израел между 18 и 20 юли, обявиха официално от министерството на външните работи на Израел. \r\nНа 28 юни израелските депутати призова министър-председателя Бенямин Нетаняху да отмени визитата, изтъквайки като причина неколкократната употреба на „пропаганда с полъх на антисемитизъм“. \r\nВизитата е била координирана по време на среща на съветниците по националната сигурност на Вишеградската четворка, на която е присъствал и израелският съветник по националната сигурност Меир Бен-Шабат. По време на срещата, Бен-Шабат е бил един от основните участници. \r\n***  „Подписването на капитулантски договор за промяна на конституционното име на Република Македония и отказването от всичко, което е македонско, е добра новина единствено за Зоран Заев и никой друг“, се казва в съобщение на опозиционната ВМРО-ДПМНЕ. \r\nОт партията изтъкват, че Зоран Заев е човек, който води Македония към пропаст. \r\n„Той обещаваше, че няма да приеме промяна на конституционното име на Република Македония, но сега от позиция на власт разпродава националните и държавни интереси на всички страни. Заев не лъже, Заев суши! С подписването на вредния и капитулантски договор той се отказа от временната спогодба между Република Македония и Гърция, от 13 септември 1995 година, с която Гърция се задължи да не блокира нашето приемане в международните организации, съгласно временното споразумение“, се казва в партийното съобщение. \r\nОт ВМРО-ДПМНЕ изтъкват, че договорът е опит на Зоран Заев да прикрие престъпността, корупцията, разпадът и неспособността на неговото правителство и подчертават, че без реформи Македония не може да влезе в Европейския съюз. \r\n„Заев подценява интелекта на гражданите и се опитва да ги убеди, че с три денара месечно за тях е дошъл животът. Намаляването на електроенергията с 0.1 процент не е мярка, с която Заев и СДСМ трябва да се хвалят. Всички тези, които досега са плащали 3 000 денара за ток, с това „огромно“ постижение на Заев, сега за същата сметка ще плащат 2 997 денара, а за цяла година гражданите ще спестят 36 денара. Намалението от 0.1 процента не представлява подобряване на стандарта на гражданите, а служи за тяхното унижение и подценяване“, допълниха още от опозиционната партия. \r\n***  Продължили са разговорите между сирийската опозиция и руските преговарящи за сключване на мирно споразумение в бунтовническия град Бусра ал Шам в югозападната част на Сирия, след като Йордания се е включила като посредник, заяви говорителят на бунтовниците Ибрахим Джабави. \r\nЕкип, представляващ бунтовниците от „Свободната сирийска армия“, в момента провежда разговори с руски офицери в Бусра ал Шам, заяви Джабави пред Reuters. \r\nВ събота разговорите бяха провалени, след като руските офицери са изискали пълна и безусловна капитулация, която бунтовниците са отказали. \r\n***  Авни Арифи, главен преговарящ за Косово в диалога Белград-Прищина, заяви че суверенитета и териториалната цялост на Косово не могат да бъдат нарушени от никого. \r\n„Няма да дадем нито метър от косовска територия на никаква цена. Замразяването на конфликта и настоящата ситуация не са приятни. Суверенитета на Косово и територията му са неприкосновени и никой няма право върху тях, за никаква цена. Нито сега, нито никога“, написа Арифи в социалната мрежа „Фейсбук“. \r\nРеакцията идва срещу коментара на сръбския президент Александър Вучич, който заяви че ще приеме за успех, ако Сърбия си върне дори един метър от Косово. \r\n„Ще бъде успех, ако успеем да си върнем дори един метър, от това което беше изгубено, защото днес нямаме никакви причина да благодарим на тези, които сложиха подписа си върху независимостта на Косово през 2012 година“, бяха думите на Вучич пред журналисти в Белград. \r\n***  Посланикът на Германия в Гърция Йенс Плотнер не отхвърля двустранните и многостранни споразумения между държави, които споделят обща европейска визия и са засегнати от миграционната криза. \r\nТой също така яростно отрече спекулациите, че договорът за името, подписан между Гърция и Македония, споразумението за връщане на мигранти и успехите в икономиката са резултат на размяна между Атина и Берлин, описвайки ги като „необосновани“. \r\nПлотнер заяви, че споразумението с Еврогрупата е добро за Гърция и Европа и показва как работи европейската солидарност. \r\nГърция ще може да финансира нуждите си без външна помощ, отбеляза германският посланик. Това е била целта на спасителната програма и тя е била изпълнена. \r\nВъпреки това, той заяви, че гърците ще берат плодовете на усилията си, само ако страната остане по пътя на реформите. \r\nСпоред Плотнер, има усещане че коалиционното правителство значително е завзело управлението върху спасителната програма през последните години и похвали консервативната опозиция за това, че подкрепи ключовите реформи, вместо да използва популисткия коз. \r\nКолкото до дълга, германският посланик смята, че единствено неговата устойчивост не е достатъчна, за да привлече инвестиции в Гърция и че трябва да бъде създадена среда, която да е подходяща за инвеститорите. Плотнер допълни, че оспорването на всичките постижения на Гърция дотук, само ще върне страната назад. \r\n***  Иран призова членовете на Организацията на страните износителки на петрол (ОПЕК) да се „въздържат от всякакви едностранни мерки“, предупреждавайки че това би подкопало единственото на организацията. \r\nКоментарът идва, след като в събота президентът на САЩ Доналд Тръмп съобщи, че кралят на Саудитска Арабия Мохамед бин Салман се е съгласил на молбата му да увеличи добива на петрол в страната си с близо 2 милиона барела, за да се компенсира липсата на ирански и венецуелски петрол. \r\nВ същото време Техеран търси начини да контрира американските санкции, които биха ограничили износа на страната. \r\nМинистърът на петрола на Иран Бижан Зангане изпрати писмо до колегата си от Обединените Арабски Емирства (ОАЕ) Сухаил ал Мазруей, който е председател на ОПЕК през 2018 година, призовавайки го да напомни на членките на организацията да се придържат към споразумението от миналия месец, което определя точния добив на петрол в страните-членки. \r\n„Всякакво увеличение в добива, от която и да е страна, без да се имат предвид ангажиментите определени в решенията на ОПЕК, би представлявало нарушение на споразумението“, пише Зангане в писмото си. \r\n„В резултат на това искам от Вашето превъзходителство да напомни на страните-членки на ОПЕК да се придържат към поетите си ангажименти и да се въздържат от всякакви едностранни мерки подкопаващи единството и независимостта на ОПЕК“, допълни той. \r\n***  30-годишен мъж е ранил девет души в апартаментен комплекс в Бойзи, щата Айдахо, след което е напуснал местопрестъплението. \r\nСпоред полицията, девет души, включително „членове на мигрантската общност на Бойзи“, са били намушкани от нападател в апартаментен комплекс в събота. \r\nВсички ранени са откарани в болницата, а четири от тях са със животозастрашаващи рани, допълниха от полицията. \r\nВсе още не е установен мотивът зад нападението. \r\n***", "date": "2018.07.01", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/07/01/2540451/sputnik-mazh-e-napadnal-migranti-v-amerikanskiya-shtat-aydaho-devet-sa-raneni.html", "text": "30-годишен мъж е ранил девет души в апартаментен комплекс в Бойзи, щата Айдахо, след което е напуснал местопрестъплението, предава  Sputnik . \r\nСпоред полицията, девет души, включително „членове на мигрантската общност на Бойзи“, са били намушкани от нападател в апартаментен комплекс в събота. \r\nВсички ранени са откарани в болницата, а четири от тях са със животозастрашаващи рани, допълниха от полицията. \r\nВсе още не е установен мотивът зад нападението.  Йонислав Дочев", "date": "2018.07.01", "title": "Sputnik: Мъж е нападнал мигранти в американския щат Айдахо, девет са ранени"}
{"url": "http://www.focus-news.net/news/2018/07/01/2540439/ostava-v-sila-chastichnoto-bedstveno-polozhenie-za-obshtinite-roman-i-sadovo-obstanovkata-v-stranata-sled-prolivnite-dazhdove-se-normalizira.html", "text": "След значителните валежи в последните дни обстановката в страната се нормализира. Най-тежко пострадаха районите на Смолян и Чепеларе, регионът около Катуница и Садово, община Етрополе в област София, община Роман във Врачанско и село Горна Митрополия в Плевенско. В Роман от токов удар загина 62-годишен мъж в опит да отводни мазето на къщата си. \r\nПродължават отводнителните действия на екипите на пожарната в мазета и приземни етажи, но в на места действията не дават резултат заради високите подпочвени води, които наводняват вече изпомпените помещения.  \r\nНанесени са щети за хиляди левове. Заради проливните дъждове се образуваха десетки свлачища по основни пътища, наводнени бяха и хиляди декара земеделска земя.  \r\nВ сила остава частичното бедствено положение в община Садово и община Роман.", "date": "2018.07.01", "title": "Остава в сила частичното бедствено положение за общините Роман и Садово, обстановката в страната след проливните дъждове се нормализира"}
{"url": "http://www.focus-news.net/news/2018/07/01/2540452/rumen-petkov-abv-izborite-tryabva-da-sa-provedeni-pri-chestni-pochteni-i-navreme-prieti-pravila.html", "text": "Изборите трябва да са проведени при честни, почтени и навреме приети правила. Това каза председателят на АБВ Румен Петков по време на четвъртия рожден ден на партията, предаде репортер на  Агенция „Фокус“ . „Като казваме, че днес започваме подготовката си за избори трябва да кажем ясно – избори, проведени при честни, почтени и навреме приети правила. Да започнем дискусия за изборното ни законодателство, което да гарантира честните и прозрачни избори“, каза председателят на АБВ и настоя те да са достатъчно навреме огласени пред гражданите. Румен Петков заяви, че АБВ ще продължи да се бори за сигурността на българския гражданин. „Ще продължим да се борим за сигурността на неговото имущество, за националната ни сигурност. Ще се опитаме да обясним, че решението минава през реално структуриране на правоохранителната система, нейната подготовка и преподготовка, връщането й в ръцете на гражданите и възстановяването на доверието“, каза Петков. По думите му очевидно е, че това правителство и политическото ръководство на МВР деморализират служителите. По думите му доверието означава гражданинът да бъде съпричастен към своята сигурност, към сигурността на своите съседи, към сигурността на общината, в която живее и към сигурността на страната.  \r\nДеница КИТАНОВА", "date": "2018.07.01", "title": "Румен Петков, АБВ: Изборите трябва да са проведени при честни, почтени и навреме приети правила"}
{"url": "http://www.focus-news.net/news/2018/07/01/2540443/baseynova-direktsiya-iztochnobelomorski-rayon-sadeystva-na-institutsiite-za-osiguryavane-na-provodimostta-na-rekite.html", "text": "Басейнова дирекция „Източнобеломорски район“ (БДИБР) съдейства на областните и общински администрации и други компетентни институции при предприемане на действия по намаляване на потенциалните неблагоприятни последици от наводненията. Това съобщиха от  БДИБР . С приоритет се издават необходимите разрешителни и становища за почистване на речните легла, за осигуряване на проводимост и за изграждане на защитни съоръжения.  \r\nЗасегнатите при последните проливни дъждове участъци от река Чепеларска са определени като райони със значителен потенциален риск от наводнения. За тях има заложени мерки за намаляване на вредното въздействие на водите при наводнения. Съгласно Закона за водите задължение на кметовете е да поддържат проводимостта на речните легла в границите на населеното място, а областните управители - проводимостта на речните корита извън границите на населените места. Какви възстановителни дейности трябва да се извършат се определя от комисии, назначени с тяхна заповед. В тях има представители на общини, областни администрации и другите отговорни институции. \r\nНа територията на БД ИБР има изградени две системи за ранно наблюдение на реките Марица, Тунджа и Арда. Служителите на дирекцията, включително и в изнесените работни места, събират информация за състоянието на хидрометеорологичната обстановка и са в непрекъсната комуникация с отговорните институции за изпълнението на мерките в Плана за управление на риска от наводнения.", "date": "2018.07.01", "title": "Басейнова дирекция „Източнобеломорски район“ съдейства на институциите за осигуряване на проводимостта на реките"}
{"url": "http://www.focus-news.net/news/2018/07/01/2540456/veliko-tarnovo-s-15-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 15 см се е повишило нивото на река Дунав при Свищов за изминалото денонощие. Това съобщиха от  Хидрометеорологична станция - Свищов . Водният стоеж на реката там е 276 см, а температурата на водата 22.5 градуса.  \r\nДнес ще е предимно слънчево. В следобедните часове ще има временни увеличения на облачността. Максималните температурите ще бъдат от около 22° в североизточните райони", "date": "2018.07.01", "title": "Велико Търново: С 15 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2018/07/01/2540449/rumen-petkov-edna-ot-golemite-pobedi-na-abv-e-che-ne-dopusnahme-nashite-sasedi-da-zagrabyat-chast-ot-istoriyata-ni-i-da-se-krastyat-ilindenska-makedoniya.html", "text": "Една от големите победи на АБВ е, че не допуснахме нашите съседи да заграбят част от историята ни и да се кръстят Илинденска Македония. Това каза председателят на АБВ Румен Петков по време на четвъртия рожден ден на партията, предаде репортер на  Агенция „Фокус“ . „Илинденско-Преображенското въстание е българско въстание - Илинден носи в себе си българския дух. Когато ние от АБВ казахме, че искаме България да участва активно във формирането на решението за нашите съседи и тяхното евроатлантическо бъдеще, казахме, че не искаме то да е против българския национален интерес“, каза Петков. Той обърна внимание, че АБВ е получила подкрепата на академичната общност, на всички тези, които осъзнават мястото и ролята на историята в нашето бъдеще. „Скъпи приятели, честит празник на истината, на битката за България, на духовното самочувствие на българите. Искам да обърна специално внимание, че тук имаме подарък за всички – книги от българските класици“, каза Петков и уточни, че на балоните на събитието са изписани български стихове, които съхраняват българския дух.  „Този дух, за който АБВ се бори. Честит празник АБВ!“, каза председателят на партията.  \r\nДеница КИТАНОВА", "date": "2018.07.01", "title": "Румен Петков: Една от големите победи на АБВ е, че не допуснахме нашите съседи да заграбят част от историята ни и да се кръстят Илинденска Македония"}
{"url": "http://www.focus-news.net/news/2018/07/01/2540455/georgi-parvanov-sazdavaneto-na-abv-beshe-protses-a-ne-ednokraten-akt.html", "text": "Създаването на АБВ беше процес, а не еднократен акт. Това каза основателят на АБВ и президент на Република България в периода 2002-2012 г. Георги Първанов по време на четвъртия рожден ден на партията, предаде репортер на  Агенция „Фокус“ . „Трудното тепърва предстои, защото всички онези задачи в името на които създадохме гражданското движение и партия АБВ остават къде повече, къде по-малко нерешени“, допълни Георги Първанов. „Ако трябва да говорим за създаването на АБВ то е процес, а не еднократен акт. Някои от вас сигурно си спомнят 11 ноември 2010 г., когато нещата стартираха с една дискусия, която многозначително назовахме „България на другия ден“, поясни Първанов. Той обясни, че тази дискусия е произвела много стратегически идеи, намерения и политики. „Но не сме си свършили работата. Нека да си го кажем. Успяхме да реализираме много неща в законодателната дейност на парламентарната група“, каза той и поясни, че тази дейност трябва да се оцени позитивно. Първанов допълни, че АБВ е успяла да наложи на тогавашното правителство редица стъпки в сферата на сигурността, образованието и науката. „Успяхме и да наложим онази политика в енергийния сектор, която е печеливша не само за българската енергетика, а за потребителите, за хората. Това е заслуга и победа на АБВ“, допълни той.  \r\nДеница КИТАНОВА", "date": "2018.07.01", "title": "Георги Първанов: Създаването на АБВ беше процес, а не еднократен акт"}
{"url": "http://www.focus-news.net/news/2018/07/01/2540457/gabrovo-mazeta-i-kashti-sa-otvodnyavani-ot-pozharnikari-v-sevlievo-v-sledstvie-na-prolivniya-dazhd.html", "text": "Мазета и къщи са отводнявани от пожарникари в Севлиево в следствие на проливния дъжд. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ – Габрово. Пожарникарите са се отзовали на два сигнала за отводняване на мазета на къщи, наводнение в следствие на падналия проливен дъжд във вечерните часове, около 20.30 часа. Единият сигнал е бил за къща на ул. „Светлина“. При оказване на съдействието е участвал един противопожарен автомобил и двама пожарникари от районната служба в Севлиево. На втория сигнал екип се е отзовал екип на ул. „Никола Дабев”. \r\nВ 20.13 часа е получено съобщение за опасно наклонено дърво в габровското село Костенковци. Дървото е отстранено. \r\nНадежда КРЪСТЕВА", "date": "2018.07.01", "title": "Габрово: Мазета и къщи са отводнявани от пожарникари в Севлиево в следствие на проливния дъжд"}
{"url": "http://www.focus-news.net/news/2018/07/01/2540458/georgi-parvanov-predsedatelstvoto-svarshi-upravlyavashti-i-opozitsiya-tryabva-da-se-obarnat-kam-vatreshnite-problemi-na-balgarite-koeto-abv-pravi-otdavna.html", "text": "Председателството свърши и управляващи и опозиция трябва да се обърнат към вътрешните проблеми на българите, което АБВ прави отдавна. Това каза основателят на АБВ и президент на Република България в периода 2002-2012 г. Георги Първанов по време на четвъртия рожден ден на партията, предаде репортер на  Агенция „Фокус“ . „Може би съвсем символично се пошегувах, че на деня, в който младите празнуват Джулай Морнинг, ние посрещаме изгрева с надеждата, че нещата могат да се случат и по-добре за нас. В тези няколко месеца, в които депутатите и другите партии ще си съберат куфарите, ще отидат на море и планина, АБВ ще работи“, каза Първанов, като добави, че не казва това с популистки оттенък. „Аз не съм сиромахомил, аз съм против тези изхвърляния на един лидер на опозиционна формация по-малко да получават депутатите, да не почиват. Аз не искам депутатите да бъдат бедни, а хората, за които те работят да живеят по-добре“, заяви Първанов във връзка с предложението на БСП за намаляване на депутатските заплати и внесеното от партията проекторешение за отмяна на ваканцията на Народното събрание.  \r\nДеница КИТАНОВА", "date": "2018.07.01", "title": "Георги Първанов: Председателството свърши - управляващи и опозиция трябва да се обърнат към вътрешните проблеми на българите, което АБВ прави отдавна"}
{"url": "http://www.focus-news.net/news/2018/07/01/2540462/vratsa-politsiyata-v-grada-e-zadarzhala-15-godishniya-mladezh-izbyagal-ot-rayonnoto-upravlenie.html", "text": "Снощи, около 22.30 часа, при рутинни действия във Враца, полицейски автопатрул е разпознал 15-годишния младеж, който избяга от Районното управление на МВР в града и го е задържал. Отведен е в районното управление и му е наложена 24 часова мярка „задържане под стража“. Това съобщиха от пресцентъра на  МВР . Продължават полицейските действия по случая.  \r\nОт МВР припомнят, че на 28 юни сутринта, докато служителите на Районно управление на МВР-Враца са оформяли документите за наложена 24-часова мярка за задържане, 15-годишният младеж е успял да избяга от управлението. Със заповед на директора на ОДМВР-Враца е била назначена вътрешна проверка, в рамките на която ще се изясняват всички факти и обстоятелства, свързани с полицейските действия.", "date": "2018.07.01", "title": "Враца: Полицията в града е задържала 15-годишния младеж, избягал от районното управление"}
{"url": "http://www.focus-news.net/news/2018/07/01/2540461/plovdiv-vse-oshte-ne-e-ustanovena-samolichnostta-na-zaginalata-zhena-blasnata-ot-avtobus-na-gradskiya-transport-v-kvartal-trakiya.html", "text": "Все още не е установена самоличността на загиналата възрастна жена, която бе блъсната от извършващ ляв завой автобус на градския транспорт вчера в район „Тракия“ в Пловдив. Това съобщи за  Радио „Фокус“ – Пловдив  говорителят на Областната дирекция на МВР.  \r\nСигналът за инцидента на кръстовище между ул. „Гочо Грозев“ и ул. „Цар Симеон“ в „Тракия“ е подаден около 14.00 часа на 30 юни. 63-годишният водач на автобуса е задържан за 24 часа в Пето районно полицейско управление, няма данни за употреба на алкохол. \r\nТони МИХАЙЛОВ", "date": "2018.07.01", "title": "Пловдив: Все още не е установена самоличността на загиналата жена, блъсната от автобус на градския транспорт в квартал „Тракия“"}
{"url": "http://www.focus-news.net/news/2018/07/01/2540464/veliko-tarnovo-sas-126-sm-se-e-pokachilo-nivoto-na-reka-yantra-vav-veliko-tarnovo-za-edno-denonoshtie.html", "text": "Със 126 сантиметра се е покачило нивото на река Янтра при кв. „Чолаковци“ във Велико Търново за едно денонощие. Това съобщиха за  Радио „Фокус“ – Велико Търново  от Хидрометеорологичната обсерватория в града. Измереното ниво тази сутрин там е 283 см, при критични стойности 600 см. С 8 см е спаднало нивото на реката при село Каранци в община Полски Тръмбеш. Тази сутрин са отчетени 167 см. \r\nС 54 см се е покачила река Джулюница при село Джулюница, община Лясково. Нивото на реката е 179 см. Равнището на Голяма река при Стражица е 84 см. Отчита се спад с 1 см. \r\nОт Басейнова дирекция „Дунавски район“ прогнозират, че днес и на 2 юли речните нива в Дунавския басейн ще се понижават вследствие на оттичане, което в средните и долни течения на основните реки ще е значително. От днес речните нива във водосбора ще се понижават, като по основната река в средното и долното течение ще има повишения, вследствие на оттичане. Водните количества ще бъдат под праговете за внимание. \r\nНадежда КРЪСТЕВА", "date": "2018.07.01", "title": "Велико Търново: Със 126 см се е покачило нивото на река Янтра във Велико Търново за едно денонощие"}
{"url": "http://www.focus-news.net/news/2018/07/01/2540460/tass-benyamin-netanyahu-zayavi-che-se-namira-v-postoyanen-kontakt-s-moskva-i-vashington-po-vaprosite-za-siriya.html", "text": "Министър-председателят на Израел Бенямин Нетаняху заяви в неделя, че се намира в постоянен контакт с Москва и Вашингтон по отношение на събитията в Сирия, съобщиха от офиса му, предава  ТАСС . \r\n„Намирам се в постоянен контакт с Белия дом и Кремъл по тези въпроси (събитията в Сирия)“, е заявил Нетаняху по време на ежеседмичното заседание на правителството. „Министърът на отбраната и началникът на генералния щаб поддържат постоянни контакти с колегите си в САЩ и Русия“. \r\nПо отношение на събитията в южния район на Сирия, израелският премиер заяви, че Израел „продължава да охранява своите граници“ и ще предостави помощ на бежанците на територията на Сирия. „Ще разширим предоставянето на хуманитарна помощ“, заяви Нетаняху.  Йонислав Дочев", "date": "2018.07.01", "title": "ТАСС: Бенямин Нетаняху заяви, че се намира в постоянен контакт с Москва и Вашингтон по въпросите за Сирия"}
{"url": "http://www.focus-news.net/news/2018/07/01/2540465/burgas-normalno-natovaren-e-trafikat-na-gkpp-malko-tarnovo-preminavaneto-se-osashtestvyava-za-okolo-10-minuti.html", "text": "Нормално натоварен е трафикът на ГКПП „Малко Търново“, съобщи за  Радио „Фокус“ – Бургас  дежурният служител на пункта. „Няма натоварвания, минава се в рамките на 10 минути“, допълни дежурният. \r\nДеница ДИМИТРОВА", "date": "2018.07.01", "title": "Бургас: Нормално натоварен е трафикът на ГКПП „Малко Търново“, преминаването се осъществява за около 10 минути"}
{"url": "http://www.focus-news.net/news/2018/07/01/2540466/the-washington-post-trima-sa-zaginali-a-760-sa-bili-spaseni-sled-buri-i-navodneniya-v-rumaniya.html", "text": "Румънските власти обявиха, че поне трима души са загинали, а стотици са били спасени, след като гръмотевични бури и тежки валежи удариха цялата страна, създавайки внезапни наводнения, пише американското електронно издание  The Washington Post . \r\nМинистерството на вътрешните работи обяви в неделя, че 760 души са били спасени или евакуирани от наводнените райони и че 20 000 аварийни работници са се заели със спасителните работи. \r\nМъж, пресичащ преляла река с кон в южната част на Румъния, се е удавил в неделя, след като е бил пометен. 70-годишна жена се е удавила в събота в източната част на Румъния, след като е била пометена от наводненията. Мъж, който в този момент е брал зеленчуци, също се е удавил. \r\nВластите обявиха, че пет национални магистрали са били наводнени, а железопътният транспорт е бил прекъснат в централната част на Румъния. \r\nНяколко прекъсвания на тока също са били докладвани. \r\nОчаква се от понеделник времето в Румъния да се нормализира.  Йонислав Дочев", "date": "2018.07.01", "title": "The Washington Post: Трима са загинали, а 760 са били спасени след бури и наводнения в Румъния"}
{"url": "http://www.focus-news.net/news/2018/07/01/2540454/dimitar-nikolov-kmet-na-burgas-dzhulay-morning-premina-bez-nikakvi-intsidenti.html", "text": "Джулай морнинг премина без никакви инциденти. Това каза за  Радио „Фокус“ – Бургас  кметът на Община Бургас Димитър Николов. „Времето беше по-хладно от обичайното, но имаше много хора, както преди“, каза още Николов. По думите му разликата с миналите години е, че тази година отбелязващите празника не са били концентрирани само на едно място. „Имаше хора по цялата плажна ивица, включително от Пристанище-Бургас. Също и до паркинга на Солниците, където беше корабът „Чайка“, допълни кметът на Бургас. Според него е нямало нарушения, свързани с увреждане на общинска собственост, докато в предишни години е имало счупени пейки. „Единствено един малко повече подпийнал се разхождаше чисто гол“, добави Николов. По думите му лошото време не е попречило на организацията и отбелязването на Джулай морнинг.  \r\nДеница ДИМИТРОВА", "date": "2018.07.01", "title": "Димитър Николов, кмет на Бургас: Джулай Морнинг премина без никакви инциденти"}
{"url": "http://www.focus-news.net/news/2018/07/01/2540467/granichna-politsiya-intenziven-e-trafikat-na-leki-i-tovarni-avtomobili-na-balgaro-gratskata-granitsa.html", "text": "Интензивен е трафикът на леки и товарни автомобили на българо-гръцката граница. Това съобщиха за  Радио „Фокус“-Пирин  от „Гранична полиция“. \r\nЛора КАЛЧЕВА", "date": "2018.07.01", "title": "„Гранична полиция“: Интензивен е трафикът на леки и товарни автомобили на българо-гръцката граница"}
{"url": "http://www.focus-news.net/news/2018/07/01/2540459/blagoevgrad-sveta-liturgiya-se-otsluzhva-v-hramovete-v-grada-v-proslava-na-svetite-bezsrebrenitsi-kozma-i-damyan.html", "text": "Света Литургия се отслужва в храмовете в Благоевград в прослава на светите безсребреници Козма и Дамян, предаде репортер на  Радио „Фокус“ – Пирин . На 1 юли всяка година Православната църква прославя светите безсребреници Козма и Дамян. По този повод и във връзка с празничния неделен ден, когато си спомняме и за възвръщането на честните мощи на преподобни Йоан Рилски Чудотворец, във всички епархии на Българската православна църква се отслужва празнична Света Литургия. Празникът се почита сред народа и като Свети Врач. Много чудни изцеления преписват преданията на двамата братя лечители. Голяма част от тях разказват за тяхната безкористност и вярност към клетвата – да лекуват единствено с името Божие и в името на живота, без да взимат и грош за това. \r\nЛора КАЛЧЕВА", "date": "2018.07.01", "title": "Благоевград: Света Литургия се отслужва в храмовете в града в прослава на светите безсребреници Козма и Дамян"}
{"url": "http://www.focus-news.net/news/2018/07/01/2540470/gd-granichna-politsiya-trafikat-na-balgaro-rumanskata-granitsa-e-intenziven-na-vhod-i-izhod-za-leki-koli-na-balgaro-gratskata-na-izhod-za-leki-i-tovarni-avtomobili.html", "text": "Трафикът на българо-румънската граница е интензивен на вход и изход за леки автомобили, по данни към 13.00 часа. Това съобщиха от пресцентъра на  ГД \"Гранична полиция\" . На българо-гръцката граница трафикът е интензивен на изход за леки и товарни автомобили. На ГКПП \"Калотина\" на българо-сръбската граница трафикът е интензивен на вход за леки автомобили. На ГКПП \"Капитан Андреево\" и ГКПП \"Лесово\" на българо-турската граница трафикът е интензивен на изход за товарни автомобили. \r\nНа българо-македонската граница трафикът е нормален на всички гранични контролно-пропускателни пунктове.", "date": "2018.07.01", "title": "ГД \"Гранична полиция\": Трафикът на българо-румънската граница е интензивен на вход и изход за леки коли, на българо-гръцката - на изход за леки и товарни автомобили"}
{"url": "http://www.focus-news.net/news/2018/07/01/2540471/zamestnik-kmetat-na-sofiya-irina-savina-shte-dade-informatsiya-otnosno-zapochvashtite-stroitelni-i-remonti-deynosti-v-uchilishta-i-detski-gradini.html", "text": "Заместник-кметът на Столична община с ресор инвестиции и строителство Ирина Савина ще даде на пресконференция от 11.00 ч. в понеделник – 2 юли, информация относно стартиращите строителни и ремонтни дейности в училища и детски градини на територията на общината. Това съобщиха от пресцентъра на  Столична община .   \r\nУчастие в пресконференцията ще вземат кметовете на столичните райони „Средец“ – Мария Ачкова, „Красна поляна“ – Иван Чакъров, „Илинден“ – Иван Божилов, „Надежда“ – Димитър Димов, и „Връбница“ – Младен Младенов, както и директорът на дирекция „Образование“ в Общината Мария Минчева.  \r\nСъбитието ще се проведе в зала 5 на ет. 5 в сградата на Столична община.", "date": "2018.07.01", "title": "Заместник-кметът на София Ирина Савина ще даде информация  относно започващите строителни и ремонти дейности в училища и детски градини"}
{"url": "http://www.focus-news.net/news/2018/07/01/2540468/veliko-tarnovo-metalna-kasa-e-otkradnata-ot-zlatarsko-atelie-v-grada.html", "text": "Служители на полицейското управление във Велико Търново разследват кражба от метална каса на златарско ателие в града, съобщиха от  Областна дирекция на МВР – Велико Търново . Сигнал за случая е получен в 04.04 часа тази сутрин. Процесуално-следствените действия по случая продължават. Щетите са в процес на изясняване. По случая е започнато досъдебно производство.", "date": "2018.07.01", "title": "Велико Търново: Метална каса е открадната от златарско ателие в града"}
{"url": "http://www.focus-news.net/news/2018/07/01/2540469/sport-sadyat-fifa-zaradi-var.html", "text": "Системата за видеонаблюдение ВАР, която ФИФА въведе на Мондиал 2018, влиза в съда. Причината е, че срещу световната футболна централа е заведен иск на стойност 15 милиона евро. Ищец е испанецът Франсиско Лопес, който претендира, че е конструирал същата система преди близо 20 години. Лопес е патентовал официално изобретението си през септември 1999 г. под името „Технология на бъдещето за съдийските бригади\". „Технически погледнато, моята система е същата като използваната в момента на световното първенство. Единствената разлика е, че при мен сигналът не е криптиран. Навремето нямаше да искам никакви пари за изобретението, но съм подразнен от егоизма на хората във ФИФА и високомерието им. Ако спечеля делото ,всички пари ще отидат за благоворителност\", коментира Лопес пред „Марка\". Междувременно президентът на съдийския комитет към ФИФА Пиерлуиджи Колина коментира резултатите от използването на ВАР в груповата фаза на Мондиал 2018. В групите системата е била използвана от съдиите 335 пъти, което прави средно по 6,9 прегледа на мача. Реферите са променили първоначалното си решение общо 14 пъти, което означава, че в 99,3% от случаите първоначалното им решение е било и окончателно.", "date": "2018.07.01", "title": "Спорт: Съдят ФИФА заради ВАР"}
{"url": "http://www.focus-news.net/news/2018/07/01/2540463/daily-sabah-turskata-armiya-provede-sedmi-krag-ot-patruliraneto-si-okolo-manidzh.html", "text": "В неделя турската армия завърши седмия си кръг на патрулиране около северния сирийски град Манбидж, като част от споразумението със САЩ за изчистване на района от терористичната Кюрдска работническа партия (ПКК), пише турското издание  Daily Sabah . \r\nВ съобщение публикувано на официалния профил в социалната мрежа „Туитър“, генералният щаб на Турция обяви, че силите на двете страни са провели отделни координирани патрулирания в района между региона на операция „Ефратски щит“ и Манбидж. \r\nПървите патрули от турски и американски военнослужещи в региона започнаха на 18 юни. \r\nСпоразумението за Манбидж, сключено между Турция и САЩ, се фокусира върху премахването на сирийския клон на ПКК, от северния сирийски град, за да стабилизира района.  Йонислав Дочев", "date": "2018.07.01", "title": "Daily Sabah: Турската армия проведе седми кръг от патрулирането си около Манидж"}
{"url": "http://www.focus-news.net/news/2018/07/01/2540472/plovdiv-dete-na-7-godini-e-sred-postradalite-v-katastrofata-v-rayona-na-km-107-na-am-trakiya.html", "text": "Дете на 7 години е сред пострадалите в катастрофата в района на км 107 на АМ „Тракия“. Това съобщи пред журналисти старши инспектор Дамян Велчев, началник на група „Пътен контрол“ към сектор „Пътна полиция“ в Областната дирекция на МВР, предаде репортер на  Радио „Фокус“ – Пловдив . Той обясни, че в катастрофата са участвали две моторни превозни средства – автомобил „Фолксваген“ с немски регистрационен номер и и бус „Мерцедес“ с българска регистрация. В лекия автомобил са пътували общо 7 души, четирима от които са загинали. На място са починали три жени на 24, 29 и на 50 години, както и дете на около 2 години. Останалите трима, които са пътували с автомобила – дете на 7 години, шофьорът на превозното средство и още една жена, са настанени в болница в Пловдив. Водачът на буса, който е на 36 години, е пътувал сам. Няма данни за употреба на алкохол и наркотици. С дрегер за алкохол е тестван и водачът на лекия автомобил, резултатът е отрицателен. При настъпване на местопроизшествието своевременно са изпратени екипи на полицията, пожарната и Бърза помощ. Извършен е оглед, като причината за настъпването на трагичния инцидент ще бъде установена в хода на образуваното досъдебно производство, каза още старши инспектор Дамян Велчев. Той уточни, че автомобилите, участвали в катастрофата, са иззети и се намират в сектор „Пътна полиция“.  \r\nТони МИХАЙЛОВ", "date": "2018.07.01", "title": "Пловдив: Дете на 7 години е сред пострадалите в катастрофата в района на км 107 на АМ „Тракия“"}
{"url": "http://www.focus-news.net/news/2018/07/01/2540476/blagoevgrad-otbelyazaha-praznika-na-selo-brezhani.html", "text": "Големият празник на село Брежани беше отбелязан с много музика и веселие, съобщиха от пресцентъра на  Община Симитли . По традиция жителите на селото показаха колко много могат да се веселят и не спряха да вият кръшни хора до малките часове на нощта. Музикалната програма започна със самодейните състави към читалище „Христо Ботев” – село Брежани. Фолклорната изпълнителка Ивелина Колева вдигна тонуса и настроението на празнуващите с хитове на народната музика. Тя изпя най-обичаните песни, а хорото не спираше да се вие в центъра на селото. Народен оркестър „Акцент“ от град Виница, Македониям изпълняваше музикалните желания на стотиците дошли да празнуват на площада.Кметът на Брежани Благой Стефанов нареди дълги трапези за празника на селото и поздрави всички присъстващи. Празнична заря озари накрая небето над Брежани.", "date": "2018.07.01", "title": "Благоевград: Отбелязаха празника на село Брежани"}
{"url": "http://www.focus-news.net/news/2018/07/01/2540478/plovdiv-na-2-yuli-zapochva-remont-na-bul-maritsa-yug-koyto-shte-prodalzhi-okolo-tri-mesetsa.html", "text": "На 2 юли започва ремонт на бул. „Марица – юг“ в Пловдив, който ще продължи около три месеца. Това каза пред журналисти кметът на града Иван Тотев, предаде репортер на  Радио „Фокус“ – Пловдив . Реконструкцията ще обхване частта на булеварда от Водната палата до бул. „Източен“. Кметът на Пловдив заяви, че целта е през летните месеци да бъде променена цялостната визия на тази така важна пътна артерия. Той добави, че на мястото на паважната настилка ще бъде поставен асфалт. Частично ремонтирани ще бъдат тротоарите, а осветлението ще бъде изцяло подменено. В проекта е заложено и обновяване на зелената зона между бул. „Марица – юг“ и реката, както и укрепване на около 100 метра подпорна стена. Иван Тотев отбеляза, че за периода на извършване на ремонтните дейности ще бъде въведена временна организация на движението в района, която е съгласувана с „Пътна полиция“. \r\nКметът на града каза още, че след приключване на отчуждителните процедури, строителството на новия бул. „Северен“ в Пловдив ще продължи. Очаква се той да е напълно готов до края на месец септември. \r\nТони МИХАЙЛОВ", "date": "2018.07.01", "title": "Пловдив: На 2 юли започва ремонт на бул. „Марица – юг“, който ще продължи около три месеца"}
{"url": "http://www.focus-news.net/news/2018/07/01/2540479/vratsa-vse-oshte-ne-e-otkrit-izcheznaliyat-vodolaz-v-reka-iskar-kray-mezdra.html", "text": "Все още не е открит изчезналият водолаз в река Искър край Мездра, издирвателните дейности продължават. Това съобщиха за  Агенция „Фокус“  от ОДМВР-Враца.  \r\nИнцидентът е станал в събота около 17.00 часа. Четирима водолази се спуснали в реката. Задачата им била да осигурят и подготвят атракцион за жителите на града. От четиримата влезли, само трима излезли от реката. Водолазите са били от столичен клуб по екстремни спортове. Смята се, че причината за инцидента е придошлата заради дъждовете река.", "date": "2018.07.01", "title": "Враца: Все още не е открит изчезналият водолаз в река Искър край Мездра"}
{"url": "http://www.focus-news.net/news/2018/07/01/2540480/mehr-iran-i-avstriya-shte-podpishat-nyakolko-sporazumeniya-po-vreme-na-vizitata-na-hasan-rouhani-vav-viena.html", "text": "Докато президентът на Иран Хасан Роухани се подготвя за визита си в Швейцария и Австрия, офисът на австрийския канцлер Себастиан Курц обяви, че по време на визитата на иранския президент ще бъдат подписани няколко споразумения между двете държави, предава иранската информационна агенция  Mehr . \r\nСпоред Австрийската прес агенция (APA), заедно с увеличаващия се натиск от САЩ върху Иран и неговите отношения с други държави, Виена и Техеран ще направят опит да декларират опозицията си срещу санкциите на Вашингтон, като подпишат няколко меморандума по време на посещението на Роухани. \r\nОт офиса на австрийския канцлер поясняват, че по времето на визитата ще бъдат подписани няколко документа за сътрудничество.  Йонислав Дочев", "date": "2018.07.01", "title": "Mehr: Иран и Австрия ще подпишат няколко споразумения по време на визитата на Хасан Роухани във Виена"}
{"url": "http://www.focus-news.net/news/2018/07/01/2540475/ministar-lilyana-pavlova-zapochvame-razyasnitelna-kampaniya-po-vsyaka-edna-ot-temite-po-koito-sme-rabotili-po-vreme-na-balgarskoto-predsedatelstvo.html", "text": "Започваме разяснителна кампания в детайли по всяка една от темите и приоритетите, по които сме работили. Призовах колегите министри по ресори да направят отчет и кампании. Това каза министърът за Българското председателство на Съвета на ЕС Лиляна Павлова в предаването “Неделя 150” на програма  “Хоризонт”", "date": "2018.07.01", "title": "Министър Лиляна Павлова: Започваме разяснителна кампания по всяка една от темите, по които сме работили по време на Българското председателство"}
{"url": "http://www.focus-news.net/news/2018/07/01/2540482/plovdiv-zapochna-podmyana-na-osvetlenieto-na-bul-tsar-boris-iii-obedinitel.html", "text": "Започна подмяна на осветлението по цялата дължина на бул. „Цар Борис III Обединител“ в Пловдив. Това каза пред журналисти кметът на града Иван Тотев, предаде репортер на  Радио „Фокус“ – Пловдив . Той посочи, че уличното осветление по булевард „Цар Борис III Обединител“, в участъка от „Тримонциум“ до Сточна гара, вече е подменено с LED лампи, като целта е такива да бъдат поставени по протежение на цялата пътна артерия, до пресичането й с бул. „Дунав“. Подменени ще бъдат и осветителните тела в зоната около Сточна гара, както и на ул. „Авксентий Велешки“. Кметът на града съобщи също, че се подготвя и поставянето на ниско изведени осветителни тела, които да служат само за осветяване на пешеходните тротоари. \r\nТони МИХАЙЛОВ", "date": "2018.07.01", "title": "Пловдив: Започна подмяна на осветлението на бул. „Цар Борис III Обединител“"}
{"url": "http://www.focus-news.net/news/2018/07/01/2540481/rumen-petkov-abv-shte-izvadi-dopalnitelni-argumenti-za-otstranyavaneto-na-ministara-na-vatreshnite-raboti-valentin-radev.html", "text": "АБВ ще извади допълнителни аргументи за отстраняването на министъра на вътрешните работи Валентин Радев. Това каза председателят на АБВ Румен Петков в интервю за  Агенция „Фокус“  по повод четвъртия рожден ден на партията. Петков заяви, че АБВ е формирала четири приоритета за силно политическо лято - гарантиране на сигурността на гражданите, на енергийната сигурност и перспектива, вниманието към  културата и духовността и изборната уредба на страната. По отношение на сигурността, председателят на АБВ заяви: „Ще извадим допълнителни аргументи за отстраняването на министъра на вътрешните работи, защото той е тежък провал. Ще предложим конкретни неща, които са свързани с дислокацията на състава на МВР, подготовката и преподготовката на кадрите. Трябва да е ясно, че с такива недоразумения в политическото ръководство, това няма как да се случи“, каза председателят на АБВ.  \r\nДеница КИТАНОВА", "date": "2018.07.01", "title": "Румен Петков: АБВ ще извади допълнителни аргументи за отстраняването на министъра на вътрешните работи Валентин Радев"}
{"url": "http://www.focus-news.net/news/2018/07/01/2540477/savetnikat-po-natsionalna-sigurnost-na-sasht-dzhon-boltan-sasht-iskat-targovsko-sporazumenie-s-velikobritaniya-sled-kato-tya-izleze-ot-es.html", "text": "Президентът на САЩ Доналд Тръмп ще бърза да сключи търговска сделка с Великобритания, след като тя напусне Европейския съюз през следващата година, е заявил съветникът по национална сигурност на САЩ Джон Болтън, цитиран от британския вестник  The Daily Express . \r\nСпоред източник от Белия дом, Болтън е имал разговори с депутати от британския парламент, на които им е съобщил, че американският президент е нетърпелив да „ускори“ бизнес връзките с Великобритания. \r\nДжон Болтън прекара време с членове на Европейската изследователска група в Лондон през изминалата седмица, която включваше и националния съветник по сигурност на Великбритания Марк Седуил. \r\nТам Болтън е заявил пред членове на Консервативната партия, че Доналд Тръмп вече прави планове за периода след излизането на Великобритания от ЕС и вярва, че търговско споразумение трябва да бъде сключено. \r\nПрез изминалата седмица се появиха информации, че американският президент е предложил на френския си колега Еманюел Макрон да напусне ЕС. Макрон не пожела да потвърди или отрече тези информации.  Йонислав Дочев", "date": "2018.07.01", "title": "Съветникът по национална сигурност на САЩ Джон Болтън: САЩ искат търговско споразумение с Великобритания, след като тя излезе от ЕС"}
{"url": "http://www.focus-news.net/news/2018/07/01/2540473/burgas-vazstanoveno-e-dvizhenieto-po-pat-i-9-v-uchastaka-pomorie-sarafovo.html", "text": ". Възстановено е движението по път I-9 в участъка Поморие - Сарафово. Това съобщиха от пресцентъра на  Агенция \"Пътна инфраструктура\" .", "date": "2018.07.01", "title": "Бургас: Възстановено е движението по път I-9 в участъка Поморие - Сарафово"}
{"url": "http://www.focus-news.net/news/2018/07/01/2540474/business-insider-dzheremi-korbin-zayavi-che-shte-bade-shtastliv-ako-prehodniyat-period-za-brekzit-bade-udalzhen.html", "text": "Лидерът на Лейбъристката партия на Великобритания Джереми Корби заяви, че би бил много „щастлив“, ако преходният период за Брекзит бъде удължен, предава  Business Insider . \r\nПредложеният преходен период – който ще бъде въведен единствено, ако двете страни успеят да договорят споразумение за излизане – ще продължи 21 месеца, до декември 2020 година включително. \r\nСпоред условията на предложения преходен период, Великобитания ще остане част от единния пазар, митническия съюз и ще продължи да бъде под юрисдикцията на Европейския съд. Въпреки това, тя ще загуби представителството си – членовете в Европейския парламент, както и мястото си в Европейския съвет. \r\nИма нарастване на мненията, че Великобритания ще се нуждае от по-дълъг преходен период, за да може да установи новите структури, които ще са ѝ нужни за живота извън Европейския съюз. Това включва и ново митническо споразумение, върху което британското правителство все още не е стигнало до финална позиция. \r\nГоворейки пред Sky News, Корбин заяви, че има „чувство“, че преходният период ще продължи и след крайния срок и че той ще бъде „щастлив“ с това. \r\n„Ние първи предложихме преходен период. Това беше лейбъристко предложение и очевидно трябва да има такъв период“, заяви той. \r\n„Датата не е гравирана в камък. Имам чувство, че преходният период ще продължи след датата и да, ще бъда щастлив с това. Приоритетът трябва да бъде нашата инвестиция в различни части на Великобритания, за да гарантираме, че ще получим справедлив икономически растеж сред цялата страна, но в същото време трябва да защитим работните места на тези индустрии, които зависят от търговията с Европа“, допълни Корбин. \r\nОтносно въпрос, какви отношения би искал да има с Европа, лейбъристкият лидер заяви: „Искам да имаме ефективно партньорство с Европа, което ни дава търговски възможности, но в същото време не ни определя като дерегулирана икономика на бреговете на Европа, което желаят някои членове на Консервативната партия“. \r\n„Ако всичко бъде направено както трябва, ще имаме добри отношения с Европа и ще можем да върнем на Шотландия, Уелс и Северна Ирландия регионалната власт, която им беше отнета от Брюксел“, поясни Корбин.  Йонислав Дочев", "date": "2018.07.01", "title": "Business Insider: Джереми Корбин заяви, че ще бъде „щастлив“, ако преходният период за Брекзит бъде удължен"}
{"url": "http://www.focus-news.net/news/2018/07/01/2540487/anton-velichkov-mzhg-ochakva-se-zhatvenata-kampaniya-blagoevgradska-oblast-da-prodalzhi-pri-podobryavane-na-vremeto.html", "text": "Очаква се жътвената кампания Благоевградска област да продължи при подобряване на времето. Това каза за  Радио „Фокус“-Пирин  Антон Величков, директор на Дирекция „Растениевъдство и биологични производство“ към Министерство на земеделието, храните и горите. В Благоевградска област жътвата е започнала около 12 юни, но поради падналите обилни валежи за момента е спряла. Почвата е преовлажнена и влажността на зърното е по-висока. „Ако няма нови валежи, нашите очаквания са жътвата да продължи в Петрич и Сандански, а след това и в другите общини“, заяви Величков. „В Кюстендилска област се очаква жътвената кампания да започне при подобряване на времето и при изтегляне и леко пресушаване на почвената повърхност, за да могат да влезнат тежките машини и да прибират зърното“, посочи Антон Величков. По думите му за количествата на добивите и качеството на зърното е още рано да се говори, но очакванията са резултатите да бъдат съизмерими с тези от 2017 година и няма да има сътресения по отношение на добива в двете области. \r\nЛора КАЛЧЕВА", "date": "2018.07.01", "title": "Антон Величков, МЗХГ: Очаква се жътвената кампания Благоевградска област да продължи при подобряване на времето"}
{"url": "http://www.focus-news.net/news/2018/07/01/2540489/oblastno-patno-upravlenie-blagoevgrad-do-2000-chasa-shte-bade-ogranicheno-dvizhenieto-na-tovarni-avtomobili-nad-12-tona-po-avtomagistrala-struma-i-glaven-pat-e-79.html", "text": "До 20.00 часа ще бъде ограничено движението на товарни автомобили над 12 тона по автомагистрала „Струма“ и главен път Е-79. Това съобщиха за  Радио „Фокус“ – Пирин  от Областно пътно управление – Благоевград. Временната организация на движението има за цел да спомогне за по-бързото и безпроблемно движение на леките автомобили в последния почивен ден.  \r\nЗабраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR) \r\nЛора КАЛЧЕВА", "date": "2018.07.01", "title": "Областно пътно управление – Благоевград: До 20.00 часа ще бъде ограничено движението на товарни автомобили над 12 тона по автомагистрала „Струма“ и главен път Е-79"}
{"url": "http://www.focus-news.net/news/2018/07/01/2540447/reuters-iran-prizova-chlenovete-na-opek-da-se-vazdarzhat-ot-ednostranni-deystviya.html", "text": "Иран призова членовете на Организацията на страните износителки на петрол (ОПЕК) да се „въздържат от всякакви едностранни мерки“, предупреждавайки че това би подкопало единственото на организацията, предава  Reuters . \r\nКоментарът идва, след като в събота президентът на САЩ Доналд Тръмп съобщи, че кралят на Саудитска Арабия Мохамед бин Салман се е съгласил на молбата му да увеличи добива на петрол в страната си с близо 2 милиона барела, за да се компенсира липсата на ирански и венецуелски петрол. \r\nВ същото време Техеран търси начини да контрира американските санкции, които биха ограничили износа на страната. \r\nМинистърът на петрола на Иран Бижан Зангане изпрати писмо до колегата си от Обединените Арабски Емирства (ОАЕ) Сухаил ал Мазруей, който е председател на ОПЕК през 2018 година, призовавайки го да напомни на членките на организацията да се придържат към споразумението от миналия месец, което определя точния добив на петрол в страните-членки. \r\n„Всякакво увеличение в добива, от която и да е страна, без да се имат предвид ангажиментите определени в решенията на ОПЕК, би представлявало нарушение на споразумението“, пише Зангане в писмото си. \r\n„В резултат на това искам от Вашето превъзходителство да напомни на страните-членки на ОПЕК да се придържат към поетите си ангажименти и да се въздържат от всякакви едностранни мерки подкопаващи единството и независимостта на ОПЕК“, допълни той.  Йонислав Дочев", "date": "2018.07.01", "title": "Reuters: Иран призова членовете на ОПЕК да се въздържат от едностранни действия"}
{"url": "http://www.focus-news.net/news/2018/07/01/2540485/rumen-petkov-abv-na-mestnite-izbori-nyama-da-tarsim-ekzotiki-a-shte-zalagame-na-pochteni-kandidati.html", "text": "На местните избори няма да търсим екзотики, а ще залагаме на почтени кандидати. Това каза председателят на АБВ Румен Петков в интервю за  Агенция „Фокус“  за четвъртия рожден ден на партията, за приоритетите и целите на формацията и за заявката за силно политическо лято. По думите му кандидатите на АБВ на местния вот догодина ще бъдат с  доказан морал и ще имат обществен авторитет. Петков посочи, че партията ще залага на млади и енергични хора, но и на такива, които имат професионално минало. „Няма да търсим екзотики, нито неща, с които да „смаем“ света, а ще залагаме на почтени хора, които имат днешен и утрешен ден в България“, поясни председателят на АБВ. Румен Петков заяви, че АБВ настоява да се приеме нова изборна уредба сега, за да могат гражданите и участниците в изборния процес да се подготвят при почтени, равноправни условия, а не да се продължава и задълбочава практиката на властимащите да поставят всички пред свършен факт. „Затова ще започнем дискусия по изборната уредба и ще имаме своите конкретни предложения. Трябва да е ясно, че днешната изборна уредба стимулира купуването на гласове, а нашата битка за истината минава през разумния, правилния и почтения избор на българина“, допълни Румен Петков.  \r\nДеница КИТАНОВА", "date": "2018.07.01", "title": "Румен Петков, АБВ: На местните избори няма да търсим екзотики, а ще залагаме на почтени кандидати"}
{"url": "http://www.focus-news.net/news/2018/07/01/2540490/predsedatelyat-tsvetan-tsvetanov-i-chlenove-na-komisiyata-po-vatreshna-sigurnost-i-obshtestven-red-v-ns-shte-uchastvat-v-transatlanticheski-parlamentaren-forum-po-razuznavane-i-sigurnost-v-berlin.html", "text": "Председателят на Комисията по вътрешна сигурност и обществен ред в Народното събрание (НС) Цветан Цветанов и членове на комисията заминават на работно посещение в Берлин. Там те ще участват в трансатлантически парламентарен форум по разузнаване и сигурност. Това съобщиха от пресцентъра на  Народното събрание . Форумът ще се проведе на 2 юли 2018 г. (понеделник) в Европейската зала Паул-Льобе-Хаус в германската столица. Целта на събитието, което ще събере на едно място представители на националните парламенти на ЕС и на Конгреса на САЩ, е да предостави информация за актуалната обстановка в света и за бъдещи перспективи по критични теми в глобален план.  \r\nФорумът ще се проведе в 6 панела, които ще са посветени на противодействието на прането на пари, на трафика на хора и на корупцията. Ще се обсъждат още изкуствения интелект, публично-частните партньорства, нововъзникващите заплахи и ответни им реакции, както и нововъзникващите пазари.  \r\nВодената от Цветан Цветанов делегация включва още председателя на ПГ на ДПС Мустафа Карадайъ, председателя на Комисията за контрол над службите за сигурност, прилагането и използването на специалните разузнавателни средства Димитър Лазаров, заместник-председателя на ПГ на „Обединени патриоти“ Валентин Касабов и члена на Комисията по вътрешна сигурност и обществен ред Филип Попов.", "date": "2018.07.01", "title": "Председателят Цветан Цветанов и членове на Комисията по вътрешна сигурност и обществен ред в НС ще участват в трансатлантически парламентарен форум по разузнаване и сигурност в Берлин"}
{"url": "http://www.focus-news.net/news/2018/07/01/2540491/rumen-petkov-abv-varvi-nagore-i-tova-mi-dava-samochuvstvie-che-imame-seriozno-badeshte.html", "text": "АБВ върви нагоре и това ми дава самочувствие, че имаме сериозно бъдеще. Това каза председателят на АБВ Румен Петков в интервю за  Агенция „Фокус“  за четвъртия рожден ден на партията, за приоритетите и целите на формацията и за заявката за силното политическо лято. Петков посочи, че за  четири години АБВ е съумяла да сформира  сериозен гръбнак и  да привлече интелектуална мощ. „Днес АБВ се възражда, което виждат всички в последните месеци. Организирахме един голям митинг в подкрепа на енергийното бъдеще на България. Имахме една много силна политическа позиция за съхраняване на нашата история, недопускане посегателства върху нея. Не допуснахме името Илинденска Македония и аргументирахме защо за България е неприемливо името Северна Македония. Удовлетворението ни е, че за тези позиции получихме много мощна подкрепа от страна на академичната общност, но българските институции, Народното събрание, президентът и правителството не реагираха“, коментира Петков. Той пожела на членовете и симпатизантите на АБВ да имат самочувствието, че представляват  патриотична и интелигентна общност и политическа сила, за която властта не е самоцел. По думите му за АБВ  целта е добруването на българския гражданин, силата и авторитета на България. „Това е нещо много важно и нещо, с което всеки един от членовете и симпатизантите на АБВ трябва да се гордее. Ние трябва да намерим сили, за да кажем „Стоп“ на лъжата и да изправим пред обществото силно достойно лице и снага на една политическа сила като АБВ, която може да даде друга атмосфера и усещане за бъдеще на Родината“, допълни председателят на партията.  \r\nДеница КИТАНОВА", "date": "2018.07.01", "title": "Румен Петков: АБВ върви нагоре и това ми дава самочувствие, че имаме сериозно бъдеще"}
{"url": "http://www.focus-news.net/news/2018/07/01/2540494/katya-antonova-byuro-po-truda-varna-shema-mladezhka-zaetost-i-v-momenta-e-otvorena-za-kandidatstvane-na-rabotodateli.html", "text": "Схема „Младежка заетост“ и в момента е отворена за кандидатстване на работодатели. Това съобщи за  Радио „Фокус“ – Варна  Катя Антонова, началник на отдел „Активна политика на пазара на труда“ към Бюро по труда – Варна. Катя Антонова подчерта, че програмата е добре позната на работодателите във Варна, тъй като се реализира за поредна година. „По схемата могат да участват работодатели от реалния сектор, общините и общинските предприятия. Имаме възможност и за подготовка на кадри в българо-германските центрове за професионално обучение на безработни лица, както и по заявка на работодател“, каза още Катя Антонова. \r\nДейностите по схема „Младежка заетост“ са свързани с намаляване на високата безработица сред младите хора и са насочени към регистрираните в бюрата по труда безработни младежи до 29 години. \r\nМарияна ВАЛЕНТИНОВА", "date": "2018.07.01", "title": "Катя Антонова, Бюро по труда – Варна: Схема „Младежка заетост“ и в момента е отворена за кандидатстване на работодатели"}
{"url": "http://www.focus-news.net/news/2018/07/01/2540493/tass-vseobshtite-izbori-v-meksiko-zapochnaha.html", "text": "Около 157 хил. избирателни секции са открити на всеобщите избори в Мексико в 8:00 часа местно време (16:00 часа българско време). Гражданите ще избират  президент и ще обновят състава на Конгреса, където влизат 128 сенатори и 500 депутати. Едновременно с това в 30 от 32 щата на страната   се водят избори за повече от 17 хил. длъжности в местните органи на властта, включително и за губернатори, предава  ТАСС. \r\n89 милиона души имат право на глас в най-голямото гласуване в историята на латиноамериканската държава. Очаква се избирателната активност да е около 70%. Очаква се първите предварителни резултат и да бъдат публикувани в около полунощ местно време (8:00 българско в понеделник). \r\nЗа президентския пост претендират Рикардо Аная от коалицията „Напред, заради Мексико“, където влизат опозиционните сили от умеренолевия до десноцентристкия спектър, бившият министър Хосе Антонио Мид от коалиция „Всичко за Мексико“, чието ядро е управляващата Институционна Революционна партия, а лявата коалиция „Заедно градим историята“ издига Андрес Лопез Обрадор.  Виктор Турмаков", "date": "2018.07.01", "title": "ТАСС: Всеобщите избори в Мексико започнаха"}
{"url": "http://www.focus-news.net/news/2018/07/01/2540495/17-dushi-sa-zadarzhani-a-na-10-shte-badat-povdignati-obvineniya-za-razprostranenie-na-narkotitsi-v-sofiya-sled-operatsiya-na-gdbop.html", "text": "Престъпна група, която е разпространявала наркотици в София, е разбита при операция на ГДБОП. Задържани са общо 17 души, на 10 ще бъдат повдигнати обвинения, предаде  БНР .  \r\nОперацията е проведена в края на седмицата в няколко града на страната. При арестите и обиските в част от задържаните са намерени малки количества различни наркотици. Установено е, че престъпната група е нова за пазара на столицата. Тя е действала силово, като е пребивала дилърите на конкурентните банди. Целта на участниците е била да установят монопол на пазара на дрога в столицата.  \r\nПо непотвърдена информация, част от участващите в бандата са предвиждали и силови действия, дори спрямо разследващи полицаи, ако това се наложи. Повечето от членовете в групата са криминално проявени. Те са познати на МВР с регистрации по различни видове престъпления, сред тях разпространение на наркотици, грабежи и рекет.", "date": "2018.07.01", "title": "17 души са задържани, а на 10 ще бъдат повдигнати обвинения за разпространение на наркотици в София след операция на ГДБОП"}
{"url": "http://www.focus-news.net/news/2018/07/01/2540492/los-angelis-times-meksikanski-glasopodavateli-glasuvat-na-istoricheski-izbori-koito-sa-pomracheni-ot-kupuvane-na-glasove-i-nasilie.html", "text": "Мексиканците ще гласуват в  неделя на едни от най-големите избори в историята на страната , за да изберат нов президент, 500 места в Камарата на депутатите и 128 членове на Сената. Ще се проведат избори и за хиляди държавни и общински длъжности, пише   Los Angelis Times. \r\nНо въпреки вниманието към фаворита Андреас Лопез Обрадор, който може да стане първия ляв лидер в модерната история на страната, изборите са замъглени от нередности и насилие. \r\nДесетки кандидати са били убити през последните месеци. Управляващата партия е обвинена, че използва правителствени институции, за да се опита да овладее резултатите. Опозиционните партии предупреждават за възможна измама в деня на изборите. А купуването на гласове е широко разпространено. Според неотдавнашно проучване една трета от анкетираните са получили дарения или обещани услуги от страна на политическите партии в този селекционен сезон. \r\nМексико е изминало дълъг път, откакто Институционна революционна партия (ИРП) държи властта непрекъснато повече от 70 години. Партията е толкова успешна в удържането на президентството и Конгреса, запазвайки същевременно ореол на демократичност, че лауреатът на Нобелова награда Марио Варгас Льоса я определя като „перфектната диктатура“ . \r\nНастоящият президент от ИРП Енрике Пеня Нието се смята за разочарование. Много от неговите основни инициативи не отидоха никъде, корупцията и престъпността се разраснаха, подхранвайки климат, който е в полза на популисткото послание на Лопез Обрадор, който вече два пъти се е кандидатирал за президент, но този път изглежда, че е фаворит. Неговата победа  може да доведе до масивна промяна в мексиканската политика. Той ще встъпи в длъжност на 1 декември, начело на политически блок от нови лица в политиката с изразена лява политика.   Виктор Турмаков", "date": "2018.07.01", "title": "Los Angelis Times: Мексикански гласоподаватели гласуват на исторически избори, които са помрачени от купуване на гласове и насилие"}
{"url": "http://www.focus-news.net/news/2018/07/01/2540497/veliko-tarnovo-kmetat-daniel-panov-nagradi-prizyorite-ot-evropeyskoto-mladezhko-parvenstvo-po-orientirane.html", "text": "Кметът на Велико Търново Даниел Панов уважи церемонията по награждаване на призьорите от Европейското младежко първенство по ориентиране, чиито три етапа се проведоха във Велико Търново, край Елена и край Лясковец. Надпреварата събра над 500 състезатели от 35 държави, съобщиха от пресцентъра на  Община Велико Търново . Даниел Панов благодари на организаторите на шампионата за избора на дестинация. Той пожела на всички състезатели отново да се върнат в България и Велико Търново и да продължат да опознават българската история, култура, традиции и обичаи. \r\nВ категорията за момичета до 16 години златните медали бяха за Швейцария, сребърните – за Финландия, а бронзовите – за Чехия. Четвърти останаха момичетата от Унгария, а българските състезателки заеха престижното пето място. Шести остана тимът на Русия. В категорията за момчета до 16 години шампион стана Чехия, втори се класира отборът на Финландия, трети – тимът на Франция. Швейцария, Унгария и Русия заеха четвъртото, петото и шестото място. \r\nМомичетата от Швеция заеха първото място в категорията до 18-годишна възраст, следвани от Норвегия, Финландия, Чехия, Австрия и Швейцария. В категорията мъже до 18-годишна възраст златото бе за Франция, среброто – за Финландия, бронзът – за Норвегия. Местата от четвърто до шесто заеха атлетите от Швеция, Швейцария и Русия. Отборната купа бе за Финландия. \r\nЕвропейското първенство бе организирано от Българската федерация по ориентиране, Спортен клуб „Трапезица – 1954“, Туристическо дружество „Трапезица – 1902“, общините Велико Търново, Елена и Лясковец. \r\nВ церемонията по награждаването участваха също кметът на Лясковец д-р Ивелина Гецова, Мария Силвия Вити – член на съвета на Международната федерация по ориентиране, доц. Атанас Георгиев – председател на Българската федерация по ориентиране, и народният представител Весела Лечева.", "date": "2018.07.01", "title": "Велико Търново: Кметът Даниел Панов награди призьорите от Европейското младежко първенство по ориентиране"}
{"url": "http://www.focus-news.net/news/2018/07/01/2540500/poveche-potrebiteli-shte-imat-topla-voda-po-vreme-na-profilaktikata-v-sofiya-toplofikatsiya-sofiya-prodalzhava-izpalnenieto-na-remontnata-i-investitsionna-programa-za-2018-g.html", "text": "„Топлофикация София” ЕАД продължава изпълнението на утвърдената от Столичен общински съвет ремонтна и инвестиционна програма за 2018 г. Целта е да се подобри надеждността на системата и да бъде гарантирано качественото топлоподаване през зимата. Това пресцентъра на  „Топлофикация София” . През месец юни бяха извършени плановите ремонтите на тръбопроводите в кварталите „Полигона“, „Люлин“ 1-10 част, „Надежда“ 5 и 6 част, „Обеля“ и „Захарна фабрика“.   \r\nПрез тази година топлоподаването се преустановява поетапно и за по-краткo време. Повече потребители ще имат топла вода по време на профилактиката в София. От 3 юли до 20 юли 2018 г. ще бъдат извършени ремонти по топлопроводите, захранващи кварталите „Лозенец“, „Дианабад“, „Изток“, „Изгрев“, „Гео Милев“, „Яворов“,  Зоологическата градина и прилежащите сгради.  \r\nНяма да бъде спирана топлата вода на кварталите „Иван Асен II“, „Подуяне – център“ и  „Редута“, както и на 320 сгради от кв. „Лозенец“. Благодарение на нововъведенията, те ще бъдат захранвани от друг топлоизточник по време на ремонтите. Повече информация, както и списък на сградите, могат да бъдат получени на www.toplo.bg , www.facebook.com/www.toplo.bg и на телефон 0 700 11 111. \r\nТоплопроводите в София са изградени основно през 70-80 години на миналия век и е необходимо да бъде извършван регулярен мониторинг и рехабилитация на участъците с повишена аварийност. Инвестициите в топлопреносната мрежа водят до намаление на разходи при преноса на топлинна енергия. По данни на КЕВР „Топлофикация София” е дружеството с най-ниски разходи по преноса сред всички топлофикации в страната – средно 17 % през последните години, което е близо до показателите на  ЕС.  \r\nСледвайки инвестиционната програма на Столична община през 2018 г., „Топлофикация София“ ЕАД извърши реконструкция на топлопреносната мрежа по ул. „Граф Игнатиев“. От 2 юли до 2 август 2018 г. ще бъдат подменени топлопроводите по ул. „6-ти септември“. Топлата вода към 72 сгради в района ще бъде спряна. Потребителите са уведомени своевременно съгласно законовите разпоредби. \r\n„Ремонтите се правят в интерес на нашите потребители. Така ще намалеят авариите през зимата. Екипите ни полагат максимални усилия да приключат ремонтите по-бързо и да възстановят топлоподаването преди обявените срокове. Повече потребители ще могат да ползват топла вода по време на профилактиката, благодарение на нововъведенията, които направихме напоследък”, заявиха от „Топлофикация София” ЕАД.  \r\nОт дружеството напомнят, че за времето на ремонтите, на клиентите без топла вода няма да бъдат начислявани сметки и това ще бъде отразено на отделен ред в месечните съобщения.", "date": "2018.07.01", "title": "Повече потребители ще имат топла вода по време на профилактиката в София, „Топлофикация София” продължава изпълнението на ремонтната и инвестиционна програма за 2018 г."}
{"url": "http://www.focus-news.net/news/2018/07/01/2540499/a1on-makedoniya-na-4-yuli-v-solun-shte-se-provede-sreshta-mezhdu-prezidenta-na-sarbiya-i-ministar-predsedatelite-na-balgariya-gartsiya-i-rumaniya.html", "text": "В Солун в сряда, 4 юли, ще се проведе  четвъртото заседание на Висшия съвет за сътрудничество между Сърбия, Гърция, България и Румъния. Както информират белградските медии, тема на разговорите между сръбския президент Александър Вучич, гръцкият премиер Алексис Ципрас, премиерът на България Бойко Борисов и румънския премиер Виорика Данчиля ще бъдат инфраструктурните проекти, в посока на взаимното свързване на четирите страни и на целия регион, предава скопското електронно издание   A1oN. \r\nНа предишното заседание на Висшия съвет, което се проведе през април,  бе  договорено  създаването на работна група на министрите на транспорта и съобщенията от четирите страни, с цел конкретизиране на договорените проекти за срещата Китай +16, който ще се проведе на 7 юли в България.  Виктор Турмаков", "date": "2018.07.01", "title": "A1oN (Македония): На 4 юли в Солун ще се проведе среща между президента на Сърбия и министър-председателите на България, Гърция и Румъния"}
{"url": "http://www.focus-news.net/news/2018/07/01/2540486/el-universal-meksiko-natsionalniyat-izbiratelen-institut-na-meksiko-ochakva-rezultatite-ot-izborite-da-izlyazat-na-2-yuli.html", "text": "Националният избирателен институт на Мехсико очаква официалните резултати от президентските избори да бъдат готови на 2 юли, пише   El Universal. \r\n„До полунощ в неделя ние очакваме едва 12 % обработени бюлетини, 55% към три сутринта и 82%  към 8 часа сутринта“, обясни изпълнителният секретар на НИИ Едмундо Джакобо Молина. Той обясни по-дългото очакване на резултатите от обичайното защото има щати, където се провеждат паралелни местни избори и според законодателството на други избирателните секции могат да бъдат затворени, едва след пълното преброяване на бюлетините. \r\nВъпреки забавянето на официалните данни, преди полунощ местно време в неделя ще бъдат публикувани резултати от екзитполовете.  Виктор Турмаков", "date": "2018.07.01", "title": "El Universal (Мексико): Националният избирателен институт на Мексико очаква резултатите от изборите да излязат на 2 юли"}
{"url": "http://www.focus-news.net/news/2018/07/01/2540501/reuters-12-dushi-sa-zaginali-pri-vzriv-v-iztochen-afganistan.html", "text": "Най-малко 12 души са загинали, а други 20 ранени при взрив в центъра на източния афганистански град Джалалабад. Взривът се случва само часове след като президентът на Афганистан Ашраф Гани откри болница в града, предава   Reuters. \r\nСпоред местната полиция взривът е задействан от камикадзе, който е атакувал микробус, превозващ членове на сикхското малцинство, пътували да се срещнат с държавния глава. Самият президент не е бил в района по време на нападението. \r\nВсе още никоя терористична групировка не е поела отговорност, но последните терористични нападения в града са извършвани от „Ислямска държава“.  Виктор Турмаков", "date": "2018.07.01", "title": "Reuters: 12 души са загинали при взрив в Източен Афганистан"}
{"url": "http://www.focus-news.net/news/2018/07/01/2540502/sofiya-intenziven-e-trafikat-na-gkpp-kalotina.html", "text": "Интензивен е трафикът на ГКПП „Калотина“. Това съобщиха за  Агенция „Фокус“  от  Граничен полицейски участък – Калотина.  Няма образувани километрични опашки от автомобили.  \r\nДеница КИТАНОВА", "date": "2018.07.01", "title": "София: Интензивен е трафикът на ГКПП „Калотина“"}
{"url": "http://www.focus-news.net/news/2018/07/01/2540504/tass-46-dushi-sa-raneni-sled-katastrofa-mezhdu-avtobus-s-detsa-i-lineyka-v-severna-germaniya.html", "text": "Туристически автобус и линейка катастрофираха в Северна Германия в събота вечерта. Ранени са 46 души, най-вече деца и юноши, предава  ТАСС. \r\nИнцидентът се е случил недалеч от град Любек (провинция Шлезвиг-Холщайна). Автобусът, в който са били 42 деца, е пътувал към летен лагер. \r\nПри сблъсъка линейката се е преобърнала и е попаднала в канавката.   Виктор Турмаков", "date": "2018.07.01", "title": "ТАСС: 46 души са ранени след катастрофа между автобус с деца и линейка в Северна Германия"}
{"url": "http://www.focus-news.net/news/2018/07/01/2540503/burgas-suhi-i-normalno-prohodimi-sa-patishtata-v-oblastta.html", "text": "Сухи и нормално проходими са пътищата в област Бургас, съобщи за  Радио „Фокус“-Бургас  дежурният в Областно пътно управление-Бургас. Видимостта е добра. Няма затворени пътни участъци. Движението в региона се извършва с нормална интензивност.  \r\nИнтензивно е движението към най-големия комплекс в областния център - „Меден рудник“, както и по основните улици и булеварди в града. Натоварен е трафикът в района на кръговото кръстовище „Трапезица” и пред Окръжна болница. Интензивно е автомобилното движение и в района на кръстовището между улиците „Спортна“ и „Индустриална“, както и по бул. „Сан Стефано“ и участъци от бул. „Демокрация”. \r\nДеница ДИМИТРОВА", "date": "2018.07.01", "title": "Бургас: Сухи и нормално проходими са пътищата в областта"}
{"url": "http://www.focus-news.net/news/2018/07/01/2540498/korneliya-ninova-bsp-uvelichavaneto-na-tsenata-na-toka-i-parnoto-e-poredniyat-tsinizam-ot-strana-na-predsedatelya-na-kevr-glasuvaneto-na-ostavkata-mu-e-nay-malkoto-koeto-tryabva-da-se-sluchi.html", "text": "Поредното увеличение на ток и парно. И поредния цинизъм от страна на председателя на КЕВР Иван Иванов. Това написа лидерът на БСП Корнелия Нинова в социалната мрежа  \"Фейсбук\"  във връзка с поскъпването на електрическата и топлинната енергия от 1 юли 2018 г.  \r\n\"Попитан как ще се отрази това на българските граждани, отговорил- само 15 процента ползват топла вода и топлоенергия. С лека ръка обрече 15 процента българи на още по-голямо обедняване. А другите според него се греят на дърва. Бил спазвал закона при ценнобразуването. Защо със същата загриженост не спази закона и не се произнесе за сделката с Гинка Върбанова и ЧЕЗ? А господин премиерът твърди, че КЕВР бил независим орган. Независим е от закона и зависим от икономико-политически интереси. Гласуването на оставката на Иванов другата седмица по наше искане е най-малкото, което трябва да се случи, за да има законност в държавата и справедливост за хората\", пише лидерът на БСП във \"Фейсбук\".", "date": "2018.07.01", "title": "Корнелия Нинова, БСП: Увеличаването на цената на тока и парното е поредният цинизъм от страна на председателя на КЕВР - гласуването на оставката му е най-малкото, което трябва да се случи"}
{"url": "http://www.focus-news.net/news/2018/07/01/2540505/ministar-ekaterina-zaharieva-pristigna-na-ofitsialno-poseshtenie-vav-federalna-republika-germaniya.html", "text": "Вицепремиерът и министър на външните работи Екатерина Захариева пристигна на берлинското летище „Тегел“. Тя е на официално посещение във Федерална република Германия. Това съобщиха от пресцентъра на  Министерство на външните работи. \r\nУтре (2 юли 2018 г.) в Берлин тя ще разговаря с Хайко Маас, федерален министър на външните работи на Германия. Министър Захариева ще се срещне също с д-р Ян Хекер, съветник на федералния канцлер по външнополитическите въпроси, както и с председателя на фондация „Конрад Аденауер“ проф. д-р Норберт Ламерт.  \r\nПредишната визита на български външен министър в Берлин бе на 30-31 май 2017 г. Тогава министър Захариева гостува на федералния вицеканцлер и министър на външните работи Зигмар Габриел. Последното официално посещение на германски външен министър в България бе на 10 март 2015 г., когато настоящият федерален президент на Германия Франк-Валтер Щайнмайер, тогава първи дипломат на ФРГ, посети София.  \r\nЗа България Федерална република Германия е стратегически партньор и съюзник в ЕС и НАТО. Политическият диалог е интензивен на всички равнища.  \r\nТърговските отношения са също значими и вървят във възходяща посока. За 2017 г. стокообменът е 7,3 млрд. евро, което е с 9,9 процента повече в сравнение с предходната година. Българският износ към Германия за миналата година е нараснал с 11,7% на годишна база до 3,591 млрд. евро. Сумата е 13,4% от общия износ на България и означава, че всяко седмо евро на българския експорт е реализирано в Германия. Най-голям е износът на текстилни изделия и облекла, машини, електроника, неблагородни метали и изделия от тях. При вноса преобладават машини и апарати, текстилни изделия и облекла, електроника, транспортни средства и съоръжения, химически и фармацевтични продукти и други.  \r\nТърговските ни отношения се характеризират с три основни момента: почти половината от двустранния ни стокообмен е от търговия с трите федерални провинции Северен Рейн-Вестфалия, Бавария и Баден-Вюртемберг; наблюдава се сходство в категориите търгувани продукти; търговското салдо е почти изравнено – то е едва 111 млн. евро в полза на Германия при минус 206 млн. евро за България година по-рано. Германия освен това е един от водещите по обеми и качество на вложените капитали чужди инвеститори в България. Германските компании се ангажират дългосрочно, а инвестициите са разпределени равномерно по отрасли и региони в страната, като повече от половината от тях са „на зелено“ чрез създаване на дъщерна компания или филиал. Около 5000 германски компании развиват бизнес в България. По предварителни данни на БНБ за периода 1996 – 2017 преките чуждестранни инвестиции от Германия възлизат на 3,256 млрд. евро. Само през 2017 г. в страната ни са инвестирани 130,7 млн. евро от Германия. Около 30% от стоте най-големи инвеститори в България са германски или с германско участие.  \r\nВъзход има и във връзките между хората. Общо 870 448 германски туристи са посетили България през 2017 г., като това е с 5,3 процента повече от предходната година и прави германците третата най-многобройна група посетители на страната ни след съседите ни от Гърция и Румъния.  \r\nВ същото време по данни на Федералната статистическа служба на ФРГ към 31 декември 2017 г. в страната са се регистрирали 310 415 дългосрочно пребиваващи българи. Студентите сред тях са над 7000 души.  \r\nБългарската диаспора в Германия е създала 20 българо-германски дружества. Църковни общини има в Берлин, Мюнхен, Дюселдорф и Бон. Има и четири български училища – в Берлин, Хамбург, Мюнхен и Нюрнберг. В германската столица функционира и Български културен институт.  \r\nКонсулското обслужване на българската общност се извършва от консулската служба към посолството в Берлин, в генералното консулство в Мюнхен и в консулството във Франкфурт на Майн. Още петима почетни консули представят страната ни в Германия, а двама са германските почетни консули у нас.", "date": "2018.07.01", "title": "Министър Екатерина Захариева пристигна на официално посещение във Федерална република Германия"}
{"url": "http://www.focus-news.net/news/2018/07/01/2540507/varna-zasileno-e-politseyskoto-prisastvie-po-patishtata-ot-grada-kam-burgas-i-kranevo-s-tsel-ogranichavane-na-tezhkite-intsidenti-prez-sezona.html", "text": "Засилено е полицейското присъствие по основните направления от Варна към Бургас, Кранево и София с цел ограничаване на тежките инциденти през летния туристически сезон във връзка с интензивния трафик в района на Северното и Южното Черноморие от Дуранкулак в посока Варна и Бургас, предаде репортер на  Радио „Фокус“ – Варна . Полицейски екипи с камери и радари следят за спазване на Закона за движение по пътищата на ключови места по пътните участъци. Натоварен към този час на деня е трафикът от и към курортните комплекси край Варна.  \r\nОт „Пътна полиция“ съобщиха, че от началото на деня до момента в града са регистрирани 6 катастрофи с материални щети. Няма пострадали граждани. До 20.00 часа по главния път Варна – Бургас е ограничено движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, допълниха от полицията. Целта е повишаване на безопасността при пътуване и увеличаване на пропускателната способност на инфраструктурата през летния туристически сезон. \r\nМарияна ВАЛЕНТИНОВА", "date": "2018.07.01", "title": "Варна: Засилено е полицейското присъствие по пътищата от града към Бургас и Кранево с цел ограничаване на тежките инциденти през сезона"}
{"url": "http://www.focus-news.net/news/2018/07/01/2540483/a1on-makedoniya-novi-protesti-shte-se-provedat-v-atina-i-solun-sreshtu-dogovora-za-imeto.html", "text": "Два нови протеста ще се проведат в Атина и в Солун този следобед срещу Договора за името . Двете събития не са свързано помежду си, организатори са граждански движения ,които не са известни на обществеността, предава скопският телевизионен канал   A1oN. \r\nВ гръцката столица, на площад „Синтагма“ пред гръцкия парламент, в 18 часа местно време (съвпада с българското) на протест призоваха „Движението за национална отбрана и за Македония - Александър Велики“ и „Научната комисия по националните въпроси“.  \r\nЕдин час по-късно, в 19 часа местно време  е насрочено протестното шествие в Солун.  Виктор Турмаков", "date": "2018.07.01", "title": "A1oN (Македония): Нови протести ще се проведат в Атина и Солун срещу Договора за името"}
{"url": "http://www.focus-news.net/news/2018/07/01/2540506/izvestiya-balgariya-e-priznata-za-nay-barzo-izchezvashtata-strana-na-sveta.html", "text": "В България са притеснени от намаляването на числеността на населението – броят на жителите на страната според данните на Отдела по икономически и социални въпроси ООН се оценява на по-малко от седем милиона души. При това след Втората световна война, през 1946 г. в страната живеят 7 029 349 души, пише  „Известия“. \r\n„Това е тежка новина… България е в клинична демографска смърт, тя умира. Ние сме най-бързо изчезващата нация на света“, коментира показателите академик Петър Иванов. \r\nНа 29 юни, по данни на българските медии, в страната са се родили 120 души, а умират 193.  Виктор Турмаков", "date": "2018.07.01", "title": "„Известия“ : България е призната за най-бързо изчезващата страна на света"}
{"url": "http://www.focus-news.net/news/2018/07/01/2540508/pazardzhik-dinite-i-papeshite-sa-sred-osnovnite-plodove-koito-se-tarsyat-na-kooperativniya-pazar-v-grada.html", "text": "Дините и пъпешите са сред основните плодове, които се търсят на Кооперативния пазар в Пазарджик, както и кайсиите, показа репортерска проверка на  Радио „Фокус” – Пазарджик . Цената за килограм диня е от 0.40 до 0.80 лв. Пъпешите струват от 0.80 до 1.60 лв./кг. Най-висока е цената на кайсиите – около 1.50 до 2.00 лв./кг, а прасковите се търгуват на цена от 1.60 лв. до 2.00 лв./кг. Сините сливи се продават средно за 1.60 лв./кг. Цената на ябълките е от 1.20 до 2.00 лв./кг, а трайно висока остава тази на крушите – от 1.80 до 3.80 лв./кг. Тарелка ягоди е от 2.50 до 3.50 лв. Висока продължава да е цената на черешите – около 1.80 – 2.30 лв./кг. \r\nРадослава МУРДЖЕВА", "date": "2018.07.01", "title": "Пазарджик: Дините и пъпешите са сред основните плодове, които се търсят на Кооперативния пазар в града"}
{"url": "http://www.focus-news.net/news/2018/07/01/2540510/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-prohod-predela.html", "text": "Повишена е опасността от падащи камъни в района на Кресненското дефиле и проход Предела. Сухи са пътните настилки в Благоевградска област. Това каза за  Радио „Фокус“-Пирин  дежурният служител в Областно пътно управление-Благоевград. Интензивно е движението по главен път Е-79 и АМ „Струма“ в областта. От Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия. \r\nНе е интензивен е трафикът по главните улици и булеварди в областния център. Без затруднения се осъществява преминаването през кръговото кръстовище между булевардите „Джеймс Баучер“ и „Васил Левски“, и улиците „Д-р Христо Татарчев“ и „Владо Черноземски“, през кръговото кръстовище на бул. „Св. св. Кирил и Методий“, през кръстовището на булевард „Васил Левски“ и булевард „Свети Димитър Солунски“, както и през кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“. Градският транспорт се движи по разписание. Всички светофарни уредби в града са изправни. \r\nЛора КАЛЧЕВА", "date": "2018.07.01", "title": "Благоевград: Повишена е опасността от падащи камъни в района на Кресненското дефиле и проход Предела"}
{"url": "http://www.focus-news.net/news/2018/07/01/2540511/pazardzhik-ne-e-natovareno-dvizhenieto-v-grada-v-kraya-na-nedelniya-den.html", "text": "Не е натоварено движението в Пазарджик в края на неделния ден, предаде репортер на  Радио „Фокус“ – Пазарджик . По централните улици и булеварди в града движението се извършва нормално. Повече автомобили преминават при входно-изходните артерии, по околовръстния път и двете кръгови кръстовища при моста на река Марица, но не се образуват колони и задръствания.  \r\nПътните настилки в областния град са сухи. Всички светофарни уредби работят, няма затворени за движение улици. \r\nРадослава МУРДЖЕВА", "date": "2018.07.01", "title": "Пазарджик: Не е натоварено движението в града в края на неделния ден"}
{"url": "http://www.focus-news.net/news/2018/07/01/2540509/afp-horst-zeehofer-ne-e-dovolen-ot-sporazumenieto-postignato-ot-angela-merkel-s-es-po-migratsiyata.html", "text": "Германският вътрешен министър Хорст Зеехофер не е доволен от споразумението, което канцлерът Ангела Меркел сключи с другите страни от ЕС за справяне с миграцията, предава   AFP,  позовавайки се на източници от неговата партия Христиансоциален съюз – знак, че все напрежението между двамата политици не е потушено. \r\nСпоред източниците Зеехофер се е оплакал на съпартийците, че е влязъл „в разговор без резултат“ с Меркел относно плана на германската граница да се връщат вече регистрираните в други европейски страни мигранти, едностранно решение, отхвърляно от канцлера в името на сътрудничеството със съседните държави.  Виктор Турмаков", "date": "2018.07.01", "title": "AFP: Хорст Зеехофер не е доволен от споразумението, постигнато от Ангела Меркел с ЕС по миграцията"}
{"url": "http://www.focus-news.net/news/2018/07/01/2540513/plovdiv-natovareno-e-dvizhenieto-v-uchastaka-na-avtomagistrala-trakiya-v-oblastta-patishtata-sa-suhi-i-normalno-prohodimi.html", "text": "Натоварено е движението в участъка на автомагистрала „Тракия“ в Пловдивска област. Това съобщиха за  Радио „Фокус“ – Пловдив  от Областното пътно управление. Интензивен трафик се отчита също по пътищата Пловдив-Карлово, Пловдив-Пещера и Пловдив-Асеновград-Смолян. Пътните настилки на територията на областта са сухи и нормално проходими. От Областното пътно управление предупреждават за опасност от образуването на свлачища по пътищата Асеновград-Смолян, Кричим-Девин и Югово-Лъки. Водачите трябва да шофират с повишено внимание и съобразена скорост, тъй като е възможно свличането на земна и скална маса. Движението по пътя Югово-Лъки се осъществява в една лента, поради пропадане на част от пътното платно. Движението се регулира с пътни знаци. Срокът на временното ограничение е до 3 август. До 15 юли движението по пътя Пловдив-Асеновград, от изхода на град Пловдив до град Асеновград, ще се извършва двупосочно в едното платно, поради ремонтни дейности. Остава забранено движението за моторни превозни средства с височина на 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. \r\nТрафикът на територията на град Пловдив също е интензивен към този час. По-засилено автомобилно движение се отчита по булевардите „Цар Борис III Обединител“, „Христо Ботев“, „Найчо Цанов“, „Шести септември“, „Руски“, „Васил Априлов“, „Пещерско шосе“, „Източен“, „Освобождение“ и „Санкт Петербург“. Пътните настилки на територията на града са сухи и нормално проходими. \r\nТони МИХАЙЛОВ", "date": "2018.07.01", "title": "Пловдив: Натоварено е движението в участъка на автомагистрала „Тракия“ в областта, пътищата са сухи и нормално проходими"}
{"url": "http://www.focus-news.net/news/2018/07/01/2540514/varna-suhi-sa-patnite-nastilki-v-grada-i-oblastta-dvizhenieto-e-natovareno-v-posoka-ot-i-kam-kurortnite-kompleksi.html", "text": "Сухи са пътните настилки във Варна и областта, предаде репортер на  Радио „Фокус“ – Варна . Времето е с разкъсана облачност, видимостта е добра. Трафикът в региона е сравнително спокоен. По-натоварено е движението по пътя от и към курортните комплекси, повече автомобили се движат и по главния път Варна – Бургас. Движението в участъка от км 2+329 до км 3+238 се осъществява при пълно затваряне на платното посока Бургас и пренасочване на движението в платното посока Варна поради ремонт на виадукт „Звездица”. Приключиха ремонтните дейности по автомагистрала „Хемус“, трафикът се осъществява без въведени ограничения. По път III-904 Старо Оряхово – Гроздьово от км 0+000 до км 17+377 трафикът се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Във Варна по-интензивен е трафикът на входа на града от автомагистрала „Хемус“, в района на Аспарухов мост, Морската градина, крайезерния път и околовръстното шосе. По улиците „Тролейна“ и „Вяра“ се работи по запълване на дупките след обилните валежи, като по платното все още има нарязани, но незапълнени участъци. Призовават се водачите да шофират с повишено внимание и съобразена скорост. Полицейското присъствие в града и региона е засилено. \r\nМарияна ВАЛЕНТИНОВА", "date": "2018.07.01", "title": "Варна: Сухи са пътните настилки в града и областта, движението е натоварено в посока от и към курортните комплекси"}
{"url": "http://www.focus-news.net/news/2018/07/01/2540515/pregled-na-mezhdunarodnite-novini-do-18-chasa-agentsiya-fokus.html", "text": "Лидерът на Лейбъристката партия на Великобритания Джереми Корбин заяви, че би бил много „щастлив“, ако преходният период за Брекзит бъде удължен. \r\nПредложеният преходен период – който ще бъде въведен единствено, ако двете страни успеят да договорят споразумение за излизане – ще продължи 21 месеца, до декември 2020 година включително. \r\nСпоред условията на предложения преходен период, Великобритания ще остане част от единния пазар, митническия съюз и ще продължи да бъде под юрисдикцията на Европейския съд. Въпреки това, тя ще загуби представителството си – членовете в Европейския парламент, както и мястото си в Европейския съвет. \r\nИма нарастване на мненията, че Великобритания ще се нуждае от по-дълъг преходен период, за да може да установи новите структури, които ще са ѝ нужни за живота извън Европейския съюз. Това включва и ново митническо споразумение, върху което британското правителство все още не е стигнало до финална позиция. \r\nГоворейки пред Sky News, Корбин заяви, че има „чувство“, че преходният период ще продължи и след крайния срок и че той ще бъде „щастлив“ с това. \r\n„Ние първи предложихме преходен период. Това беше лейбъристко предложение и очевидно трябва да има такъв период“, заяви той. \r\n„Датата не е гравирана в камък. Имам чувство, че преходният период ще продължи след датата и да, ще бъда щастлив с това. Приоритетът трябва да бъде нашата инвестиция в различни части на Великобритания, за да гарантираме, че ще получим справедлив икономически растеж сред цялата страна, но в същото време трябва да защитим работните места на тези индустрии, които зависят от търговията с Европа“, допълни Корбин. \r\nОтносно въпрос, какви отношения би искал да има с Европа, лейбъристкият лидер заяви: „Искам да имаме ефективно партньорство с Европа, което ни дава търговски възможности, но в същото време не ни определя като дерегулирана икономика на бреговете на Европа, което желаят някои членове на Консервативната партия“. \r\n„Ако всичко бъде направено както трябва, ще имаме добри отношения с Европа и ще можем да върнем на Шотландия, Уелс и Северна Ирландия регионалната власт, която им беше отнета от Брюксел“, поясни Корбин. \r\n***   Два нови протеста ще се проведат в Атина и в Солун този следобед срещу Договора за името . Двете събития не са свързано помежду си, организатори са граждански движения ,които не са известни на обществеността. \r\nВ гръцката столица, на площад „Синтагма“ пред гръцкия парламент, в 18 часа местно време (съвпада с българското) на протест призоваха „Движението за национална отбрана и за Македония - Александър Велики“ и „Научната комисия по националните въпроси“.  \r\nЕдин час по-късно, в 19 часа местно време  е насрочено протестното шествие в Солун. \r\n***  Около 157 хил. избирателни секции са открити на всеобщите избори в Мексико в 8:00 часа местно време (16:00 българско). Гражданите ще избират  президент и ще обновят състава на Конгреса, където влизат 128 сенатори и 500 депутати. Едновременно с това в 30 от 32 щата на страната   се водят избори за повече от 17 хил. длъжности в местните органи на властта, включително и за губернатори. \r\n89 милиона души имат право на глас в най-голямото гласуване в историята на латиноамериканската държава. Очаква се избирателната активност да е около 70%. Очаква се първите предварителни резултат и да бъдат публикувани в около полунощ местно време (8:00 българско в понеделник). \r\nЗа президентския пост претендират Рикардо Аная от коалицията „Напред, заради Мексико“, където влизат опозиционните сили от умеренолевия до десноцентристкия спектър, бившият министър Хосе Антонио Мид от коалиция „Всичко за Мексико“, чието ядро е управляващата Институционна Революционна партия, а лявата коалиция „Заедно градим историята“ издига Андрес Лопез Обрадор. \r\n*** Туристически автобус и линейка катастрофираха в Северна Германия в събота вечерта. Ранени са 46 души, най-вече деца и юноши. \r\nИнцидентът се е случил недалеч от град Любек (провинция Шлезвиг-Холщайна). Автобусът, в който са били 42 деца, е пътувал към летен лагер. \r\nПри сблъсъка линейката се е преобърнала и е попаднала в канавката.  \r\n***  Министър-председателят на Израел Бенямин Нетаняху заяви в неделя, че се намира в постоянен контакт с Москва и Вашингтон по отношение на събитията в Сирия, съобщиха от офиса му. \r\n„Намирам се в постоянен контакт с Белия дом и Кремъл по тези въпроси (събитията в Сирия)“, е заявил Нетаняху по време на ежеседмичното заседание на правителството. „Министърът на отбраната и началникът на генералния щаб поддържат постоянни контакти с колегите си в САЩ и Русия“. \r\nПо отношение на събитията в южния район на Сирия, израелският премиер заяви, че Израел „продължава да охранява своите граници“ и ще предостави помощ на бежанците на територията на Сирия. „Ще разширим предоставянето на хуманитарна помощ“, заяви Нетаняху. \r\n***   Президентът на САЩ Доналд Тръмп заяви по време на интервю, че Европа „може би е толкова лоша, колкото и от Китай“, що се отнася до търговията. \r\n„ЕС е може би е също толкова лош колкото Китай, само че по-малък“, заяви Тръмп. „Това, което той прави със САЩ е ужасно“, допълни той. \r\n„И две пак обичам страните от него. Най-вече Германия… Но те се държат лошо с нас. Те се държат с нас много нечестно“, допълни той, коментирайки надигащата се търговска война между САЩ и ЕС. Същевременно той отбеляза, че неговите родители са родени в Европа.", "date": "2018.07.01", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2018/07/01/2540516/veliko-tarnovo-ogranicheno-e-dvizhenieto-po-pat-gorna-oryahovitsa-arbanasi-poradi-remontni-deynosti.html", "text": "Добри са условията за пътуване на територията на област Велико Търново, предаде репортер на  Радио „Фокус“ – Велико Търново .  Времето е слънчево. Температурата е 26 градуса. Пътните настилки са сухи. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Ограничено е движението по път Горна Оряховица – Арбанаси поради ремонтни дейности. Обходният маршрут  е от Горна Оряховица до пътен възел с път I-4 до село Шереметя, по път VTR 1014 до с.Арбанаси и обратно. Срокът за извършване на ремонтните дейности е до 20 август. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 11 януари 2019. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят  Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата: с. Шемшево, с. Буковец, с. Керека се извършва по гл. път I-4  – през с. Леденик. Движението по път  Лозен – Полски Тръмбеш е ограничено за МПС с обща маса над 12 тона поради намален габарит на пътното платно. Пътят ще е затворен до 11 януари 2019. \r\nОграничено е движението в участък от път Стефан Стамболово – Обединение поради ремонтни дейности. Обходен маршрут е по път Стефан Стамболово – VTR1235/за Полски Сеновец/ – път I-5 Полски Тръмбеш – път-502 – Обединение и обратно. \r\nНадежда КРЪСТЕВА", "date": "2018.07.01", "title": "Велико Търново: Ограничено е движението по път Горна Оряховица – Арбанаси поради ремонтни дейности"}
{"url": "http://www.focus-news.net/news/2018/07/01/2540488/sitel-makedoniya-yohanes-han-na-2-yuli-e-na-poseshtenie-v-belgrad.html", "text": "Европейският комисар по преговорите за разширяване и политиката на добросъседство е на посещение в Белград в понеделник, 2 юли. Той ще проведе срещи със сръбския президент Александър Вучич,  с министър-председателя Анна Бърнабич и с министъра на европейските въпроси Ядранка Йоксимович, предава скопският телевизионен канал  „Сител“. \r\nМедиите съобщават, че в Белград Хан ще подпише споразумение за финансова помощ в рамките на предприсъединителните фондове  за 2017 г. в размер на 42 милиона евро. \r\nСпоред медиите, се очаква еврокомисарят да повтори на сръбските власти препоръките на ЕС, че „Сърбия има силна и реална европейска перспектива“, но и че „скоростта на напредъка на Сърбия в преговори зависи от напредъка в областта на върховенството на закона и нормализирането на отношенията с Прищина“.  Виктор Турмаков", "date": "2018.07.01", "title": "„Сител“ (Македония): Йоханес Хан на 2 юли е на посещение в Белград"}
{"url": "http://www.focus-news.net/news/2018/07/01/2540517/aktsenti-v-sutreshniya-blok-dobro-utro-balgariya-po-radio-fokus-na-2-yuli.html", "text": "След решения на Комисията за енергийно и водно регулиране, от 1 юли са в сила нови, по-високи цени на тока, парното и газа. На фона на тези увеличения стана ясно също, че минималната пенсия нараства със малко над 7 лв. Как ще се отразят тези промени на българския потребител и кой ще усети най-силно разликата? Отговорите ще потърсим от финансовия експерт Мика Зайкова.  \r\nБежанският въпрос е от съществено значение за бъдещето на Европейския съюз (ЕС). Като че ли това беше една от малкото тези, по която бе постигнато единодушие на срещата на върха на лидерите в ЕС. На фона на разговорите, определени от някои като „голям успех“, се чуха обаче и доста крайни изказвания по отправените предложения. За крайните позиции на участниците, за изгледите проблемът в мигрантите скоро да бъде решен и за бъдещето в рамките на Европейския съюз ще разговаряме с директора на Центъра за стратегически изследвания в сигурността и международните отношения Симеон Николов.  \r\nСлед смекчаването на позицията на ЮНЕСКО относно развитието на Национален парк „Пирин“, ще попитаме кмета на Банско Георги Икономов как трябва да се приемат решенията на организацията и какво следва оттук нататък.  \r\nВ минутите след 9 часа - Тони Михайлов от  Радио „Фокус“-Пловдив  ще насочи вниманието ни към лятната детска академия „Шарена ваканция“, която стартира в Асеновград. За ученици от Панагюрище, избрали да прекарат лятната си ваканция в планината пък ще ни разкаже Ваня Николова от  Радио „Фокус“-Пазарджик .  \r\nТези и още теми - в сутрешния блок на  Радио „Фокус“  „Добро утро, България“ от 06.00 до 10.00 часа на 2 юли, с водещ Виктория Месробович - Кувенджиева.", "date": "2018.07.01", "title": "Акценти в сутрешния блок „Добро утро, България“ по Радио „Фокус“ на 2 юли"}
{"url": "http://www.focus-news.net/news/2018/07/01/2540518/predstoyashti-sabitiya-v-stranata-za-2-yuli-agentsiya-fokus.html", "text": "***  \r\nОт 11.00 часа в сградата на Министерския съвет Националният съвет за тристранно сътрудничество ще проведе заседание. Ще бъдат обсъдени проектите на Закон за изменение и допълнение на Закона на професионалното образование и обучение, внесен от министъра на образованието и науката, проект на постановление на МС за изменение и допълнение на Наредбата за работното време, почивките и отпуските, внесен от министъра на труда и социалната политика, както и проект на Закон за доброволчеството, внесен от Цветан Цветанов и група народни представители. \r\n***  \r\nОт 12.00 часа в пресклуба на БТА Националното сдружение на автобусните превозвачи в България, Браншовият съюз за стопанска инициатива в транспорта, Националният съюз на превозвачите, Корпорацията на автомобилните превозвачи в България и браншови организации в пътническия транспорт ще дадат пресконференция, на която ще бъдат представени Решението за обединение на автобусния бранш и проблемите, които стоят пред автобусните превозвачи – „Мобилен пакет 2“. В пресконференцията ще участват Галя Топалова и Ивайло Константинов от НСАПБ, Магдалена Милтенова от ББССИТ, Кузман Вълев от КАПБ и Стоянка Стойкова от НСП.  \r\n***  \r\nОт 11.00 часа в зала 5 на ет. 5 в сградата на Столична община заместник-кметът на Столична община с ресор инвестиции и строителство Ирина Савина ще даде на пресконференция относно стартиращите строителни и ремонтни дейности в училища и детски градини на територията на общината.  Участие в пресконференцията ще вземат кметовете на столичните райони „Средец“ – Мария Ачкова, „Красна поляна“ – Иван Чакъров, „Илинден“ – Иван Божилов, „Надежда“ – Димитър Димов, и „Връбница“ – Младен Младенов, както и директорът на дирекция „Образование“ в Общината Мария Минчева.  \r\n***  \r\nОт 9.30 часа в Дома на Европа (ул. „Георги С. Раковски“ № 124) ще се проведе форум на тема “Визия за овцевъдството и козевъдството в България 2018-2027“, организиран от Националната овцевъдна и козевъдна асоциация и евродепутата Момчил Неков.  \r\n***  \r\nОт 9.30 часа в IV състав на Специализирания наказателен съд ще се гледа делото срещу Христо Ангеличин, обвинен в безстопанственост в особено големи размери, представляваща особено тежък случай.  \r\n***  \r\nВ 10.00 часа в зала 702 на Агенция „Пътна инфраструктура“ ще бъдат отворени ценовите оферти за участъка между Драгоман и Сливница, а в 14.00 часа за отсечката от Калотина до Драгоман.  \r\n***  \r\nОт 10.00 часа в VIII състав на Специализирания наказателен съд ще се гледа делото срещу Иво Д., Алиман Б., Иван Ц., Иван Д., Мартин П. и Петър Ч., обвинени в организиране и ръководене на организирана престъпна група. \r\n***  \r\nОт 10.00 часа в XVII състав на Специализирания наказателен съд ще се гледа делото срещу Енчо С., Георги Д. и Божидар В., обвинени в организиране и ръководене на организирана престъпна група.  \r\n***  \r\nОт 11.00 часа в Националния пресклуб Английска бизнес гимназия и колеж „Евростандарт“ и Международна компютърна академия IT Step ще представят Новости и въведения в професионалните гимназии в България и информация за това, че за първи път в България се определя 100% стипендия за млад дизайнер по проект „Designers Start Up”. Проектът се реализира и финансира от двете образователни инситуции «Евростандарт» и IT STEP и множество IT компании. \r\n***  \r\nОт 15.00 часа в VII състав на Специализирания наказателен съд ще се гледа делото срещу Кирил Т., Милен В., Виктор Б. и др., обвинени в организиране и ръководене на организирана престъпна група.  \r\n***  \r\nОт 19.00 часа в Китайския културен център (бул. „Г. С. Раковски“ 77) ше бъде открита изложба на съвременно изкуство на Китай и държавите от Централна и Източна Европа.  \r\n***  \r\nОт 19.00 часа в кино „Люмиер Лидл“ ще се състои премиерата на филма „Един ден на Витоша“.  \r\n***  \r\nОт 19.00 часа в Jasmine Gastro Bar радиоводещият Симеон Колев ще представи книгата „Наръчник за употреба и експлоатация на мъжа“.  \r\n***  \r\nОт 10.30 часа в Летния театър ще бъде открито престижното Международно математическо състезание - BIMC`2018, чиито домакин от 1-ви до 6-ти юли е град Бургас.   \r\n*** \r\nВ 13.00 часа в Капитанска зала на хотел „България“ ще се проведе пресконференция. Тя се организира от \"Движение Антимафия\". В нея участие ще вземат председателят на движението Георги Дражев, депутатите от БСП Димитър Стоянов, Тодор Байчев и Петър Кънев, д.р Петър Бодуров, както и животновъди. Темата на срещата с медиите ще е \"Да спасим България и животновъдството\".  \r\n*** \r\n18.00 часа в зала \"Георги Баев\" на КЦ \"Морско Казино\" ще бъде представена изложба на проекта \"Аз съм българка\", който събира в едно женската красота, пъстротата на народната носия и магията на природата ни. Негов автор е фотографът Радослав Първанов, който е заснел 20 красиви момичета, сред които бургазлийката Стефани Жунгурдиян, и две деца на 37 различни места в цялата страна.  \r\n*** \r\nЛюбимата атракция на децата и родителите им - изложбата \"Живи тропически пеперуди\", се завръща и това лято в Експо център \"Флора Бургас\". Експозицията може да бъде разгледана всеки ден от седмицата от 2-ри юли до 31-ви август. \r\n***  \r\nОт 18.00 часа в зала \"Георги Баев\" на Културен център \"Морско Казино\" ще бъде представена изложбата „Аз съм Българка“.  \r\n***  \r\nОт 10.00 до 12.00 часа в клуба на ПП ГЕРБ на ул. „Г. Бенковски” №1 във Варна народният представител Нели Петрова ще проведе приемна за граждани.  \r\n***  \r\nОт 14.00 часа в сградата на ОДМВР-Враца ще се проведе брифинг за работата на Дирекцията през последния месец.  \r\n***  \r\nОт 11.00 часа на изхода на Димитровград в посока Чирпан министърът на регионалното развитие и благоустройството Николай Нанков ще направи първа копка, с която символично ще бъде поставено началото на ремонта  на 50 км от път IIІ-663 Чирпан – Симеоновград, който е алтернативен маршрут на АМ „Марица“ и на път I-8 Поповица – Хасково. По-късно, от 14.00 часа, при кръстовището, излизайки от Крумовград в посока Ивайловград, министър Нанков ще обяви и началото на рехабилитацията на 32 км от второкласния път II-59 Момчилград - Крумовград – Ивайловград, в който ще бъдат инвестирани над 20 млн. лв. На церемониите ще присъстват инж. Дончо Атанасов – член на Управителния съвет на Агенция „Пътна инфраструктура“, народни представители, областни управители, кметове и др. \r\n***  \r\nОт 10.30 часа в землището на гр. Генерал Тошево ще се проведе Тържествена церемония по зажънване на ръжта по проекта „Хляб на мира”, организирана от Националната асоциация на зърнопроизводителите (НАЗ).  \r\n*** \r\nВ 09.00 часа в зала 10 на Окръжния съд ще се проведе заседание по делото срещу бившия полицай Венцислав Караджов, обвинен в убийството на родителите си. \r\n*** \r\nВ 09.00 часа в зала 12 на Районния съд ще се проведе заседание по делото срещу Милена Б., обвинена в изготвяне на неистински документи, въз основа на които от РЗОК Пловдив са получени недължими суми на обща стойност 11 154.77 лева без правно основание. Заседанието е първо по делото. \r\n*** \r\nВ 09.30 часа в зала 2 на Районния съд ще се проведе заседание по делото срещу четирима турски граждани, обвинени в организирана измама в особено големи размери, като са нанесени финансови щети за казино. Измамата ставала чрез белязване на раздавани карти за игра в казиното.  \r\n*** \r\nВ 10.00 часа в читалище „Тракия - Пловдив -2008“ в кв. „Кючук Париж“ ще бъде открита официално лятна академия за дизайн „Ноу хау/ Шоу хау“ (Know how/ Show how).  \r\n*** \r\nВ 13.30 часа в зала 2 на Окръжния съд ще се проведе заседание по делото срещу Илиян Рангелов, обвинен в убийството на Милена Динова в Куртово Конаре през 2016 година.  \r\n*** \r\nВ 14.00 часа в зала 10 на Окръжния съд ще се проведе заседание по делото срещу Стефан М. и Петър А., обвинени за грабеж в особено големи размери и заплашване.  \r\n***  \r\nОт 19.30 часа на сцената на амфитеатъра ще започне IV Международен фестивал „Несебър - остров на изкуствата”. \r\n***  \r\nОт 13.30 часа на закритото стълбище в ТИЛ ще се проведе празничен турнир по стрелба с боен пистолет.  \r\n***  \r\nОт 10.00 часа Детски отдел на Градската библиотека ще се проведе инициативата „Познай автора и заглавието на приказката” – литературна игра. \r\n***  \r\nОт 10.00 до 12.30 часа в Детския отдел на библиотека „Родина“ ще се проведе Лятна детска академия; Програма „Пътешествие по картата на Стара Загора”: Форумът на античния римски град Августа Траяна; „Запознайте се с Португалия” – гостуват доброволци на ЦЕИ Стара Загора и творческо ателие. \r\n***  \r\nОт 15.00 часа в сградата на Община Стара Загора в залата на Общинския съвет ще започне информационна кампания по процедура „Насърчаване на предприемачеството“ по Оперативна програма „Иновации и конкурентоспособност“ 2014-2020 г. Тя ще бъде открита от министъра на икономиката Емил Караниколов.  \r\n***  \r\nОт 16.00 часа на алея „Стара Загора“ в парк „Пети октомври“ ще бъде открита изложба. \r\n***  \r\nОт 17.30 часа във фоайето на Община Стара Загора ще бъде закрито третото национално биенале „Мозайката днес“. \r\n***  \r\nОт 9.30 часа в Безистена в гр. Ямбол ще се проведе информационен ден по процедура „Насърчаване на предприемачеството“ от Оперативна програма „Иновации и конкурентоспособност“. На откриването на събитието ще присъства министърът на икономиката г-н Емил Караниколов. \r\n***  \r\nОт 10.00 часа в зала „Безистен“ (пл. „Освобождение“) лидерът на АТАКА и депутат от Ямболски избирателен район Волен Сидеров ще даде брифинг във връзка с предстоящите възможности за развитие на бизнеса в региона. На брифинга ще присъстват: министърът на икономиката Емил Караниколов; Стефан Попов, главен директор на Главна дирекция „Европейски фондове за конкурентоспособност; Стамен Янев, директор на Агенцията за инвестиции; Александър Минев, зам.- директор на Агенцията за насърчаване на малки и средни предприятия; Георги Славов, кмет на Ямбол; Димитър Иванов, областен управител на Ямбол; Христо Колев, заместник областен управител на Ямбол. \r\nВ 11.00 часа ще бъде официално открит  Информационен център на Министерството на икономиката /ул. \"Г.Раковски\" 5/.", "date": "2018.07.01", "title": "Предстоящи събития в страната за 2 юли (Агенция „Фокус“)"}
{"url": "http://www.focus-news.net/news/2018/07/01/2540496/dzhon-boltan-yadrenata-programa-na-severna-koreya-mozhe-da-bade-premahnata-za-edna-godina.html", "text": "Съветникът по национална сигурност на Белия дом Джон Болтън заяви, че до една година основната част на ядрената програма на Северна Корея може да се премахне, предава   Reuters. \r\nПрезидентският съветник заяви, че Вашингтон води преговорите с Пхенян за ядреното оръжие, съвсем наясно, че Северна Корея не е  спазвала в миналото своите обещания. \r\n„Няма премрежени и блестящи погледи сред групата, която води преговорите“, заяви той. „Съвсем сме наясно какво са правили севернокорейците в миналото“, допълни той.  Виктор Турмаков", "date": "2018.07.01", "title": "Джон Болтън: Ядрената програма на Северна Корея може да бъде премахната за една година"}
{"url": "http://www.focus-news.net/news/2018/07/01/2540520/ventseslava-genova-ruo-varna-pozitivnata-transformatsiya-na-natsiyata-zadalzhitelno-preminava-prez-obrazovanieto.html", "text": "Позитивната трансформация на нацията задължително преминава през образованието. Това каза за  Радио „Фокус“ – Варна  Венцеслава Генова, началник на Регионалното управление на образованието (РУО) във Варна, във връзка с проведената през седмицата Първа регионална конференция на Регионален методически съвет към РУО – Варна, секция детски и начални учители. Темата на конференцията бе „Детският и началният учител – двигател на мотивацията“. „Това, което организирахме, беше финална част от едногодишната работа на Регионалното управление на образованието във Варна в посока подпомагане на младите учители в тяхната работа с цел те да останат в професията, те да представят свои иновативни виждания относно това как може системата да повиши качеството на своята работа и съответно резултатите на учениците в две посоки – повишаване на резултатите и приемане на училището като едно желано място за себе си и за своето развитие, тоест задържане на реинтегрираните ученици в системата. На тази конференция отчетохме нещо много важно –  позитивната трансформация на нацията задължително преминава през образованието“, подчерта Венцеслава Генова. Тя заяви, че учителската професия се отличава от всички останали по своята специфична роля и предназначение – да формира и развива личността на младите хора, да организира и провежда образователно-възпитателен процес в детската градина и в училището за пълноценно интегриране на децата в институционалната образователна и социална среда. \r\nМарияна ВАЛЕНТИНОВА", "date": "2018.07.01", "title": "Венцеслава Генова, РУО – Варна: Позитивната трансформация на нацията задължително преминава през образованието"}
{"url": "http://www.focus-news.net/news/2018/07/01/2540512/donald-tramp-es-e-losh-kolkoto-i-kitay-po-otnoshenie-na-targoviyata.html", "text": "Президентът на САЩ Доналд Тръмп заяви по време на интервю, че Европа „може би е толкова лоша, колкото и Китай“, що се отнася до търговията, предава  Newsmax. \r\n„ЕС може би е също толкова лош, колкото Китай, само че по-малък“, заяви Тръмп. „Това, което той прави със САЩ е ужасно“, допълни той. \r\n„И все пак обичам страните от него. Най-вече Германия… Но те се държат лошо с нас. Те се държат с нас много нечестно“, допълни той, коментирайки надигащата се търговска война между САЩ и ЕС. Същевременно той отбеляза, че неговите родители са родени в Европа.  Виктор Турмаков", "date": "2018.07.01", "title": "Доналд Тръмп: ЕС е лош, колкото и Китай по отношение на търговията"}
{"url": "http://www.focus-news.net/news/2018/07/01/2540523/reuters-donald-tramp-obvini-opek-che-manipulira-tsenite-na-petrola.html", "text": "Президентът на САЩ Доналд Тръмп обвини ОПЕК, че манипулира световните пазари на петрол и го призова да прекрати това. Същевременно заяви, че САЩ ще санкционират европейските компании, които имат бизнес-отношения с Иран, предава   Reuters. \r\nНа журналистически въпрос по време на участие в сутрешен блок по телевизия „Фокс Нюз“ дали някой манипулира цените на петрола , Тръмп заяви, че „това е ОПЕК и затова най-добре той трябва да спре с това“. \r\nСъщо така Тръмп потвърди, че е „абсолютно сигурно“ , че ще Вашингтон ще санкционира европейските компании, ако имат бизнес с Иран.  Виктор Турмаков", "date": "2018.07.01", "title": "Reuters: Доналд Тръмп обвини ОПЕК, че манипулира цените на петрола"}
{"url": "http://www.focus-news.net/news/2018/07/01/2540522/gd-granichna-politsiya-intenziven-e-trafikat-po-granitsite.html", "text": "Интензивен е трафикът по границите, съобщиха от пресцентъра на  ГД \"Гранична полиция\" . На българо-сръбската граница на ГКПП \"Калотина\" трафикът е интензивен на вход за леки автомобили. На българо-гръцката граница трафикът е интензивен на ГКПП \"Маказа\" изход и вход за леки автомобили. На българо-турската граница на ГКПП \"Капитан Андреево\" и на ГКПП \"Лесово\" трафикът е интензивен на изход за товарни автомобили. На българо-румънската граница трафикът е интензивен на ГКПП \"Дунав мост Видин\" и на ГКПП \"Дунав мост Русе\" на вход и на изход за леки автомобили. \r\nНа българо-македонската граница трафикът е нормален на всички гранични контролно-пропускателни пунктове.", "date": "2018.07.01", "title": "ГД \"Гранична полиция\": Интензивен е трафикът по границите"}
{"url": "http://www.focus-news.net/news/2018/07/01/2540484/vratsa-otmeneno-e-chastichnoto-bedstveno-polozhenie-v-obshtina-roman.html", "text": "Отменено е частичното бедствено положение в община Роман. Това съобщиха от  Общината .  \r\nЧастичното бедствено положение бе обявено за град Роман и селата Средни рът, Караш и Хубавене на 29 юни. Вследствие на проливните дъждове река Малък Искър покачи нивото си и излезе от крито си. Бяха залети десетки къщи и земеделска земя. Жителите на засегнатия район бяха евакуирани. В Роман при токов удар загина 62-годишен мъж в опит да отводни мазето на къщата си.  \r\nЕкипи на пожарната продължават да отводняват мазета и приземни етажи. Комисии описват щетите на частните имоти и публичната инфраструктура.", "date": "2018.07.01", "title": "Враца: Отменено е частичното бедствено положение в община Роман"}
{"url": "http://www.focus-news.net/news/2018/07/01/2540525/katya-antonova-byuro-po-truda-varna-gotvachite-sa-nay-tarseni-i-skapo-plateni-za-letniya-turisticheski-sezon.html", "text": "Над 800 са обявените свободни работни места във Варна. Това съобщи за  Радио „Фокус“ – Варна  Катя Антонова, началник отдел „Активна политика на пазара на труда“ към Бюро по труда – Варна. Тя отбеляза, че търсенето на персонал за летния туристически сезон продължава, като обявените позиции за сектора към момента са над 250. „Работодателите имат подход при наемането, като започнаха да предлагат настаняване на общежитие или поемане на разходи за квартира, транспорт на кандидатите от другите населени места, храна, униформено облекло. Не наблюдаваме сериозно нарастване на заплащането в този сектор“, заяви Катя Антонова. По думите й най-търсени и дефицитни на пазара на труда са готвачите, като при тях се наблюдава традиционно високо възнаграждение. \r\nМарияна ВАЛЕНТИНОВА", "date": "2018.07.01", "title": "Катя Антонова, Бюро по труда – Варна: Готвачите са най-търсени и скъпо платени за летния туристически сезон"}
{"url": "http://www.focus-news.net/news/2018/07/01/2540524/nikolay-kirov-sayuz-na-zarnoproizvoditelite-burgas-dazhdat-se-otrazi-dobre-na-slanchogleda.html", "text": "Дъждът се отрази добре на слънчогледа. Това каза за  Радио „Фокус“-Бургас  Николай Киров, председател на Съюз на зърнопроизводителите-Бургас. По думите му влагата ще допринесе за по-бързото му израстване и развитие, а там, където е в растеж, ще допринесе за по-доброто му изхранване. По думите на Киров зърнопроизводителите са били песимисти относно добивите на слънчоглед, но след последните дъждове са по-оптимистично настроени. „Сега не се молим за дъжд, а за хубаво време, поне за 15-20 дни, за да можем да приберем реколтата“, каза още Киров. \r\nДеница ДИМИТРОВА", "date": "2018.07.01", "title": "Николай Киров, Съюз на зърнопроизводителите-Бургас: Дъждът се отрази добре на слънчогледа"}
{"url": "http://www.focus-news.net/news/2018/07/01/2540526/dzhon-boltan-donald-tramp-bi-zhelal-da-razbere-ruskata-pozitsiya-po-vreme-na-sreshtata-si-s-vladimir-putin.html", "text": "Съветникът от Белия дом по националната сигурност Джон Болтън заяви, че президентът на САЩ Доналд Тръмп, който планира в близко време да се срещне с президента на Русия Владимир Путин, иска да разбере „руската позиция“, предава  Regnum. \r\n„Президентът иска да разбере руската позиция“, заяви Болтън и допълни, че ръководителят на Белия дом също така разчита да разясни на руската страна „позицията на американската страна“. \r\nСрещата между президентите на Русия и на САЩ ще се проведе в Хелзинки на 16 юли. Двамата планират да обсъдят перспективите пред по-нататъшното развитие на отношенията между Москва и Вашингтон, а също така и актуалните въпроси от международния дневен ред.  Виктор Турмаков", "date": "2018.07.01", "title": "Джон Болтън: Доналд Тръмп би желал да разбере руската позиция по време на срещата си с Владимир Путин"}
{"url": "http://www.focus-news.net/news/2018/07/01/2540527/nimh-utre-shte-preobladava-slanchevo-vreme-s-maksimalni-temperaturi-mezhdu-24-i-29.html", "text": "Атмосферното налягане е малко по-високо от средното за месеца и ще остане без съществена промяна. През нощта над по-голямата част от страната ще е предимно ясно, утре ще преобладава слънчево време. Ще има и временни увеличения на облачността, по-значителни през нощта над югозападните райони, а по-късно и над останалата част от Южна България, и над Предбалкана. На места там ще има краткотрайни валежи. Ще духа слаб, в Дунавската равнина - до умерен северозападен вятър. Максималните температурите ще са между 24° и 29°. Такава е прогнозата за времето на  Националния институт по метеорология и хидрология (НИМХ)  при БАН, съобщи за  Агенция „Фокус“  дежурният синоптик Евгения Егова.  \r\nНад Черноморието ще бъде предимно слънчево. Ще има и временни увеличения на облачността, по-значителни по южното крайбрежие, но ще е почти без валеж. Преди обяд ще духа до умерен северозападен вятър, който по-късно през деня ще се ориентира от югоизток. Максималните температури ще бъдат 25-26°, температурата на морската вода е около 24°. Вълнението на морето ще бъде 1-2 бала. \r\nНад планините ще има по-значителни увеличения на облачността, на места с краткотрайни валежи, в отделни райони придружени с гръмотевици. По върховете ще бъде мъгливо. Ще духа умерен до силен, само по най-високите части временно бурен вятър от запад-северозапад. Максималната температура на височина 1200 метра ще е около 19°, на 2000 метра – около 12°. \r\nПрез следващите три дни ще преобладава слънчево време. По-значителни временни увеличения на облачността ще има през нощта срещу вторник над северозападните райони, а след обяд във вторник над Южна и Североизточна България. На места там ще има краткотрайни валежи, придружени с гръмотевици. Има повишена вероятност за локални интензивни валежи. В сряда и четвъртък следобедни краткотрайни превалявания ще има главно в Рило-Родопската област и по Западна Стара планина. Във вторник вятърът временно ще стихне, но през следващите дни отново ще придобие северна компонента, ще бъде слаб до умерен. Дневните температури във вторник ще са между 26° и 31°, малко по-високи в Горнотракийската низина, в сряда съвсем слабо ще се понижат.", "date": "2018.07.01", "title": "НИМХ: Утре ще преобладава слънчево време с максимални температури между 24° и 29°"}
{"url": "http://www.focus-news.net/news/2018/07/01/2540528/veliko-tarnovo-detskite-otdeli-na-velikotarnovskata-biblioteka-shte-rabotyat-s-udalzheno-rabotno-vreme-prez-lyatoto.html", "text": "Детските отдели на филиал „Славейче“ и на филиал „Бузлуджа“ на РБ „П. Р. Славейков“ във Велико Търново ще работят с удължено работно време през лятото. Това съобщиха за  Радио „Фокус“ – Велико Търново  от библиотеката.  През летния период Детските отдели на ул. „Симеон Велики 7“ и ул. „Деню Чоканов 8“ в кв. „Бузлуджа“ ще са отворени до 18.30 часа. \r\nОт библиотеката припомнят, че през цялото лято ще се провежда инициативата „Ела в библиотеката“. Тя се реализира под патронажа на Венцислав Спирдонов, председател на Общинския съвет във Велико Търново. В рамките на летните месеци за децата ще бъдат организирани различни забавления в детските отдели на библиотеката – обмяна на информация за интересни книги, прожектиране на филми, представяне на различни светове и култури. Кампанията се организира за втора поредна година от Регионалната библиотека. Миналата година тя се проведе от 1 юни до 15 септември и в нея участваха над 450 деца. Целта на „Ела в библиотеката“ е да провокира и мотивира в децата желание за четене през лятната ваканция. \r\nНадежда КРЪСТЕВА", "date": "2018.07.01", "title": "Велико Търново: Детските отдели на великотърновската библиотека ще работят с удължено работно време през лятото"}
{"url": "http://www.focus-news.net/news/2018/07/01/2540529/alsat-m-makedoniya-protesti-na-mototsikletistite-v-skopie-zaradi-predstoyashto-vavezhdane-na-taksa-parkirane.html", "text": "Мотоциклетисти са блокирали централния паркинг на Скопие в знак на протест срещу това, че в близко време ще трябва да плащат  такса-паркиране. По време на срещата на протестиращите с кмета Петре Шилегов те заявиха, че по света няма никъде подобна практика за мотоциклетите, докато градоначалникът е на мнение, че в столицата трябва да има ред, предава скопският телевизионен канал  „Алсат-М“. \r\nСлед срещата мотоциклетистите останаха на позицията си срещу заплашването и обявиха протести и блокирания на улиците. Шилегов помоли протестиращите да назначат представител, който да работи с общината в следващите дни, за да се намери приемливо решение и за двете страни.  Виктор Турмаков", "date": "2018.07.01", "title": "„Алсат-М“ (Македония): Протести на мотоциклетистите в Скопие заради предстоящо въвеждане на такса-паркиране"}
{"url": "http://www.focus-news.net/news/2018/07/01/2540519/afp-donald-tramp-zayavi-che-severna-koreya-e-mnogo-seriozna-v-yadrenite-pregovori.html", "text": "Президентът на САЩ Доналд Тръмп заяви, че Северна Корея е „много сериозна“ по отношението на ядреното си разоръжаване, предава   AFP.  \r\n„Мисля, че те са много сериозни за това. Мисля, че искат да проведат ядреното разоръжаване.“, заяви Тръмп по време на телевизионно интервю. \r\n„Имаме много добра химия“, коментира той скорошната си среща със севернокорейския лидер Ким Чен-ун.  Виктор Турмаков", "date": "2018.07.01", "title": "AFP: Доналд Тръмп заяви, че Северна Корея е „много сериозна“ в ядрените преговори"}
{"url": "http://www.focus-news.net/news/2018/07/01/2540530/burgas-s-premierata-na-operata-ot-parashkev-hadzhiev-lud-gidiya-na-3-yuli-zapochvat-burgaski-muzikalni-praznitsi-emil-chakarov-2018.html", "text": "С премиерата на операта от Парашкев Хаджиев „Луд гидия“ на 3 юли започва тазгодишното издание на Бургаски музикални празници „Емил Чакъров“ 2018. Това каза за  Радио „Фокус“-Бургас“  Гергана Стоянова, пиар Държавна опера - Бургас. „Фестивалът, който по традиция се провежда на сцената на Летен театър – Бургас, е посветен на 70-годишнината от рождението на световноизвестния диригент. Първата постановка е дело на режисьора проф. Павел Герджиков, а в главната роля – на Илия, лудия гидия, ще влезе тенорът доц. д-р Николай Моцов от Държавна опера – Русе. Заедно с него ще излязат колегите му Таня Лазарова, сопрано, като любимата на Илия девойка Зорница, тенорът Александър Баранов като стария кадия, баритонът Александър Крунев като Осман Бей – изгубения брат на Илия, Бранимир Недков като Мечо“, добави Стоянова. Тя поясни, че в постановката ще участват хорът и оркестърът на Държавна опера – Бургас под диригентската палка на маестро Станислав Петков. „На сцената със състава на Държавна опера – Бургас ще излязат и танцьорите на Професионален фолклорен ансамбъл „Странджа“ с ръководител Марио Егов“, допълни още Стоянова. \r\nЯнислава КРЪСТЕВА", "date": "2018.07.01", "title": "Бургас: С премиерата на операта от Парашкев Хаджиев „Луд гидия“ на 3 юли започват Бургаски музикални празници „Емил Чакъров“ 2018"}
{"url": "http://www.focus-news.net/news/2018/07/01/2540535/ventseslava-genova-ruo-varna-uchitelyat-tryabva-da-vladee-reditsa-umeniya-s-koito-mozhe-da-sabudi-interesa-na-detsata-i-uchenitsite.html", "text": "Отчита се известна промяна към личността на учителя в обществото. Това каза за  Радио „Фокус“ – Варна  Венцеслава Генова, началник на Регионалното управление на образованието (РУО) във Варна, във връзка с проведената през седмицата Първа регионална конференция на Регионален методически съвет към РУО – Варна, секция детски и начални учители. „Конференцията имаше за цел да представи съвременните изисквания към учителя, който трябва да умее да се ориентира в растящия поток от информация, да подбере основното и да го поднесе в дидактически достъпен вид на совите възпитаници“, добави Венцеслава Генова. По думите й като професионалист учителят трябва да владее редица умения, с които може да събуди интереса на децата и учениците, защото учениците могат да бъдат задържани в училище и активно включени в процеса само тогава, когато им е интересно. „Разковничето на ролята на учителя като преподавател е мотивацията в училището и детската градина да бъде постигната в максимална степен“, заяви Венцеслава Генова. Тя каза още, че по време на конференцията са били очертани основните задачи и функции на учителя във връзка с новите изисквания, които стоят към професията, към кариерното развитие на учителя и към възвръщането на неговата престижна роля в обществения живот. \r\nМарияна ВАЛЕНТИНОВА", "date": "2018.07.01", "title": "Венцеслава Генова, РУО – Варна: Учителят трябва да владее редица умения, с които може да събуди интереса на децата и учениците"}
{"url": "http://www.focus-news.net/news/2018/07/01/2540534/atanas-kambitov-borisov-spravedlivo-finansira-regionite-zatova-v-blagoevgrad-mladite-sa-ni-prioritet.html", "text": "Борисов справедливо финансира регионите, затова в Благоевград младите са ни приоритет. Това каза Атанас Камбитов, кмет на Благоевград, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от  екипа на предаването . Камбитов заяви позиции по следните теми:  Купува ли ГЕРБ регионите и развиват ли се те?; Програмите за развитие и растеж на регионите – какво се прави в Благоевград – енергийна ефективност, социални жилища, майчинските и ромските постройки  \r\nБеновска посрещна Атанас Камбитов за пръв път в студиото на предаването с въпроса дали ГЕРБ купуват регионите и припомни, че днес е първият ден след края на европредседателството на България и отново ще се обострят всички политически и предизборни битки. Кметът на Благоевград обясни, че преди всички избори ситуацията е такава, а на въпроса отговори с категорично не и подчерта, че партия ГЕРБ развива регионите бързо и успешно. На плазмата в студиото бе показано кръгово кръстовище, което е частично финансирано от Републиканския бюджет, обясни гостът. Той коментира, че през последните 6-7 години се реализират много местни, но и национални проекти и именно правителствата досега на ГЕРБ са осигурявали средства от Републиканския бюджет и от оперативните програми. Кметът на Благоевград подкрепи думите си с пример от Югозападна България – автомагистрала „Струма“ – европейски коридор с огромно икономическо значение, свързващ Западните Балкани и допълни, че именно регионите с магистрали отбелязват значителен икономически ръст от около 20 %. Относно местните проекти той заяви, че правителството на ГЕРБ и специално премиерът Борисов, който е бил кмет, не делят на свои и чужди, няма приоритетни градове и региони. Беновска попита доколко политиката на ГЕРБ на местно равнище е изпълнена с регионална отговорност по отношение на енергийната ефективност. Камбитов изрази своите одобрения за националната програма за 2 милиарда лева, която според него не може да бъде критикувана поради своята значимост и ефективност. Той обясни, че Благоевград е сред първите градове с над 150 блока, над 9000 семейства, около 30 000 жители, облагодетелствани от програмата. Кметът сподели, че около с 50% спадат разходите на домакинствата за отопление, което допринася за намаляване на замърсяването на околната среда и въпреки упреците всички блокове са конструктивно укрепени. Водещата припомни, че в града се въвеждат мерки за енергийна ефективност и осигуряване достъп на хора в неравностойно положение в сградата на регионалната служба по безопасност и противопожарна защита в Благоевград. Кметът обясни, че това са тези проекти за по програма „Региони в растеж“ и където е допустимо се изграждат съоръжения за достъп, което се превръща в политика на общината, която е единствената подкрепила т.нар. „свободна зона“, която ще дава достъп на хората със затруднения до фестивали, културни събития, изкуство и т.н. Беновска попита какво се върши по болната тема със социалните жилища. Камбитов се похвали с това, че общината има 580 жилища, които се отдават на нуждаещите се, а в момента отново по програма „Региони в растеж“ се изграждат 172 нови модерни жилища, които са изцяло оборудвани и са предназначени за млади хора и семейства, което да ги подсигури и да ги мотивира да останат да работят и живеят в града. Водещата попита госта си дали знае, че днес населението ни е паднало под 7 милиона, а 1985 година броят на хората в България е бил над 9 милиона. Тя допълни и, че се раждат около 35 хиляди деца годишно, а умират около 50 хиляди възрастни и подчерта, че Виктор Орбан е „наваксал“ това разминаване с програми ориентирани към младите хора като предоставя безвъзмездни помощи за жилища, нисколихвени кредити за създаване на семейства и надбавки за деца. Беновска попита дали в Благоевград може да се работи по тази тема. Кметът на града отговори, че общината не може да поеме такава финансова тежест, но именно изграждането на апартаментите и даването им на ниски цени е в голяма помощ на младите, а и общината е една от малкото, която покрива всички изисквания за инвитро процедури без значение от възрастта на жената. Той подчерта и, че общината дофинансира личните асистенти, така че възнаграждението да е приемливо, а общината разполага с над 23 социални услуги, които се финансират от общината и са напълно безплатни. Беновска повдигна темата за майчинствата и безразборните суми, които се раздават на майките от ромски произход, незаконните постройки, неизплащането на задълженията и сриването на морала и ценностите в обществото. Камбитов каза, че се създава армия от безработни, които лежат на държавата и работещите, но няма как той като кмет да ограничи раждаемостта на ромски деца. Той подчерта, че социалните жилища не са роми и критериите и ограниченията са ясни. Относно незаконните и опасните жилища кметът на Благоевград обясни, че се прави регистър и се започва събаряне, но и осигуряване на алтернатива за живеене на тези семейства.  Националната доктрина на България; Дуалното и професионалното образование; Индустриални зони в Благоевград \r\nБеновска припомни, че с Пламен Димитров, президента на КНСБ, с Живко Тодоров, кмета на Стара Загора, с Димитър Николов, кмета на Бургас, с Иван Портних, кмета на Варна и покани и кмета на Благоевград да се включи в създаването на ядро за привличане на вниманието и влагане на повече усилия върху националните приоритети, защото България е единствената на Балканите без национална доктрина, а проблемът с ромското население е един от важните за страната. Камбитов прие поканата и се съгласи, че проблемът е много сериозен и трябва да се действа.  \r\nВодещата повдигна и темата за дуалното и професионалното образование, защото България се нуждае от обучени кадри, а децата ще излизат с професии. Кметът на Благоевград обясни, че за съжаление все още няма взаимовръзка между бизнеса и образованието като цяло, и също би се включил и по темата за индустриалните зони, която Беновска повдигна. Камбитов обясни, че това е един от големите проблеми на града, а и част от общинските земи са раздадени на частни лица, но в момента общината няма терени, които да се превърнат в индустриална зона. Според него трябва да се прекрати мораториума за разпореждане със земеделските земи, защото това ограничава инвестиционните намерения или ако не се премахне, то поне да има определени изключения при наличие на инвестиционен интерес.  От парламента в кметството  \r\n„Съжалявате ли, че напуснахте законодателната власт, парламента и отидохте в „парламента“ на Благоевград?“ попита Беновска. Кметът на Благоевград отговори, че категорично не съжалява и обясни, че законодателната работа е много специфична, а действието на закона се вижда след време, докато кметската работа е оперативна и резултатът се вижда веднага, а това носи удовлетворение. Беновска каза, че ще очаква да продължат разговорите, но и действията по наболелите теми и благодари на Атанас Камбитов за участието в предаването и му подари клубната тениска с въпроса „Защо се посвещавате на мисията да правите живота на хората по-добър?“. „Защото това ми носи удовлетворение, а когато не успяват, повтарям докато успея!“ каза кметът на Благоевград. Водещата подари и книгата с интервюто си с Ахмед Доган от 1992 година, преиздадена през 2016 година, а от своя страна кметът подари „Четвъртата индустриална революция“ на Клаус Шваб. А за финал гостът получи и българската, здрава, червена ябълка. \r\nТака завърши разговорът между Атанас Камбитов и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 1-ви юли 2018-та година.", "date": "2018.07.01", "title": "Атанас Камбитов: Борисов справедливо финансира регионите, затова в Благоевград младите са ни приоритет"}
{"url": "http://www.focus-news.net/news/2018/07/01/2540532/sofiya-kontsertat-muzikata-na-zapadnite-balkani-zapochna-s-izpalnenie-na-vokalen-ansambal-slavyani-na-sofiyskata-filharmoniya.html", "text": "Концертът „Музиката на Западните Балкани“ започна с изпълнение на вокален ансамбъл „Славяни“ на Софийската филхармония, предаде репортер на  Агенция „Фокус“.  Десетки столичани и гости на града се насладиха на песните „Дафино вино“ и „Тръгнала е малка мома“, като предстои меломаните и любителите на музиката на Западните Балкани да се докоснат до изявите на  формацията Western Balkan Band BG и на музикантите от Спектрум и 4th Edition.  \r\nКонцертът се провежда в парка зад НДК, откъдето са минали всички еврокомисари, над 400 министри на държавите-членки на ЕС. Там се състоя и историческата снимка на всички лидери на ЕС и Западните Балкани. Концертът не е озаглавен случайно „Музиката на Западните Балкани“, тъй като посланието му е насочено към Австрия, която вече председателства Съвета на ЕС. Идеята е австрийското председателство да продължи един от основните ни приоритети през изминалите 6 месеца, какъвто е европейската интеграция на Западните Балкани. Организатори на събитието са Министерство на културата и Министерство на Българското председателство на Съвета на ЕС 2018 г. със съдействието на НДК.  \r\nДеница КИТАНОВА", "date": "2018.07.01", "title": "София: Концертът „Музиката на Западните Балкани“ започна с изпълнение на вокален ансамбъл „Славяни“ на Софийската филхармония"}
{"url": "http://www.focus-news.net/news/2018/07/01/2540538/predstoyashti-mezhdunarodni-sabitiya-za-2-yuli-agentsiya-fokus.html", "text": "Иранският президент Хасан Роухани е на двудневно посещение в Швейцария. \r\n***  Новоизбраният испански премиер Педро Санчез ще проведе преговори с португалския си колега Антонио Кошта. \r\n***  Европейският комисар по икономическите въпроси Пиер Московиси е на двудневно посещение в Гърция, където ще обсъди с местното политическо ръководство споразумението на Еврозоната за публичния дълг на балканската държава. \r\n***  Президентът на САЩ Доналд Тръмп ще приеме холандския министър-председател Марк Рюте. \r\n***", "date": "2018.07.01", "title": "Предстоящи международни събития за 2 юли  (Агенция \"Фокус\")"}
{"url": "http://www.focus-news.net/news/2018/07/01/2540537/pazardzhik-detsko-lyato-2018-zapochva-na-2-yuli-v-strelcha.html", "text": "В Стрелча на 2 юли започва програмата „Детско лято 2018“, съобщиха за  Радио „Фокус“ – Пазарджик  организаторите. Целта на програмата е да спомага за развитието на деца в различни области. Нейни организатори са общинската администрация, училищата в Стрелча, читалището, историческият музей и Местната комисия за борба с противообществените прояви на малолетни и непълнолетни. Програмата се открива със спортни игри на открито. В рамките на „Детско лято 2018“ са предвидени състезания, спортни игри, различни изложби, търсене на съкровище, турнир по шах. Тя ще продължи до 27 август. \r\nРадослава МУРДЖЕВА", "date": "2018.07.01", "title": "Пазарджик: „Детско лято 2018“ започва на 2 юли в Стрелча"}
{"url": "http://www.focus-news.net/news/2018/07/01/2540521/ria-novosti-kandidatat-za-prezident-na-meksiko-andres-lopez-obrador-glasuva-na-izborite.html", "text": "Кандидатът за президент на Мексико Андрес  Лопез Обрадор  от лявата коалиция „Заедно правим история“, гласува на всеобщите избори в страната, предава   РИА Новости. \r\nЛопез Обрадор гласува на избирателна секция в района „Койоакан“ на мексиканската столица заедно със съпругата и децата си. Останалите кандидати все още не са упражнили правото си на глас.  \r\nДнес мексиканците избират нов президент, който да встъпи в длъжност през декември за шестгодишен мандат. Също така избират сенатори, депутати, кметове и щатски губернатори.   Виктор Турмаков", "date": "2018.07.01", "title": "РИА Новости: Кандидатът за президент на Мексико Андрес Лопез Обрадор гласува на изборите"}
{"url": "http://www.focus-news.net/news/2018/07/01/2540556/veliko-tarnovo-za-chetvarta-poredna-godina-poklonnicheskiyat-pohod-sv-ivan-rilski-tragva-ot-grada.html", "text": "За четвърта поредна година поклонническият поход „Св. Иван Рилски“ тръгва от Велико Търново. Това съобщи за  Радио „Фокус“ – Велико Търново  Паскал Пиперков от Туристическо дружество „Трапезица 1902“  – Велико Търново. За първи път тази година участниците ще преминат пътя от Никопол до Враца. Те ще тръгнат на 14 юли от Никопол и ще преминат през Плевен, Луковит и Мездра, където ще посетят знакови църкви и манастири – манастира „Св. Георги“ в местността Кайлъка, Садовския манастир, манастира край Карлуково и други. Маршрутът е с дължина 190 км. На 1-ви август участниците ще се влеят в националния поклоннически поход „Рилския чудотворец“, който се организира между 1 и 6 август всяка година, от 2010 година насам. Пиперков отбеляза, че походът е поклоннически. През цялото време великотърновската група, вървейки, отправя молитви към светеца. “Това е поклоннически поход, и макар да има обичайни характеристики на туристически пешеходен поход, има и спецификата на богослужение. Ние и сутрин, и вечер сме в храмовете, спираме и се молим в храмове по пътя. През цялото време на нашето движение носим икони и отправяме една непрестанна молитва. Молим се за българския народ, молим се за небесното покровителство на св. Иван Рилски, Господ да даде благоденствие, да подкрепя нашия народ в трудностите. Молим се и за здраве, благополучие, духовно израстване и за тези, които участват в похода“, посочи Паскал Пиперков. Той допълни, че броят на участниците в похода с всяка изминала година се увеличава. През 2015 година те са били 45 души, през 2016 година – 105, а миналата година – около 200 души. \r\nОрганизатори на поклонническия поход „Св. Иван Рилски“ са Клубът по пешеходен туризъм и туристически спортове „Трапезица – 1909“ и Туристическо дружество „Академик – ВТУ“. \r\nНадежда КРЪСТЕВА", "date": "2018.07.01", "title": "Велико Търново: За четвърта поредна година поклонническият поход „Св. Иван Рилски“ тръгва от града"}
{"url": "http://www.focus-news.net/news/2018/07/01/2540539/rusiya-otstrani-ispaniya-s-duzpi-pod-dazhda-na-luzhniki.html", "text": "Русия се класира за четвъртфиналите на 21-ото световно първенство, на което е домакин. На стадион „Лужники“ Русия победи Испания с дузпи след равенство 1:1 в редовното време. Продълженията също завършиха наравно и се стигна до изпълнение на дузпи, в които Коке и Яго Аспас сгрешиха. Така „руската ролетка на дузпите“ се оказа в полза на селекцията на Станислав Черчесов, която продължава в следващата фаза на първенството. Съперник на Русия ще бъде победителят от мача между Хърватия и Дания, който започва в 21:00 часа тази вечер на стадиона в Нижни Новгород.", "date": "2018.07.01", "title": "Русия отстрани Испания с дузпи под дъжда на „Лужники“"}
{"url": "http://www.focus-news.net/news/2018/07/01/2540559/sofiya-peshehodets-e-bil-blasnat-v-rayona-na-ulitsite-georgi-s-rakovski-i-moskovska.html", "text": "Пешеходец е бил блъснат в района на улиците „Георги С. Раковски“ и „Московска“. Това съобщи за   Агенция „Фокус“  говорителят на Центъра за спешна медицинска помощ (ЦСМП) – София Катя Сунгарска. „Около 19.00 часа е получен сигнал за блъснат пешеходец в района улиците „Георги С. Раковски“ и „Московска“. Човекът е поляк и е с нараняване на главата, без комоцио. Не е тежко пострадал и е закаран веднага в УМБАЛ „Царица Йоанна – ИСУЛ“, обясни Катя Сунгарска.", "date": "2018.07.01", "title": "София: Пешеходец е бил блъснат в района на улиците „Георги С. Раковски“ и „Московска“"}
{"url": "http://www.focus-news.net/news/2018/07/01/2540558/kontsertat-muzikata-na-zapadnite-balkani-zakri-balgarskoto-predsedatelstvo-na-saveta-na-es.html", "text": "Концертът „Музиката на Западните Балкани” отбеляза края на първото Българско председателство на Съвета на ЕС 2018. Той беше открит от министъра за Българското председателство на Съвета на ЕС Лиляна Павлова, съобщиха от пресцентъра на  министерството .  \r\nШест месеца нашата страна беше под светлината на прожекторите, а нашите екипи и доброволци бяха лицето на България. С тях показахме, че България е достойна за нелеката работа, каза министър Павлова при откриването. Тя благодари на всички млади хора, които безрезервно и напълно безплатно са работили за каузата, на екипа на НДК за денонощната работа и на целия екип на НСО, МВР и на всички служби, направили успешно Българското председателство, а страната ни и Балканите – център на събитията в Европа. Министърът благодари и на всички софиянци и гости на града за проявеното търпение и разбиране към мерките, предприети за гарантирането на сигурността и спокойствието на провежданите събития.   \r\nПредседателството не приключва, то само се премества в Австрия. Продължаваме! Тази вечер ще си направим с Теодосий Спасов една хубава вечер, приветства зрителите и председателят на Съвета на директорите на НДК Борислав Велков. \r\nСтотици столичани се събраха тази вечер пред новата открита сцена на НДК, за да се насладят на прекрасните изпълнения на Теодосий Спасов и неговата формация Western Balkans Band BG, и на музикантите от Спектрум и 4th Edition. Концертът започна с изпълнение на вокален ансамбъл „Славяни“ на Софийската филхармония и изпълнението на песните „Дафино вино“ и „Тръгнала е малка мома“.  \r\nБлизо четиричасовото събитие, което бележи края и на Българското председателство, завършва със заря.     \r\nКонцертът се провежда в парка зад НДК, където беше официалният вход за ръководителите на делегациите, откъдето минаха всички лидери от ЕС, еврокомисари и над 400 министри на държавите-членки. На това място беше направена и историческата снимка на всички лидери на ЕС и Западните Балкани, които се разходиха по алеите до „моста на влюбените“. \r\nПоследното от културните събития, съпътстващи провеждането на първото ротационно председателство на страната ни е посветено именно на Западните Балкани – един от „българските приоритети“ на председателството. Този приоритет беше припознат и от Австрия, която ще продължи да работи по него през следващите шест месеца. \r\nС избирането на темата на това културно събитие организаторите – Министерство за Българското председателство, Министерството на културата и НДК – потвърждават, че страната ни ще продължава да работи за просперитета, развитието, сигурността, свързаността и европейската перспектива на региона.", "date": "2018.07.01", "title": "Концертът „Музиката на Западните Балкани“ закри Българското председателство на Съвета на ЕС"}
{"url": "http://www.focus-news.net/news/2018/07/01/2540557/katya-sungarska-tssmp-lineykata-e-pristignala-za-dve-minuti-ot-podavaneto-na-signala-no-za-sazhalenie-prof-bozhidar-dimitrov-veche-e-bil-pochinal.html", "text": "Получаваме сигнал в 19.56 часа за човек в безсъзнание на ул. „Елемаг“. Съответно отклоняваме екип, който е в близост. Това съобщи за  Агенция „Фокус“  говорителят на Центъра за спешна медицинска помощ (ЦСМП) – София Катя Сунгарска. „Екипът е бил на втората минута на мястото на инцидента, но за съжаление, проф. Божидар Димитров вече е бил починал“, добави Сунгарска.", "date": "2018.07.01", "title": "Катя Сунгарска, ЦСМП: Линейката е пристигнала за две минути от подаването на сигнала, но за съжаление, проф. Божидар Димитров вече е бил починал"}
{"url": "http://www.focus-news.net/news/2018/07/01/2540536/ria-novosti-gyunter-yotinger-prizova-kam-pregovori-sas-stranite-ot-severna-afrika-za-migrantite.html", "text": "Европейският комисар по бюджет Гюнтер Йотингер заяви в интервю пред германски вестник, че трябва да се водят преговори със страните от Северна Африка по въпросите за мигрантите, предава   РИА Новости. \r\n„Необходимо е споразумение за сътрудничество със страните от Северна Африка, които са разположени или непосредствено на брега на Средиземно море или в региона Сахел. Сега ние трябва да водим преговори за това. Нужна ни е справедлива концепция“, заяви Йотингер. \r\nСпоред източници от германските медии, преговори по въпроса се водят с Мали, Нигер, Нигерия и Либия. \r\nПо-рано германският канцлер Ангела Меркел заяви, че  въпросът за връщането на мигрантите в страните от Африка трябва на първо място да се обсъжда със самите африкански държави.   Виктор Турмаков", "date": "2018.07.01", "title": "РИА Новости: Гюнтер Йотингер призова към преговори със страните от Северна Африка за мигрантите"}
{"url": "http://www.focus-news.net/news/2018/07/01/2540531/tokat-i-parnoto-poskapnaha-obzor.html", "text": "От 1 юли 2018 г. цената на електрическата енергия се увеличи средно с 2,03 %,  а цената на топлинната със 7,33%. Това реши Комисията за енергийно и водно регулиране (КЕВР) на свое заседание. Решението ще важи за новия ценови период, който започва от 1 юли 2018 г. и ще продължи до 30 юни 2019 г. Председателят на Регулатора доц. Иван Иванов  уточни, че за ЧЕЗ цената на електрическата енергия ще се повиши с 1,75 %, за EVN с 1,82 % и за „Енерго-про“ с 2,78 %. По отношение на топлинната енергия за „Топлофикация – София“ повишението на цената ще е с 7,46 %, за „ЕВН България Топлофикация“ – Пловдив  0,94 % и за „Веолия Енерджи Варна“ ЕАД е 4,89 %.  Той уточни, че при взимане на решението за нарастване на цената на топлинната енергия е взета предвид тази на природния газ, която се е повишила поради поскъпването на суровия петрол и неговите деривати на световните пазари. Доц. Иванов обърна внимание, че КЕВР е успяла да намали поисканото повишение от „Булгаргаз“ почти наполовина. Доц. Иванов поясни, че откакто работи този състав на КЕВР, в последните три години, се стреми цената електрическата енергията да бъде минимално увеличена. \"КЕВР използва всяка възможност, която ѝ дава законът и подзаконовите нормативни актове, за да приема решения в полза на гражданите и бизнеса на България“, каза той и уточни, че не трябва да се допуска да се стигне до тежко финансово положение на енергийните дружества. \r\nДокато Регулаторът заседаваше, пред сградата на КЕВР се проведе протест срещу увеличението на цената на тока, парното и водата. Протестът бе подкрепен от Градския съвет на БСП – София. Протестиращите носеха трансперанти, на които пишеше: \"Убиват ни с тока, водата и парното! И за въздуха ли ще плащаме?\" и \"ЧЕЗ - на народа, не на шайката! Няма да плащаме на Гинка!\". Протестиращите успяха временно да затворят за движение бул. „Княз Александър Дондуков“.  \r\nУвеличението коментира лидерът на БСП Корнелия Нинова в социалната мрежа „Фейсбук“. Тя посочи, че увеличаването на цената на тока и парното е поредният цинизъм от страна на председателя на КЕВР. По думите ѝ гласуването на оставката на Иван Иванов е най-малкото, което трябва да се случи, за да има законност в държавата и справедливост за хората. „Бил спазвал закона при ценобразуването. Защо със същата загриженост не спази закона и не се произнесе за сделката с Гинка Върбанова и ЧЕЗ? А господин премиерът твърди, че КЕВР бил независим орган. Независим е от закона и зависим от икономико-политически интереси“, коментира още Нинова.  \r\nДеница КИТАОНВА", "date": "2018.07.01", "title": "Токът и парното поскъпнаха (ОБЗОР)"}
{"url": "http://www.focus-news.net/news/2018/07/01/2540562/sofiya-metrostantsiite-serdika-1-i-2-sa-otvoreni-za-patnitsi.html", "text": "Метростанциите \"Сердика\" 1 и 2 са отворени за пътници. Това съобщиха от пресцентъра на  Столична община .", "date": "2018.07.01", "title": "София: Метростанциите \"Сердика\" 1 и 2 са отворени за пътници"}
{"url": "http://www.focus-news.net/news/2018/07/01/2540561/predsedatelyat-na-komisiyata-po-kulturata-i-mediite-vezhdi-rashidov-izkaza-saboleznovaniya-za-zagubata-na-prof-bozhidar-dimitrov.html", "text": "Председателят на парламентарната Комисия по културата и медиите Вежди Рашидов изказа съболезнования до семейството на проф. Божидар Димитров, съобщиха от   Комисията по културата и медиите .  \r\n„Загубихме един голям учен, който посвети живота си на каузата на България, загубихме великолепен човек с голямо сърце и широка душа! Поклон пред паметта му!“, се казва в съболезнованието.", "date": "2018.07.01", "title": "Председателят на Комисията по културата и медиите Вежди Рашидов изказа съболезнования за загубата на проф. Божидар Димитров"}
{"url": "http://www.focus-news.net/news/2018/07/01/2540565/ventseslava-genova-ruo-varna-regionalniyat-metodicheski-savet-strukturiran-kam-institutsiyata-okazva-podkrepa-na-mladi-uchiteli.html", "text": "Регионалният методически съвет, структуриран към институцията през настоящата учебна година, оказва подкрепа на млади учители. Това каза за  Радио „Фокус“ – Варна  Венцеслава Генова, началник на Регионалното управление на образованието (РУО) във Варна. Във връзка с наблюденията, че в обществото има известна промяна към личността на учителя, в началото на текущата учебна година Регионалното управление на образованието във Варна е формулирало и работило по три основни политики, една от които е свързана с подкрепа на млади учители, посочи Венцеслава Генова. Целта на Регионалния методически съвет е да окаже методическа подкрепа както на млади учители, така и на новопостъпили в дадената институция учители с цел да се задържат в образователната система и да постигат професионални резултати. „Другата ни система е регионалната програма за подобряване на резултатите на учениците. На база среден успех след националните външни оценявания и държавните зрелостни изпити заемащите последните позиции през миналата година сега са в средата на класацията“, посочи Венцеслава Генова. Регионалното управление на образованието във Варна работи и с родителите, като партньори в образователния процес. \r\nВенцеслава Генова подчерта, че по време на проведената през седмицата Първа регионална конференция на Регионален методически съвет към РУО – Варна, секция детски и начални учители, са отчетени и основни похвати, които дават добри резултати във възпитанието на децата и учениците. „Много интересни моменти поднесоха учителите в своите наблюдения за причините, които водят към регрес както в поведението, така и в учебните резултати и какви точно помощи могат и трябва да бъдат осигурени, защото всеки има нужда от подкрепа. Откроиха се необходимите конкретни и приложими решения, обвързани както теоретично, така и с практиката на учителите, тъй като всяко дете е специфично, всеки родител е специфичен, всеки учител е специфичен и всяка ситуация е специфична“, заяви Венцеслава Генова. \r\nМарияна ВАЛЕНТИНОВА", "date": "2018.07.01", "title": "Венцеслава Генова, РУО – Варна: Регионалният методически съвет, структуриран към институцията, оказва подкрепа на млади учители"}
{"url": "http://www.focus-news.net/news/2018/07/01/2540567/stara-zagora-za-poredna-godina-kazanlak-shte-bade-domakin-na-eko-festival-organiziran-ot-mladezhki-tsentar-za-razvitie-vzaimopomosht.html", "text": "За поредна година Казанлък ще бъде домакин на Еко-фестивал, организиран от Младежки център за развитие „Взаимопомощ“, каза за  Радио „Фокус“  председателят на организацията Мария Славова. Тя поясни, че за втора година събитията от фестивала ще се проведат в района на парк „Тюлбето“, след като в предишни години организаторите предпочитаха язовир „Копринка“. Първият ден от еко-фестивала е 5 юли, когато започва първото ателие с хора с увреждания. Партньори на събитието са Дневни центрове за работа с хората със специфични потребности. „В програмата сме включили и конна езда, която ще въодушеви стари и млади“, каза Славова. На следващия ден, на 6 юли, е предвидено почистване на района на парк „Тюлбето“ и концерт на група „Афекшън“. В съботния ден организаторите предвиждат освен екологични прояви и езда, и разходка с бъги. В специализирани работилници желаещите ще се научат как да изработват домашен сапун, да месят квасен хляб и да рисуват. Фестивалната вечер ще завърши с концерт на група „Оратница“. \r\nСлавяна ГАЙДАРОВА", "date": "2018.07.01", "title": "Стара Загора: За поредна година Казанлък ще бъде домакин на Еко-фестивал, организиран от Младежки център за развитие „Взаимопомощ“"}
{"url": "http://www.focus-news.net/news/2018/07/01/2540533/donald-tramp-harli-deyvidsan-shte-ponesat-golyam-udar.html", "text": "Президентът на САЩ Доналд Тръмп предупреди производителя на мотоциклети „Харли-Дейвидсън“, че познава неговите клиенти и че те няма да погледнат с добро око на решението на американската компания да премести част от производството си в чужбина, предава  Politico. \r\n„Всички, който някога са купували „Харли-Дейвидсън“, гласуваха за мен и те не са доволни от решението на компанията. Смятам, че тя ще понесе голям удар“, заяви Тръмп.  \r\nБазираната в щата Уисконсин компания съобщи, че ще премести част от производството си в чужбина, за да избегне митата върху мотоциклетите, наложени от ЕС. Решението на Тръмп да наложи мита върху вноса на стомана и алуминия предизвикаха ответни действия от ЕС. „Харли-Дейвидсън“ уточни, че мотоциклетите, предназначени за американския пазар, ще продължат да се произвеждат в САЩ. \r\n „Мисля, че „Харли“ е американски мотор и затова компанията не трябва да се прави на хитра“, заяви Тръмп.   Виктор Турмаков", "date": "2018.07.01", "title": "Доналд Тръмп: „Харли-Дейвидсън“ ще понесат голям удар!"}
{"url": "http://www.focus-news.net/news/2018/07/01/2540569/zaglaviya-na-ispanskite-medii-sled-otpadaneto-na-ispanskiya-natsionalen-otbor.html", "text": "Заглавия на испанските медии след отпадането на испанския национален отбор от световното първенство по футбол Marca: : Андрес Иниеста изигра последният си мач с испанския национален отбор, а отборът завърши по възможно най-лошия начин, отпадайки на осминафиналите. As:   Испания допусна много пропуски и не успя да елиминира много по-слаб противник. Акинфеев е герой с две спасени дузпи. Mundo Deportivo:  : Световното първенство за Испания приключи. Отборът отпадна с дузпи след  равен резултат в редовното време и продълженията. Този път лотарията на дузпите не беше благоприятна, а неуспехите на Коке и Аспас сложиха край на мечтата за  Световната купа, докато домакините не се провалиха. El Pais:  : Видимо разочарован , Фернандо Йеро се появи след елиминирането на испанския отбор срещу Русия . Треньорът се ограничи да предаде тъгата  на играчите, но не изясни дали е взел решение за бъдещето си на пейката на националния отбор: \"Това не е мое решение\", каза той. El Mundo:  : Испания загуби от по-слаб отбор , нямаше  душа и сила, за да надделее до един от най-слабите противници, с които се е срещнал в историята си в Световното първенство, и в крайна сметка се стигна до дузпите - до руска рулетка, Сбогом на Световното първенство.", "date": "2018.07.01", "title": "Заглавия на испанските медии след отпадането на испанския национален отбор"}
{"url": "http://www.focus-news.net/news/2018/07/01/2540563/tsvetan-tsvetanov-gerb-sardechni-saboleznovaniya-na-semeystvoto-i-blizkite-na-bozhidar-dimitrov.html", "text": "Загубихме един голям българин. Сърдечни съболезнования на семейството и близките на Божидар Димитров. Почивай в мир, приятелю! Това написа във социалната мрежа  \"Фейсбук\"  заместник-председателят на ГЕРБ и председател на ПГ на партията Цветан Цветанов.", "date": "2018.07.01", "title": "Цветан Цветанов, ГЕРБ: Сърдечни съболезнования на семейството и близките на Божидар Димитров"}
{"url": "http://www.focus-news.net/news/2018/07/01/2540566/predsedatelyat-na-narodnoto-sabranie-tsveta-karayancheva-izkazva-dalboki-saboleznovaniya-kam-semeystvoto-i-blizkite-na-bozhidar-dimitrov.html", "text": "Председателят на Народното събрание Цвета Караянчева изказва дълбоки съболезнования към семейството и близките на Божидар Димитров. Това съобщиха от пресцентъра на  Народното събрание .  \r\n\"Напусна ни един забележителен българин, човек със силна харизма, с ярко и неподражаемо присъствие в обществения, научния и политическия живот на страната ни\", отбелязва председателят на парламента в съболезнователния адрес. Тя изразява увереност, че всички българи с дълбока признателност ще помнят всеотдайната и вдъхновена дейност на Божидар Димитров.     \r\n\"Неговата личност безспорно заслужава дълбоката признателност на цялото ни общество – за изключителния му принос в развитието на историческата наука, за съхраняването на българската памет и популяризирането на богатото ни културно наследство\", пише още Цвета Караянчева.   \r\n\"Неговото дело, посветено на българската история, на демократичното развитие и напредъка на страната ни, винаги ще бъдат помнени и почитани\", отбелязва още председателят на българския парламент.", "date": "2018.07.01", "title": "Председателят на Народното събрание Цвета Караянчева изказва дълбоки съболезнования към семейството и близките на Божидар Димитров"}
{"url": "http://www.focus-news.net/news/2018/07/01/2540560/24-vesti-makedoniya-provezhdat-se-protesti-v-gartsiya-pod-naslov-makedoniya-e-gratska.html", "text": "В гръцките градове Атина и Солун се провеждат протести под наслов „Македония е гръцка“, пише македонското издание  24 вести . \r\nМакедония е гръцка - това е посланието, изпратено от гръцките граждани няколко пъти досега, недоволни от работата на правителството по разрешаването на спора за името с Македония. С гръцки знамена в ръце и плакати, че Македония е гръцка, с викове срещу правителството и срещу Договора за името от Преспа, който също бе наречен и  \"споразумение на предателството\",  с послание към политиците, че са предатели, недоволните гръцки граждани и днес излязоха по улиците на Солун и Атина. \r\nВъпреки че протестът не е толкова масов и само няколко улици в частта около гръцкия парламент са затворени, полицейската охрана пред парламента е усилена. Сред демонстрантите има хора от всички възрасти, както и духовници. \r\nНедоволството има не само сред гражданите и гръцката опозиция, но и от коалиционния партньор на гръцкото правителство. След споразумението в  Преспа, гръцкото правителство се разтресе. „За името не преговаряме, ние имаме ясен мандат от народа и ако дойде време и когато му дойде времето ще се оттеглим от правителството – това беше съобщено на заседание на Националния съвет на партията на Независимите гърци от сегашния министър на отбраната и лидер на Независимите гърци Панос Каменос , които отново потвърдиха позицията на партията, че \"те не отстъпват името Македония на никого и по никаква причина\".  Юлиян Марков", "date": "2018.07.01", "title": "24 вести (Македония): Провеждат се протести в Гърция под наслов „Македония е гръцка“"}
{"url": "http://www.focus-news.net/news/2018/07/01/2540564/ekathimerini-provezhdat-se-protestni-mitingi-sreshtu-dogovora-za-imeto-v-atina-i-solun.html", "text": "Два митинга се провеждат в  централната част на Атина и Солун в неделя, за да протестират срещу споразумението от юни между Атина и Скопие за името на Бившата югославска република Македония (БЮРМ), пише гръцкото електронно издание  Ekathimerini . \r\nПротестиращите са се събрали пред  парламента в гръцката столица и на площад Аристотел в Солун и затварят ключови пътни артерии и в двата града. \r\nВ Солун протестиращите първоначално се опитаха да се съберат пред Бялата кула, но бяха възпрепятствани от полицията. Имаше няколко кратки схватки с органите на реда преди протестиращите да се насочат към площад  Аристотел.  Юлиян Марков", "date": "2018.07.01", "title": "Ekathimerini: Провеждат се протестни митинги срещу Договора за името в Атина и Солун"}
{"url": "http://www.focus-news.net/news/2018/07/01/2540570/sitel-makedoniya-trima-dushi-zaginaha-pri-navodneniyata-v-rumaniya.html", "text": "Най-малко трима души бяха убити и стотици спасени по време на тежки бури и силни валежи, които засегнаха Румъния, пише македонското издание  Сител . \r\nРумънското министерство на вътрешните работи заяви днес, че 760 души са спасени или евакуирани и 20 000 служители на аварийните служби работят на място, предаде АП. \r\nЕдин човек, който минавал с кон през река днес, се е удавил след като е влезнал във водата. Една жена се удави в източната част на Румъния, след като е била отнесена от придошла река. Третата жертва е човек, който се е удавил, докато е брал зеленчуци.  Юлиян Марков", "date": "2018.07.01", "title": "Сител (Македония): Трима души загинаха при наводненията в Румъния"}
{"url": "http://www.focus-news.net/news/2018/07/01/2540571/telma-provedoha-se-protesti-za-dogovora-za-imeto-v-atina-i-solun.html", "text": "Проведоха се протести за Договора за името в Атина и Солун, пише македонското издание  Телма . \r\nПроведоха се два протеста в Атина и Солун след обяд срещу Договора за името. В Атина протестът се състоя пред гръцкия парламент, а в Солун  на площад Аристотел. Протестът, макар и не толкова многоброен, колкото предишния, не мина без инциденти. Голяма група маскирани лица се сблъскаха с полицията, като я атакуваха с пиротехнически материали и различни предмети. В Солун отново полицията не позволи протестът да се проведе пред Бялата кула и спря демонстрантите на една от улиците, водещи към кулата. В същото време част от тълпата се опита да пробие полицейския кордон, хвърляйки камъни и бутилки срещу органите на реда, които отговориха с  шокови гранати, съобщиха гръцките медии. Протестиращите носеха плакати, че Македония е гръцка, и членовете на гръцкото правителство са предатели. Протестите бяха организирани от две групи чрез социални мрежи, призоваващи че \"борбата продължава, докато споразумението за предоставяне на името Македония  на Скопие бъде отменено\".  Юлиян Марков", "date": "2018.07.01", "title": "Телма:  Проведоха се протести за Договора за името в Атина и Солун"}
