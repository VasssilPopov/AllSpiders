{"url": "http://www.focus-news.net/news/2018/02/22/2491700/blagoevgrad-teatralni-postanovki-kontserti-i-rabotilnitsi-sa-chast-ot-initsiativite-vklyucheni-v-kulturnata-programata-na-obshtinata-do-kraya-na-mesetsa.html", "text": "Театрални постановки, концерти и работилници са само част от инициативите, включени в културната програмата на Община Благоевград до края на месеца, предаде репортер на Радио „Фокус“ – Пирин. До 26 февруари, всеки ден, се организират различни инициативи, които са свързани с годишнина от отварянето на НП „Рила“. На 23 февруари в сградата на Община Благоевград от 10.00 часа ще бъде открита „Работилница на Баба Марта“. Събитието ще се провежда всеки делничен ден до 28 февруари в часовете от 10.00 до 17.00 часа. Детско утро под надслов „Мои любими герои от Жул Верн“ по повод 190 години от рождението на писателя пък ще се проведат в същия ден, но от 15.15 часа до 16.30 часа. \r\nНа 24 февруари Куклен театър – Благоевград представя постановката „Виж колко е просто“. Тя ще се играе от 11.00 до 12.30 часа. На 27 февруари  мултимедийна презентация  с интересни исторически факти за библиотеките ще бъде представена в регионалната библиотека в града. Тя ще започне в 13.00 часа и ще е под надслов „Библиотеката, книгите, четенето“. От 17.00 до 19.00 часа в Регионален исторически музей – Благоевград пък ще бъде показана фотодокументална изложба, посветена на войната и епичните боеве за Шипка през погледа на командира на 3-а рота от 3-а опълченска дружина Стефан Кисов.\r\nЛивия НИНОВА", "date": "2018.02.22", "title": "Благоевград: Театрални постановки, концерти и работилници са част от инициативите, включени в културната програмата на Общината до края на месеца"}
{"url": "http://www.focus-news.net/news/2018/02/22/2491702/balgariya-komentari-v-svetovnite-medii-agentsiya-fokus.html", "text": "Българските власти престанаха да крият, че им е писнало да се представят като примерни ученици на Запада, който в замяна на послушанието им ги храни само със „закуски“. „Светлото бъдеще“ вече бе изживяно от София. Сега българите, както и всички останали европейци, без да се притесняват могат да се потопят в не по-малко светлото настояще. При това, от София започнаха да правят ултимативни заявления на най-високо ниво и даже заплашиха Брюксел с „лошо поведение“, пише „Росийская газета“.\r\nВестникът коментира, че членовете на българското правителство започнаха методично да отправят в Брюксел, а даже и във Вашингтон, доста ясно и подчертано емоционални послания. „От години изпълняваме всички критерии (на ЕС – „РГ“). Аз съм убеден, че е дошло времето да вземете решение за приемане на България в Шенген“, заяви българският премиер Бойко Борисов на Мюнхенската конференция за сигурност. „С цялото му уважение към гръцките колеги, не може Гърция да е в Шенген, а България да не е. Нима и ние трябва да станем недисциплинирани, за да ни обърнете внимание? И ние можем да дойдем и да ви кажем: Дайте ни пари!“\r\n\"Росийския газета\" пише, омръзна им и от американците. „Америка вече не е това, което беше“, отбеляза Борисов. След което обвини Вашингтон в опит да утежни сериозно българския бюджет с помощта на завишените цени на американското оръжие. „Поставих въпрос пред американските колеги“, цитират българските медии Борисов. „Може ли да ни дават такива цени на самолетите и танковете? Ще водим преговори... Нека ни предоставят преференции. А ние им разрешаваме да тренират в Граф Игнатиево и Ново село“.\r\nНо да се върнем към Шенген, пише вестникът. Министърът на външните работи на България даде интервю пред немското издание Die Welt, в което поиска от еврочиновниците да приемат България и Румъния в Шенген до края на тази година.\r\n„Това заявление на българския министър има особена тежест, ако отчетем, че в момента България е председател на Съвета на ЕС“, отбеляза в четвъртък анализатор на софийското издание „Труд“. И дойде до неутешителния за българите извод: „Портите на Шенген продължават да са затворени, независимо от всички положителни действия и оценки“.\r\n„В Еврокомисията подчертават, че и двете страни изпълняват всички технически условия за присъединяване към Шенген. Но отделни държави (най-вече Германия и Франция) постоянно изразяват своите съмнения по повод приемането на България и Румъния“, заключва вестник „Труд“. Ето ви евросолидарност, заключва „Росийская газета“.\r\n*** Разсекретени документи разкриват, че българският комунистически режим е имал планове да опожари Вселенската патриаршия в Истанбул, съобщават българските медии, пише турското издание Daily Sabah.\r\nРазсекретените документи от външното разузнаване на комунистическия режим, управлявал страната до 1991 година, разкриват план за създаване на криза между Турция и Гърция, две от съседките на страната. Патриархатът, влиятелна институция, контролираща множество църкви по целия свят, се е оказала подходяща цел за „Операция Кръст“, както е името на плана. Документите, включени в сборник, който трябва да бъде издаден в края на този месец, показват, че ръководителят на разузнавателната служба е обсъждал плана и с други високопоставени служебни лица през 1970 година.\r\nПри успех на плана, службите са се надявали да обтегнат отношенията между Турция и Гърция, съюзници в рамките на НАТО, споделящи дълга история, белязана от периоди на враждебност и приятелство. В извадки от секретния документ се казва, че патриархатът е източник на политическо напрежение между Турция и Гърция и „интервенция“ в религиозната институция „би нанесла съществени вреди на турско-гръцките отношения и би принудила САЩ да вземат страна в кризата“.\r\nПланираната „Операция Кръст“ е трябвало да бъде осъществена през 1971 година, като българските тайни агенти е трябвало да оставят такива следи за „палежа“, че да изглежда работа на турците. Но планът е спрян в последната минута.\r\n*** Надзорният съвет на Чешката електрическа компания (CEZ) съобщи, че се е съгласил да продаде остатъка от българските си активи на местната компания Inercom, предава Radio Praha.\r\nОчаква се сделката да бъде финализирана през следващите няколко дни. Споразумението чака одобрение от българската антимонополна служба.\r\nПродажбата на седем компании трябва да сложи край на 14-годишната дейност на CEZ в България, която в последно време беше белязана от чести конфликти с българското правителство и регулатори.\r\nОт CEZ добавят, че бизнеса в България им е донесъл печалби и че последната оферта на Inercom е била доста над пазарната цена на активите на компанията, според оценката от независим експерт.\r\n*** За трета поредна година България се оказа държавата от Европейския съюз с най-високи нива на корупция, според доклад на организацията „Прозрачност без граници“, отбелязва електронното издание EUObserver.\r\nСтраната ни, която понастоящем е ротационен председател на Съвета на ЕС, бе класирана на 71-во място в Индекса за възприятие на корупцията за 2017 година, който обхваща 180 държави. \r\nКласацията се прави на базата на сравняване на страните по редица показатели, които дават точки по скала от 1 до 100, като 1 е напълно корумпирана и 100 е напълно „прозрачна“ държава. България събира 43 точки, малко по-малко от Унгария (45), Румъния (48), Гърция (48) и Хърватия (49). За тези страни организацията предупреждава, че може да има допустима грешка от около три точки.\r\nВ доклада си от края на януари миналата година на България бе отредено 75-то място от анализираните 176 държави и територии.\r\nНа първо място в Индекса е Нова Зеландия (89), следвана от Дания (88). Трето място споделят Финландия, Норвегия, Швейцария – и трите страни събират по 85 точки. Канада, Люксембург, Нидерландия, Великобритания са на осмо място с 82 точки. Германия е на 12-то място с 81 точки. \r\nВ дъното на класацията са Сомалия (9), Южен Судан (12) и Сирия (14).", "date": "2018.02.22", "title": "България – коментари в световните медии ( Агенция „Фокус“ )"}
{"url": "http://www.focus-news.net/news/2018/02/22/2491699/rosiyskaya-gazeta-ryazko-se-zasili-nedovolstvoto-na-balgariya-ot-povedenieto-na-sasht-i-es.html", "text": "Българските власти престанаха да крият, че им е писнало да се представят като примерни ученици на Запада, който в замяна на послушанието им ги храни само със „закуски“. „Светлото бъдеще“ вече бе изживяно от София. Сега българите, както и всички останали европейци, без да се притесняват могат да се потопят в не по-малко светлото настояще. При това, от София започнаха да правят ултимативни заявления на най-високо ниво и даже заплашиха Брюксел с „лошо поведение“, пише „Росийская газета“.\r\nВестникът коментира, че членовете на българското правителство започнаха методично да отправят в Брюксел, а даже и във Вашингтон, доста ясно и подчертано емоционални послания. „От години изпълняваме всички критерии (на ЕС – „РГ“). Аз съм убеден, че е дошло времето да вземете решение за приемане на България в Шенген“, заяви българският премиер Бойко Борисов на Мюнхенската конференция за сигурност. „С цялото му уважение към гръцките колеги, не може Гърция да е в Шенген, а България да не е. Нима и ние трябва да станем недисциплинирани, за да ни обърнете внимание? И ние можем да дойдем и да ви кажем: Дайте ни пари!“\r\n\"Росийския газета\" пише, омръзна им и от американците. „Америка вече не е това, което беше“, отбеляза Борисов. След което обвини Вашингтон в опит да утежни сериозно българския бюджет с помощта на завишените цени на американското оръжие. „Поставих въпрос пред американските колеги“, цитират българските медии Борисов. „Може ли да ни дават такива цени на самолетите и танковете? Ще водим преговори... Нека ни предоставят преференции. А ние им разрешаваме да тренират в Граф Игнатиево и Ново село“.\r\nНо да се върнем към Шенген, пише вестникът. Министърът на външните работи на България даде интервю пред немското издание Die Welt, в което поиска от еврочиновниците да приемат България и Румъния в Шенген до края на тази година.\r\n„Това заявление на българския министър има особена тежест, ако отчетем, че в момента България е председател на Съвета на ЕС“, отбеляза в четвъртък анализатор на софийското издание „Труд“. И дойде до неутешителния за българите извод: „Портите на Шенген продължават да са затворени, независимо от всички положителни действия и оценки“.\r\n„В Еврокомисията подчертават, че и двете страни изпълняват всички технически условия за присъединяване към Шенген. Но отделни държави (най-вече Германия и Франция) постоянно изразяват своите съмнения по повод приемането на България и Румъния“, заключва вестник „Труд“. Ето ви евросолидарност, заключва „Росийская газета“.\r\nПревод и редакция:", "date": "2018.02.22", "title": "„Росийская газета“: Рязко се засили недоволството на България от поведението на САЩ и ЕС"}
{"url": "http://www.focus-news.net/news/2018/02/22/2491706/tanjug-aleksandar-vulin-prisastva-na-chestvaniyata-po-povod-100-godini-ot-sazdavaneto-na-chervenata-armiya.html", "text": "Сръбският министър на отбраната Александър Вулин присъства в четвъртък вечерта на церемония по случай 100-годишната от създаването на Червената армия, съобщава информационната агенция Tanjug. Вулин е бил официалният представител на Белград по време на проведената Кремъл официална вечеря. Според данни на сръбското Министерство на отбраната, в рамките на церемонията реч е държал президентът Владимир Путин, който е подчертал, че днешният ден е основан на „дълбоко и искрено чувство на уважение за тези, които са защитавали и защитават мирния живот на гражданите“. : Цанко Цолов", "date": "2018.02.22", "title": "Tanjug: Александър Вулин присъства на честванията по повод 100 години от създаването на Червената армия"}
{"url": "http://www.focus-news.net/news/2018/02/22/2491703/sergey-lavrov-za-vizitata-v-sarbiya-ne-si-spomnyam-tolkova-topal-priem-kolkoto-v-belgrad.html", "text": "Руският външен министър Сергей Лавров заяви, че не си спомня толкова емоционален и топъл прием, колкото този, който е получил в Сърбия, предава РИА Новости. \r\nПървият дипломат на Москва бе на двудневно посещение в балканската страна по случай 180-годишнината от установяване на дипломатически отношения между двете държави.\r\nПо думите на Лавров, „Ивица (Дачич) и цялото сръбско ръководство направиха невъзможното, защото аз не си спомням толкова емоционално в официалния смисъл на думата, добро и братско посрещане. Считам, че ние отбелязахме 180-годишнината от установяването на дипломатическите отношения по най-добрия начин“, отбеляза още външният министър. : Цанко Цолов", "date": "2018.02.22", "title": "Сергей Лавров за визитата в Сърбия: Не си спомням толкова топъл прием, колкото в Белград"}
{"url": "http://www.focus-news.net/news/2018/02/22/2491705/usa-today-donald-tramp-predlozhi-da-se-dade-orazhie-na-uchitelite.html", "text": "Американският президент Доналд Тръмп предложи в четвъртък да се дадат оръжия на учителите и служителите в училищата на фона на коментарите в страната, призоваващи за вземане на мерки, целящи предотвратяване на масовите стрелби в училищата, пише американският ежедневник USA Today. \r\nДен след провеждане на разговори с оцелелите от стрелбата в училище в град Паркленд, Флорида, при която 19-годишен уби 17 души, Тръмп настоя чрез няколко съобщение от своята страница в социалната мрежа „Туитър“, че на „добре обучените“ учители и служители трябва да се позволи да носят оръжие на територията на учебните заведения. Според него въоръжените учители „ще бъдат малък бонус към създаване на по-безопасни училища“. \r\nПредложенията на президента бяха приветствани от Уейн ЛеПиер, директор на американската Национална асоциация за оръжията, която от доста време предлага по-строги мерки за безопасност в учебните заведения, въпреки че ЛеПиер не уточни, дали е за въоръжаването на учителите. \r\nСпоред държавния глава на САЩ, „ако потенциален „луд стрелец“ знае, че в някое училище има голям брой добре тренирани учители (и други), които не биха се поколебали на стрелят, той няма да атакува никога това училище“. „Проблемът е решен“, добави Тръмп, според когото „трябва да има и настъпателни действия, само защитата няма да свърши работа“. \r\nНо идеята на президента срещна и опозиция. „Не съм сигурен, че който и да е полицай вярва че това е добра идея“, заяви Ричард Майерс, изпълнителен директор на правоохранителна организация, обединяваща полицаи от големите градове на САЩ. Според него, служителите в полицията „получават месеци обучение“ за боравене с оръжие, преминават през инструктиране и относно начина, по който се взимат \"решения с цел деескалация на ситуацията“. И въпреки това, добави Майерс, „полицията бива критикувана, че използва твърде бързо или често своите оръжия“. \r\nИзданието пише още, че Националната образователна асоциация, която е най-голямата учителска организация в страната, също е отхвърлила идеята. Според нейния председател Лили Гарсия, „вкарването на още оръжия в учебните заведения не допринася за защитата на учениците и учители“ от масова стрелба. Според нея са нужни решения, които ще държат оръжията далеч от тези, които биха ги използвали за да навредят на някого умишлено. : Цанко Цолов", "date": "2018.02.22", "title": "USA Today: Доналд Тръмп предложи да се даде оръжие на учителите"}
{"url": "http://www.focus-news.net/news/2018/02/22/2491701/plovdiv-ot-23-fevruari-v-asenovgrad-zapochvat-sabitiyata-po-povod-140-godini-ot-osvobozhdenieto-na-balgariya.html", "text": "От 23 февруари в Асеновград започват събитията по повод 140 години от Освобождението на България. Това съобщиха за Радио „Фокус“ – Пловдив от отдел „Връзки с обществеността“ на Общината. Първото събитие от програмата е в петък от 17.30 часа в Градска библиотека „Паисий Хилендарски“, където ще бъде открита изложба на представително детско ателие „Пъстроцвет” с художествен ръководител Георги Коройчев, озаглавена „Мила Родино, ти си земен рай”. \r\nСледващото събитие по повод 140 години от Освобождението на България е на 1 март. Тогава от 11.30 часа в Градската библиотека ще се проведе библиотечен урок по родолюбие с ученици от ОУ „Ангел Кънчев“ под надслов „140 години свободна България“. От 17.30 часа, отново на същото място, ще се състои рецитал на Виктория Стефанова, озаглавен „Българийо, за тебе те умряха”. На 2 март от 18.00 часа в Градската библиотека ще се проведе концерт на вокална формация „Квартет Българка джуниър”.\r\nКулминацията на програмата по повод 140 години от Освобождението на България е на 3-ти март. Тогава от 11.00 часа в храм „Св. Димитър“ в Асеновград ще се състои панихида в памет на загиналите за Освобождението на България, след което ще бъдат поднесени цветя на гроба на прапоршчик Вишняков.  От 11.30 часа на площад „Акад. Николай Хайтов” ще се проведе военен ритуал по издигане на националния флаг на Република България. Кметът на Община Асеновград ще произнесе тържествено слово, след което ще се състои спектакъл на ФА „Тракия“, озаглавен „Майка България“. От 13.00 часа в читалище „Христо Ботев“ в село Избеглии, по повод празника, ще се открие обновената историко-етнографска сбирка на населеното място. Честванията продължават в 17.00 часа на пл. „Акад. Николай Хайтов” с празнично хоро с Виевската фолк група, като ще завършат с празнични илюминации в 18.30 часа. Организатори на празничната програма са Община Асеновград, Военно формирование 24490 и Архиерейското наместничество.\r\nТони МИХАЙЛОВ", "date": "2018.02.22", "title": "Пловдив: От 23 февруари в Асеновград започват събитията по повод 140 години от Освобождението на България"}
{"url": "http://www.focus-news.net/news/2018/02/22/2491708/afp-turtsiya-osadi-priznavaneto-na-armenskiya-genotsid-ot-strana-na-niderlandiya.html", "text": "Турция осъди в четвъртък решението на холандските народните представители да признаят за геноцид убийствата на арменци от страна на Османската империя, случили се в началото на 20-ти век, предава AFP.\r\nСпоред становище на външното ведомство в Анкара, Турция „строго осъжда решението взето днес (четвъртък, 22 февруари – бел. пр.) от народните представители в Нидерландия, с което се признават за геноцид събитията от 1915 г.“\r\nАрмения търси международно признаване за геноцид на събитията от 1915-1917 г., при които около 1,5 милиона арменци са убити от властите в Османската империя. Според Анкара, която е наследник на империята, това е обща трагедия, в която броят на мъртвите арменци и турци е равен.Агенция \"Фокус\" припомня:\r\nОтношенията между двете държави са напрегнати в последните няколко месеца, като кулминацията бе изтеглянето на нидерландския посланик от Турция, извършено през януари. В четвъртък, след като стана ясно нидерландското решение, Турция напомни, че клането в Сребреница през 1995 г., при което са убити около осем хиляди мюсюлмани, е станало в сектора, където е бил разположен миротворческия отряд на Нидерландия.  : Цанко Цолов", "date": "2018.02.22", "title": "AFP: Турция осъди признаването на арменския геноцид от страна на Нидерландия"}
{"url": "http://www.focus-news.net/news/2018/02/22/2491679/sofiya-zatrudneno-e-dvizhenieto-v-rayona-na-pl-orlov-most-ul-g-s-rakovski-i-bul-tsar-osvoboditel-zaradi-protest.html", "text": "Затруднено е движението в района на пл. \"Орлов мост\", ул. \"Г. С. Раковски\" и бул. \"Цар Освободител\" в София. Това съобщиха от пресцентъра на Столична община. Временно се налага промяна в маршрута на превозните средстава,  обслужващи линиите на градския транспорт в района.", "date": "2018.02.22", "title": "София: Затруднено е движението в района на пл. \"Орлов мост\", ул. \"Г. С. Раковски\" и бул. \"Цар Освободител\" заради протест"}
{"url": "http://www.focus-news.net/news/2018/02/22/2491710/mia-chernogorskiyat-ministar-po-evropeyskite-vaprosite-podade-ostavka.html", "text": "Черногорският министър по европейските въпроси Александър Пейович подаде оставка в четвъртък след обвинение в конфликт на интереси, съобщава Македонската информационна агенция. \r\nЧерногорската Агенция за борба против корупцията сметна, че има конфликт на интереси, тъй като от месец май миналата година той освен министър е и посланик на Черна Гора в ЕС. Според Пейович, оставката му е подадена повече от морални причини и с цел да освободи правителството от натиска да изпълни решението на Агенцията. : Цанко Цолов", "date": "2018.02.22", "title": "MIA: Черногорският министър по европейските въпросите подаде оставка"}
{"url": "http://www.focus-news.net/news/2018/02/22/2491446/blagoevgrad-kmetat-atanas-kambitov-shte-postavi-nachalo-na-deynostite-po-obnovyavane-i-modernizirane-na-sgradite-na-odmvr-i-parvo-rpu-na-26-fevruari.html", "text": "Кметът на Община Благоевград д-р Атанас Камбитов ще постави начало на дейностите по обновяване и модернизиране на сградите на ОД МВР и Първо РПУ – Благоевград в изпълнение на проект „Въвеждане на мерки за енергийна ефективност, осигуряване на достъп на хора с увреждания и цялостно обновяване на фасадите на сгради на ОД МВР и Първо РПУ - Благоевград”. Това съобщиха от пресцентъра на Община Благоевград. Церемонията „Първа копка“ ще се състои на 26 февруари от 11.00 часа в двора на Първо РПУ - Благоевград.  \r\nС изпълнение на дейностите по проекта ще бъде постигнато подобряване на енергийната ефективност в съществуващия сграден фонд, удължаване живота на сградите, обекти на интервенция, осигуряване на достъп на хора с увреждания, намаляване на емисиите на парникови газове с цел, подобряване на екологичната обстановка в региона.\r\nСрокът за изпълнение на проекта е 12 месеца, като общата му стойност е ‎1 645 987.00 лв. Проектът се реализира в резултат на подписано партньорско споразумение между Община Благоевград и Областна дирекция на Министерство на вътрешните работи. \r\nВ резултат на изпълнените мерки за енергийна ефективност, сградите ще достигнат клас енергопотребление \"В\". Проектът се реализира по ОП „Региони в растеж“ ‎2014 -2020 г.", "date": "2018.02.22", "title": "Благоевград: Кметът Атанас Камбитов ще постави начало на дейностите по обновяване и модернизиране на сградите на ОДМВР и Първо РПУ на 26 февруари"}
{"url": "http://www.focus-news.net/news/2018/02/22/2491709/srabskiyat-vanshen-ministar-ivitsa-dachich-po-logichno-e-sasht-i-velikobritaniya-da-prerazgledat-priznavaneto-na-kosovo-otkolkoto-rusiya-da-priznae-prishtina.html", "text": "Сръбският външен министър Ивица Дачич заяви в четвъртък, че е по-логично САЩ и Великобритания да оттеглят признаването на Косово, отколкото за Русия да признае Прищина, предава англоезичната редакция на сръбската медия B92. Коментарът му е направен след срещата с първия дипломат на Москва Сергей Лавров, който бе на двудневно посещение в Сърбия по случай 180-годишната от установяване на дипломатически отношения между двете страни. \r\nСпоред Дачич, „ще бъде по-логично САЩ и Великобритания да оттеглят признаването на Косово, и това също така ще има ефект на смекчаване на истерията около Велика Албания, която е най-голямата заплаха за региона“. : Цанко Цолов", "date": "2018.02.22", "title": "Сръбският външен министър Ивица Дачич: По-логично е САЩ и Великобритания да преразгледат признаването на Косово, отколкото Русия да признае Прищина"}
{"url": "http://www.focus-news.net/news/2018/02/22/2491392/kyustendil-bez-problemi-i-izchakvaniya-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Движението от и за граничния пункт се осъществява при зимни условия.\r\nВенцеслав ИЛЧЕВ", "date": "2018.02.22", "title": "Кюстендил: Без проблеми и изчаквания се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/02/22/2491270/pregled-na-osnovnite-temi-v-svetovniya-pechat-agentsiya-fokus.html", "text": "Младият кмет на полското градче Снядово в източната част на страната е изключително горд от новата си италианска противопожарна кола, която е паркирана точно до пожарна от съветските времена. Съвсем наблизо, директорът на начално училище се хвали с обновените класни стаи и нов гимнастически салон, оборудван с електронно табло, пише американското издание The New York Times.\r\nВсичко това – плюс пътищата, соларни панели, подобрено пречистване на водата и нова канализация, както и подкрепа за млекопроизовдителите – е заплатено от Европейския съюз, който финансира близо 60% от полските публични инвестиции.\r\nИмайки предвид подобна щедрост, някой трудно би си помислил, че Полша е в своеобразна война с ЕС. Националистическото правителство на страната, пише американския вестник, отхапа ръката, която го е хранила повече от веднъж, тръгвайки на поход срещу демократичните ценности, обръщайки полската съдебна система с краката на горе и заплашвайки да отмени върховенството на закона.\r\nРешителната борба се интензифицира и превърна Източна Европа в инкубатор за нов модел на „нелиберална демокрация“, разработена първо в Унгария. Но Полша – толкова голяма, толкова богата, толкова могъща във военно отношение и толкова важна геостратегически – е страната, където ще се разбере дали усилията на ЕС за интеграция на страните от бившия Източен блок са били успешни, или са се провалили.\r\nThe New York Times коментира, че разширяващия се конфликт между старите Западни страни-членки и новите от Централна и Източна Европа е основната заплаха за сплотеността и изобщо за оцеляването на ЕС. Това не е прост сблъсък, а многостранен, в който са намесени идентичността, историята, ценностите, религията и интерпретациите на демокрацията и „солидарността“.\r\n*** Президентът на САЩ Доналд Тръмп попита защо Министерството на правосъдието не разследва администрацията на бившия президент Барак Обама за това, че не е направила нищо по време на руската намеса в президентските избори в САЩ през 2016 година, пише американското издание Washington Examiner.\r\nТръмп написа следното в Туитър:\r\n„Въпрос: Ако цялата руска намеса се е случила по време на администрацията на Обама чак до 20 януари, тогава защо тя не е предмет на разследването? Защо Обама не е правил нещо спрямо намесата? Защо престъпленията на Демократите не се разследват? Питайте Джеф Сешънс!“\r\nОт изданието припомнят, че Генералният прокурор на САЩ Сешънс се отстрани от всички въпроси свързани с разследването за руска намеса и че във вторник настоящият американски президент е заявил в Туитър, че Обама не се е задействал срещу руската намеса, защото си е мислел, че кандидатът на Демократическата партия Хилари Клинтън ще спечели изборите, а когато „той е спечелил изборите с лекоте, цялата игра се е променила и руското извинение се е превърнало в наратив за Демократите“.\r\n*** Президентът на Турция Реджеп Тайип Ердоган представи новия 11-ти план за възстановяване и развитие на страната, пише вестник „Милиет”. „Когато поехме управлението на страната, лозунгът ни беше: „Източникът е в Турция”. Онези, които не планират бъдещето си, са част от планове на други държави. Планът е най-важното средство за постигане на целта. … Успоредно с безпилотните самолети, вече ще произвеждаме и наши собствени танкове без екипаж. Просто лошите съседи ни карат да правим това. В началото – през 2002 година, във военната ни промишленост имаше 66 проекти, от които едва 20% бяха местно производство. През 2017 година имаме 600 проекта, от които над 65% са местно производство. Няма връщане назад от този път. Ние вече се превърнахме в страна, напълно овладяла новите военни технологии.”, декларира още Ердоган, цитиран от „Милиет”.\r\n*** Само две седмици след станалия знаменит бой в сирийската провинция Дейр-ез-Зор Министерството на външните работи на Русия призна, че от ръцете на американците са пострадали „десетки“ руснаци. Какви слухове и спекулации, по този повод, се появиха за тези две седмици в медиите – основно за мащаба на руските загуби. Защо официалната реакция на Русия дойде чак сега, пита руското издание \"Взгляд“.\r\nВъв вторник, 20 февруари, МВнР на Русия призна, че край населеното място Хашшам в сирийската провинция Дейр-ез-Зор „в хода на неотдавнашно стълкновение“ са пострадали десетки граждани на Русия и други страни от Организацията на независимите държави (ОНД), „оказали се там по своя воля и с различни цели“. Според данните на министерството, сред руснаците „има няколко десетки ранени“, на които властите са помогнали да се върнат в Русия на лечение. От ведомството са подчертали, че това не са военнослужещи, а доброволци.\r\nИначе казано, на руското правителство му трябваха повече от две седмици, за да потвърди официално значителното количество пострадали, в резултат от „отбранителен удар“ на САЩ в Сирия.\r\n„Взгляд“ напомня, че случилия се на 7 февруари удар на американската авиация по проправителствените сили в Дейр-ез-Зор, в САЩ се представя като „отговор на непровокирано нападение на щаб на „Сирийските демократични сили“, ползващи се с поддръжката на американците. Има многочислени свидетелства, че „отбранителният удар“ на американците е бил насочен не само по сирийското опълчение, но и по подразделенията на Частната военна компания „Вагнер“, в чийто състав действат и руснаци.\r\nТези събития в Сирия поставиха сянка в руското информационно поле и президентската кампания, и сексуално-олигархическите скандали. Когато в четвъртък Мария Захарова допусна факта за смъртта на петима руски граждани, страстите в социалните мрежи бушуваха повече от седмица и породиха многочислени спекулации.\r\nРазличните медии и политици, опирайки се на свои източници, даваха откровено измислен брой на загубите. Американската агенция Bloomberg съобщи за стотици убити руснаци, както и агенция Reuters. Вестник „Ведомости“ съобщи за смъртта на 50 души и за раняването на 70 граждани на Русия и Украйна.\r\nБившият народен депутат в СССР полковник Виктор Алкснис пък съобщи: броят на загиналите е достигнал 334, като ранените продължават да гинат вече в руските болници.\r\nСлучилото се бе емоционално изкоментирано и от лидера на ЛДПР Владимир Жириновски: „Те са наши, руски мъже. И триста семейства останаха без баща. Или без мъж“, уверяваше той.\r\nМного блогери и журналисти бяха уверени, че правителството е решило да скрие всички данни именно заради голямото количество жертви, защото да се признае подобно нещо е тежко в психологическо отношение.\r\nНо, ето че накрая МВнР излезе с дългоочакваното официално разяснение. Защо за потвърждението на събитията в Сирия беше нужно толкова много време?\r\nГлавният редактор на списание „Арсенала на Отечеството“ Виктор Мураховски смята, че властите потвърждават слуховете за руски загуби (включително за броят на ранените) толкова бавно не заради потайност или съображения за секретност. Преди всичко – нужно е разпознаване на телата на загиналите. Докато не бъде официално доказано, че човек е загинал, той остава в числото на изчезналите без вести. Затова може да се предположи, че официалният брой на загиналите ще расте през следващите дни.\r\n„Официалните лица носят отговорност за информацията, която предоставят. Това не е диванна експертиза, нито е война в социалните мрежи“, заяви Мураховски.\r\nДа се организира разпознаване в условията на война е сложно и от техническа гледна точка, напомня експертът. Освен това, самите тела на загиналите в резултат от масиран авиоудар и удари на артилерията се намират в такова състояние, че се налага ДНК експертиза. „Ако сте заинтересовани в точно разпознаване, то  съвременните методи, като определянето на ДНК, може да се направят достатъчно бързо“, увери експертът.\r\nПри това много зависи, дали съответният наемник е дал ДНК проба преди заминаването си в Сирия. В момента тази процедура не е задължителна и се прави по желание.\r\nМураховски не вярва на данните за гигантски руски загуби, разпространени от западните източници. „Съобщенията за смъртта на стотици руснаци са абсолютно неправдоподобни. Тези хора нямат информация. Както се казваше навремето, една мадама казала, а сега тези „мадами“ в социалните мрежи са повече от назоваваните от тях цифри“, категоричен е Мураховски.\r\nНа свой ред, ръководителят на отдела за изследване на близкоизточни конфликти към Института за иновационно развитие Антон Мардасов посочва, че доброволците, както ги наричат, не могат да действат в Сирия без контрола на съответните контраразузнавателни и разузнавателни структури, а изнасянето на ранените е съпроводено от съответстващата отчетност.\r\n„По всичко личи, че тази отчетност е попаднала в ръцете на агенция Reuters,която първа съобщи за извеждането на руснаци за лечение“, заяви Мардасов. Експертът е уверен, че Министерството на отбраната е контролирало ситуацията около пострадалите бойци от ЧВК, но се е дистанцирало от нея по политически съображения. „Било е необходимо да се съобразят с политтехнологически моменти и да отклоняват вниманието“, предполага Мардасов, без да изключва, че забавянето може да е продиктувано от идеята „страстите около събитието да се разсеят“.\r\n„Съвременната информационна картина причуи обществото да реагира на събитията в течение на няколко дни, а след това страстите се разсейват, затова и забавиха обявлението на това събитие“, заяви той.\r\nПриятелят на един от загиналите, представител на нерегистрираната партия „Другата Русия“ Александър Аверин, в разговор с журналист на „Взгляд“, също предположи, че причината за забавянето на официалното потвърждение са станали усложнения с разпознаването на силно повредените тела на загиналите. \r\nАверин не изключва, че ЧВК само координира своята дейност с руските военни, но не се намира под пълен контрол на военното ведомство. Нейният самостоятелен статут, според неговото мнение, също е забавил проверката за мащаба на загубите и уточняването на списъка на ранените и пострадалите.\r\n***", "date": "2018.02.22", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/02/22/2491418/ministar-tsetska-tsacheva-nuzhna-e-edinna-regulatsiya-na-proizvodstvata-po-nesastoyatelnost.html", "text": "„Усъвършенстването на правната рамка на несъстоятелността ще доведе до подобряване на условията за бизнес и намаляване на безработицата на територията на Европейския съюз“, заяви преди минути министърът на правосъдието Цецка Цачева пред депутатите от Комисията по правните въпроси на Европейския парламент (JURI), съобщиха от пресцентъра на Министерството на правосъдието.\r\nТя добави още, че създаването на единна регулация в тези производства ще позволи на жизнеспособните търговци и предприемачи да запазят и продължат дейността си.\r\nВ началото на изказването си, което започна в 10.00 часа българско време, и което можете да се проследи на сайта на Европейския парламент, министър Цачева подчерта, че Българското председателство подкрепя предприетите реформи за укрепване на финансовата, икономическата и социалната стабилност на ЕС и в тази връзка работи усилено за въвеждане на необходимото ниво на хармонизация в производствата по преструктуриране  и предоставянето на втори шанс на предприемачите.\r\nКато друг приоритет в област „Правосъдие“ тя изтъкна стремежът на България към подобряване на съществуващата уредба за улесняване на гражданите при отстояването на правата им при трансгранични спорове от семейноправен характер, за облекчено и бързо движение на съдебните решения, гарантиране на възможност за изслушване на детето, повишаване на ефективността и намаляването на разходите в процедурите по повод международното отвличане на деца и сътрудничеството между съдилищата, Централните и други органи на държавите членки.", "date": "2018.02.22", "title": "Министър Цецка Цачева: Нужна е единна регулация на производствата по несъстоятелност"}
{"url": "http://www.focus-news.net/news/2018/02/22/2491680/fox-news-vanshniyat-ministar-na-rusiya-razkritikuva-politikata-na-zapada-na-balkanite.html", "text": "Няколко часа преди експлозията в посолството на САЩ в Черна гора, министърът на външните работи на Русия Сергей Лавров разкритикува политиката на Запада към своята страна и призова европейските държави да поддържат добри отношения с Москва, въпреки разделението между Русия и Запада, предава американският телевизионен канал Fox News.\r\nПо време на посещението си в Словения, в сряда, Лавров посочи, че членството в ЕС и НАТО „не означава задължително да се избягват контактите със страни, които не са част от тези международни организации“ като Русия.\r\nРуският дипломат посети страната-членка на ЕС Словения преди да продължи към Сърбия, надяваща се да се присъедини към Съюза и един от малкото съюзници на Москва в региона, където Русия иска да запази традиционното си влияние.\r\nВ обща статия със сръбския си колега Ивица Дачич, Лавров написа, че политиката „или сте с нас, или сте против нас е послужила за разпространяването на недоверие и нестабилност на европейския континент“.\r\nFox News припомня, че ЕК прие стратегия за приемането на Сърбия и Черна гора за членки до 2025 година. Но, припомнят от американската телевизия, Белград поддържа тесни връзки с Москва и се противопоставя на европейските санкции срещу Русия.\r\nВ интервю от 19 февруари пред сръбската агенция Beta, Лавров твърди, че „анти-руските“ нации са поставили под натиск балканските страни да изберат между Запада и Русия.\r\n„Вашингтон и някои от европейските столици изпратиха свои представители на Балканите с едно конкретно послание: Не бъдете приятели с Русия, откажете се от общи действия с нея във всички области“, заяви Лавров, като добави, че политиката на Запада води до „нарастване на напрежението в Европа“.\r\nПревод и редакция:", "date": "2018.02.22", "title": "Fox News: Външният министър на Русия разкритикува политиката на Запада на Балканите"}
{"url": "http://www.focus-news.net/news/2018/02/22/2491271/predstoyashti-sabitiya-v-stranata-za-22-fevruari-agentsiya-fokus.html", "text": "***\r\nОт 11.00 часа в Гербова зала на „Дондуков“ 2 държавният глава и върховен главнокомандващ Въоръжените сили Румен Радев ще връчи висше офицерско звание полковник Венцислав Мутафчийски.\r\n***\r\nОт 14.00 часа в зала 8 на НДК ще се проведе публичен дебат на тема „Всички пътища водят към Европа? Перспективи за Федерален Съюз\".  Встъпително слово ще произнесе вицепрезидентът Илияна Йотова. \r\n***\r\nОт 09.00 часа ще се проведе заседание на Народното събрание. \r\n***\r\nВ НДК ще се състои форум „Университети-бизнес“ Българският министър на образованието и  науката Красимир Вълчев и изпълняващият длъжността генерален директор на Генерална дирекция „Образование, Спорт, Младеж и Култура“ в Европейската Комисия Йенс Ниманд Кристенсен ще открият конференцията.\r\n***\r\nОт 09.00 часа 32 състав ще гледа искане за условно предсрочно освобождаване от Цветан П., който на 14 април 2015 г. прегази и уби на място 6-годишния Петьо Гевечанов.\r\n***\r\nОт 09.30 часа ще се проведе заседание на Пленума на Висшия съдебен съвет. \r\n***\r\nОт 09.30 часа XVI състав на Специализирания наказателен съд ще гледа делото срещу Милко М., Росен Д., Златомир И. и др. за организиране и ръководене на организирана престъпна група. \r\n***\r\nОт 10.00 ще се проведе заседание на Столичния общински съвет. \r\n***\r\nОт 10.00 часа VIII състав на Специализирания наказателен съд ще гледа делото срещу Ваньо В., Живко Б. и Илия И. за образуване и ръководене на организирана престъпна група. \r\n***\r\nОт 10.00 часа на ул. Борисова 81, бл. Яворов, вх. Б, Сдружение „Смело сърце” организира пресконференция във връзка със стартиране на кампания „Мартеници 2018 г.\"\r\n***\r\nОт 10.30 часа във Военния клуб ще бъдат връчени Почетни призове за „Добродетел на 2017“ от Националното сдружение на сираците в България.\r\n***\r\nОт 11.00 часа в Националния пресклуб на БТА, Фондация „ПАМЕТ” ще представи новото допълнено издание на книгата на писателя Николай Хайтов „Кой и защо унищожи гроба на Васил Левски”.\r\n***\r\nОт 11.00 часа в Дома на Европа ще се състои среща-дискусия относно Дистанционно електронно гласуване, организирана от Обществения съвет към Централна избирателна комисия с участието на ЦИК.\r\n***\r\nОт 12.00 часа в Националния пресклуб на БТА, Центърът за изследване на отбраната и сигурността с председател Ангел Найденов ще представят изследване по темата: „Миграцията в Европа - голямото разминаване между политици и граждани\".\r\n***\r\nОт 12.30 часа на официална церемония в Гербовата зала на „Дондуков“ 2 вицепрезидентът Илияна Йотова ще връчи български документи за самоличност на Сафет Баличевац. \r\n***\r\nОт 13.00 часа XVIII състав на Специализирания наказателен съд ще гледа делото срещу Борислав Б., Васил И., Браиан С. и др. за образуване и ръководене на организирана престъпна група. \r\n***\r\nОт 14.00 часа в зала „Роял I“ в „София Хотел Балкан“ ще се състои кръгла маса на тема „Икономически растеж за всички в България“. \r\n***\r\nОт 14.30 часа във Висшето училище по застраховане и финанси (ВУЗФ) ще се проведе първото издание на финансовата академия, която бизнес университетът организира. Тя е безплатна и е насочена към ученици от 10, 11 и 12 клас. \r\n***\r\nОт 15.00 часа в Националния пресклуб на БТА Националното сдружение на общопрактикуващите лекари в България /НСОПЛБ/ ще даде пресконференция на тема „Поканила лисицата щъркела на обяд и му сипала супа в плитка чиния\" - Защо ерозира системата на здравеопазване?“. \r\n***\r\nОт 15.00 часа в зала „Панорама“ на хотел „Феста“ ще се състои пресконференция на тема „Новата вълна предприемачи на 21 век“. \r\n***\r\nОт 18.00 часа в големия салон на БАН ще бъде представена книгата на акад. Георги Марков „Българското крушение 1913“. \r\n***\r\nОт 18.30 часа в киносалона на Посетителския информационен център в Банско в рамките на 3 дни ще се проведе инициативата „Snow cinema: филми за ски и сноуборд“. \r\n***\r\nОт 11.00 часа в сградата на Община Благоевград председателят на Общински съвет – Благоевград Радослав Тасков, организира  пресконференция по повод предстоящото редовно заседание на ОбС.\r\n***\r\nОт 10.30 часа в Заседателната зала на Община Бургас ще се проведе пресконференция. В нея ще участват членове на Инициативния комитет за изграждане на паметник на кан Тервел на територията на град Бургас. \r\n*** \r\nОт 13.30 часа в заседателната зала в МУ-Варна ще се проведе встъпителна пресконференция по повод отбелязването през 2018 г. на 135 години от създаването на Варненското медицинско дружество. \r\n***\r\nОт 14.00 до 16.00 ч. в офиса на ПП ГЕРБ на ул. „Георги Бенковски” №1, общинският съветник д-р Веселин Ангелов ще има приемен ден. \r\n*** \r\nОт 09.00 часа в Голяма зала на Община Велико Търново ще се проведе сесия на Великотърновски общински съвет.\r\n*** \r\nОт 10.00 часа в ДГ „Слънчев дом“ ще се проведе открит урок „Аз обичам България“. \r\n*** \r\nОт 11.00 часа в пресклуба на БТА ще се състои пресконференция на Инициативния обществен комитет \"Асеневци\". Ще бъдат представени  проектите за позлатяване на куполите на патриаршеската църква на Царевец, издигане на паметник на цар Ивайло и изграждане на покрит мост на река Янтра във Велико Търново. \r\n***\r\nОт 11.00 часа във фоайето на РНБ „П.Р.Славейков“ ще бъде открита Изложба-базар на ръчно изработени мартеници от Клуб по битова култура при НЧ „Надежда 1869“. \r\n*** \r\nОт 12.30 часа в актовата зала на  СУ „Емилиян Станев“ ще бъде представена Драматизация по произведения на Емилиян Станев. \r\n*** \r\nОт 17.30 часа в читалня на РНБ „П.Р.Славейков“ ще се проведе среща с писателя Нидал Алгафари и представяне на книгите му. \r\n*** \r\nОт 19.00 часа в голяма на МДТ „Константин Кисимов“ ще бъде представен „Графиня Марица“ – оперетен спектакъл. \r\n*** \r\nОт 19.00 часа в театралния салон на НЧ „Надежда 1869“ ще бъде представен „Омайна нощ“ – спектакъл от Жозиан Баласко, представен от Независим театър. \r\n*** \r\nОт 19.00 часа в Сарафкина ще започне джаз концерт на Христо Йоцов Квартет – “Jazz Cats” Project. \r\n*** \r\nОт 19.30 часа в Клуб 7 ще се проведе представяне на четирилогията на Нидал Алгафари. \r\n***\r\nВ 10.30 часа в град Враца (ул. Козлодуйски бряг № 7) ще бъде открита „Синя стая” за изслушване на деца жертви и извършители на престъпления.\r\n***\r\nОт 13.00 часа в Общностния център за деца и семейства в град Враца, с адрес: бул. „Втори юни“ № 60, ще се проведе пресконференция за отчитане на напредъка при реализиране на дейностите по Проект „СТИМУЛ за ранно детско развитие“. \r\n***\r\nОт 14.00 часа в Заседателната зала на Областна администрация – Враца ще се проведе първото работно заседание на Комисията за изготвяне на Областна здравна карта на област Враца.\r\n***\r\nОт 17.00 часа в митрополитския храм „Св. Николай Мирликийски” ще започне Велико повечерие с четвъртата (последна) част от Покайния канон на св. Андрей Критски.\r\n*** \r\nОт 13.00 часа в НЧ „Напредък - 1869“ Държавна опера - Бургас представя музикална комедия „Четиримата близнаци“ от Георги Костов. С участието на Людмила Михайлова, Йордан Христозов, Бранимир Недков, Невена Михайлова, Лина Пеева и др. \r\n*** \r\nОт 14.00 часа в НЧ „Градина - Върбица 1894“ продължава Работилница „Седянка“ - традиционна седянка за изработване на мартеници. \r\n***\r\nОт 14.00 часа в  Младежки дом ще се проведе лекция на тема „Безопасен интернет” със съдействието на Детска педагогическа стая. \r\n*** \r\nОт 18.30 часа в НЧ „Напредък - 1869“ Държавна опера - Бургас представя Музикален спектакъл „Под небето на Париж” включващ хитове на Един Пиаф, Марио Ланца, Пепино Галиарди, Дийн Мартин и Жо Дасен. С участието на Марио Николов – тенор, Валентина Корчакова – сопрано и Деляна Хаджиянкова – актриса. Диригент Иван Кожухаров. \r\n***\r\nОт 15.00 до 17.00 часа в бизнес залата на Община град Добрич ще се състои кръгла маса на тема: „Семейството и училището днес - права и отговорности”.\r\n***\r\nОт 17.30 часа в Художествена галерия е бъде представена изложба на  Жолт Сабоки  „Унгарски крепости в Карпатския басейн – Х–ХVIII ВЕК\" - Унгарски културен институт.\r\n***\r\nОт 17.30 до 18.30 часа в офиса на ПП ГЕРБ на бул. „25 септември“ №3 приемна ще имат председателят на Общинския съвет Иво Пенчев и съветниците Младен Матеев и Иван Колев. \r\n***\r\nОт 14.00 часа в зала „Плевен\" на Областна администрация ще се проведе информационна среща под надслов „Запознай се с диабета\".\r\n***\r\nОт 09.00 часа в зала 5 на Окръжния съд ще се проведе заседание по делото срещу пет лица, обвинени в съучастие в опит за пренасяне на високорискови наркотични вещества през ГКПП „Капитан Андреево“ от Турция в България. \r\n***\r\nОт 09.00 часа в зала 10 на Окръжния съд ще се проведе заседание по делото срещу частният съдебен изпълнител Атанас А., обвинен, че е избегнал установяването и плащането на данъчни задължения в особено големи размери, като при водене на счетоводство е съставил и използвал документи с невярно съдържание.\r\n***\r\nОт 11.00 часа на бул. „Васил Априлов” № 156 ще се проведе церемония „Първа копка” на ремонта на ПГХТТ – Пловдив по ОП „Региони в растеж“. Очаква се да присъства и кметът инж. Иван Тотев. \r\n***\r\nОт 13.30 часа в зала 5 на Окръжния съд ще се проведе заседание по делото срещу Ангел С., обвинен, че при управляване на МПС е нарушил правилата за движение и по непредпазливост е причинил смъртта на друг човек.\r\n***\r\nОт 13.30 часа в зала 11 на Районния съд ще се проведе заседание по делото срещу Красимир Ф., който към инкриминирания период   е изпълнителен директор на „Кариери“ АД гр.Пловдив, и синът му Петър Ф. Двамата са обвинени  за причиняване на имотна вреда в особено големи размери на общо пет дружества. \r\n***\r\nОбщинските съветници от  ПП ГЕРБ в Пловдив ще проведат приемни с гражданите, както следва: Петър Попов и Ясен Михайлов от 17.30  до 19.00 часа в офиса на  ГЕРБ в район „Западен” на ул. „Царевец” № 9; Гошо Къчков от 17.30  до 19.00 часа в офиса на  ГЕРБ в район „Северен” на бул. „Марица” №91; Пенчо Малинов, от 17.00  до 18.30 часа в офиса на  ГЕРБ в район „Източен” на ул. „Коста Паница” №5; Веселин Маневски, от 16.00 до 18.00 часа в офиса на  ГЕРБ в район „Южен” на ул. „Академик Петър Динеков” № 1А.\r\n***\r\nОт 14.00 часа в 247 зала на Община Смолян кметът на Широка лъка Васил Седянков ще даде пресконференция по повод предстоящия Песпонеделник. \r\n***\r\nОт 10.30 часа в Регионалния пресклуб на БТА ще се състои пресконференция на Държавна опера Стара Загора. \r\n***\r\nОт 11.00 часа в Оперен театър ще бъде представена опера за бебоци „До Ре Ми в пелени 3“. \r\n***\r\nОт 09.00 часа  в стая 363 в сградата на общината ще се проведе заседание Общински съвет- Шумен. \r\n*** \r\nОт 10. 00 часа в зала 2 на областна администрация ще се проведе заседание на Областната комисия “Военни паметници”. \r\n***\r\nОт 17.30 часа в Народно читалище „Съгласие-1862“ ще се състои церемония по награждаване на победителите в конкурса за детска рисунка „Моята Кукерландия“. От 19.00 часа в зала „Съвременност“ в Културно-информационен център „Безистен“ ще се състои вечерен бал с маски.", "date": "2018.02.22", "title": "Предстоящи събития в страната за 22 февруари (Агенция „Фокус“)"}
{"url": "http://www.focus-news.net/news/2018/02/22/2491682/afp-parlamentat-na-holandiya-prizna-armenskiya-genotsid.html", "text": "Депутатите от парламента на Нидерландия приеха единодушно резолюция за признаване на кланетата през 1915-а година за „геноцид“, в ход, който ще влоши допълнително отношенията на страната с Турция, предава AFP.\r\n„Предложението е прието“, заяви председателят на холандския парламент Хадия Ариб, след като парламентът прие със 142 на 3 гласа предложението. Депутатите са се съгласили да изпратят представител в Ереван през април за възпоминателните мероприятия за убийствата. \r\nПревод и редакция:", "date": "2018.02.22", "title": "AFP: Парламентът на Холандия призна арменския геноцид"}
{"url": "http://www.focus-news.net/news/2018/02/22/2491273/", "text": "България и Саудитска Арабия се обединиха около разгромяването на ДАЕШ. Това стана ясно на брифинг след срещата на българския външен министър Екатерина Захариева с колегата и в Саудитска Арабия Адел Ал-Джубейр. „За съжаление, в последния месец виждаме ескалация на напрежението в три от зоните, които би трябвало да бъдат демилитаризирани и да има примирие. За да започне възстановяването и международната общност да започне да ангажира средства за възстановяването на Сирия, каквато конференция ще организира ЕС заедно с ООН в Брюксел през април месец, трябва да са ясни тези зони за деескалация и да започне политическият процес“, коментира Захариева. По думите ѝ процесът е под егидата на ООН в Женева. Тя уточни, че подготвят конференцията за хуманитарна помощ април месец. „Заедно трябва да обединим усилия под егидата на ООН и Женева за започване на процеса за политическа стабилност и преход“, каза Захариева. \r\nОт своя страна Адел Ал-Джубейр заяви, че се опитват да предложат формула, която да бъде максимално ефективна за разгромяването на ИДИЛ в Сирия. Според него конфликтът трябва да се разреши въз основа на декларацията от Женева и на резолюция на Съвета за сигурност 2254. По думите му военно-въздушните сили на Кралство Саудитска Арабия са сред най-активните въоръжени сили, които се борят срещу тази коалиция. „Трябва най-напред да настояваме на прилагането на стриктното спазване на прекратяването на огъня, за да можем след това постепенно с мирни средства да разрешим всички политически въпроси, които стоят пред нас“, подчерта Адел Ал-Джубейр. \r\nТой оцени разговорите с вицепремиера Екатерина Захариева, с премиера Бойко Борисов и президента Румен Радев като изключително положителни. Захариева пък добави, че България и Саудитска Арабия имат интензивно двустранно сътрудничество. Тя уточни, че са разговаряли за това какви бъдещи проекти могат да развият двете страни в сферата на икономиката - строителство на инфраструктура, ИТ сектор, земеделие, енергетика, обмяна на опит по отношение на роботиката.\r\nТова е първото посещение на саудитски външен министър в България, но Адел Ал-Джубейр изрази убеждението си, че няма да е последното. \r\nЛюба АЛЕКСИЕВА", "date": "2018.02.22", "title": "България и Саудитска Арабия се обединиха около разгромяването на ДАЕШ (ОБЗОР)"}
{"url": "http://www.focus-news.net/news/2018/02/22/2491704/the-guardian-rusiya-blokira-rezolyutsiya-na-saveta-za-sigurnost-otnosno-iztochna-guta.html", "text": "Русия блокира резолюция на Съвета за сигурност на ООН, целяща да призове за едномесечно примирие в Източна Гута, пише вестник Guardian. \r\nПостоянният представител на Русия в ООН Василий Небензя заяви, че Москва няма да подкрепи инициираната от Швеция и Кувейт проекторезолюция, защото тя е „нереалистична“. По думите на руския дипломат, „масовата психоза в световните медии, които действат съгласувано и разпространяват едни и същи слухове в последните няколко дни, по никакъв начин не помага за подобряване на разбирането на ситуацията“ в Източна Гута. Москва на свой ред предложи списък с промени по текста на проекта. \r\nДо сега Русия е наложила вето върху 10 резолюции на Съвета за сигурност относно Сирия, припомнят от редакцията. \r\nСпоред доклад, прочетен на откриването на сесията на Съвета, около 50 души са загинали, а 200 други ранени само в деня преди провеждането на извънредната сесия. : Цанко Цолов", "date": "2018.02.22", "title": "The Guardian: Русия блокира резолюция на Съвета за сигурност относно Източна Гута"}
{"url": "http://www.focus-news.net/news/2018/02/22/2491272/", "text": "Във водеща статия руският вестник “Правда“ напомня , че руският министър-председател Дмитрий Медведев описва така наречения „Кремълски списък“ като вътрешнополитическа борба на определени кръгове от американския политически живот с президента Доналд Тръмп и напомня предупреждението на говорителя на руското Външно министерство Мария Захарова  САЩ  да не се намесват в президентските избори през март, като според нея такава намеса вече се случва и тя заплашва с твърд отговор.\r\nСпоред  изданието шумът около така наречения „Кремълски списък“ представлява напразно „въздушно сътресение“ и очакването на неговата публикация е надхвърлило интереса към самия списък, като дори информацията, че към този списък има някаква секретна част не е добавила необходимата острота на мероприятието.\r\nОтчита се, че „зад океана не умеят да спазват собствените си „инструкции“ по отношение на лицата, намиращи се под санкции и следователно възниква въпроса – за кого е този цирк“.\r\nПрипомня се визитата на ръководители на руските силови структури наскоро в САЩ и срещата им с директора на ЦРУ Майк Помпео, като се цитира изявлението на Помпео, че срещи на такова ниво са призвани да обезпечат  преди всичко безопасността на американските граждани. Според авторите на статията „без Русия провеждането на ефективни антитерористични  мероприятия е невъзможно и това се разбира все по-ясно зад океана“.\r\nДействията на политиците в САЩ се разглеждат от изданието като вътрешна работа на САЩ, свързана с предстоящите избори за Конгрес  там.\r\nСлед това материалът разглежда необходимостта от „силна Русия и силен лидер“, какъвто се явява Владимир Путин. От такъв лидер в условията на сегашната световна терористична заплаха САЩ и Запада биха били заинтересовани . Намесата в изборите и една евентуална дестабилизация  в Русия би имала непредсказуеми и летални последствия за световния елит, се пише в статията. Накрая авторите се питат на кого е нужен „друг, нов образ“ на Путин – да отслаби своето влияние и да отстъпи лидерството си. Образът на Путин е отдавна формиран и според изданието „днешните успехи на съвременна Русия, особено във външната  политика и военната сфера са свързани именно с прагматичната и премерена политика на президента“. Юлиян Марков", "date": "2018.02.22", "title": "„Правда“: За какво му е на света „друг“ Путин"}
{"url": "http://www.focus-news.net/news/2018/02/22/2491707/tass-darzhavniyat-departament-na-sasht-obvini-rusiya-v-nezainteresovanost-za-prekratyavane-na-nasilieto-v-siriya.html", "text": "САЩ вярват, че Русия е незаинтересувана за прекратяването на насилието в Сирия, включително и нападенията срещу цивилни, предава ТАСС. Това бе заявено в четвъртък от официалния представител на Държавния департамент Хедър Науерт.\r\n„Призоваваме Русия да изпълни своите ангажименти също така желаем да попитаме руското правителство: какво прави то за предотвратяване на смъртта на цивилни в Сирия?“, заяви Науерт, която добави, че „съдейки по техните действия, не съм сигурна, че те са заинтересувани за слагането на край на това [смъртта на цивилни]”.  \r\nПо-рано в четвъртък Русия блокира проекторезолюция на Съвета за сигурност на ООН, предложена от Швеция и Кувейт, която призоваваше за установяване на 30-дневно примирие в Източна Гута. Според данни на ООН, само в последните 24 часа преди провеждането на извънредното заседание около 50 цивилни са загинали в обсадения бунтовнически анклав. Руският постоянен представител предложи промени в текста на резолюцията. : Цанко Цолов", "date": "2018.02.22", "title": "ТАСС: Държавният департамент на САЩ обвини Русия в незаинтересованост за прекратяване на насилието в Сирия"}
{"url": "http://www.focus-news.net/news/2018/02/22/2491276/cnn-sasht-izprashtat-poslanie-na-rusiya-demonstrirayki-sila-v-cherno-more.html", "text": "Американския флот засилва присъствието си в Черно море, като част от усилията да се противопостави на нарасналото присъствие на Русия там, съобщава американски военен представител на CNN.\r\nТова е район, който все повече се насища с напрежение, тъй като Русия увеличи военните си сили в района след окупирането на Крим от Украйна през 2014 г., което беше отхвърлено от по-голямата част от международната общност.\r\nВ събота ескадреният миноносец USS Carney, клас Арла Бърк, снабден с управляеми ракети се присъедини към ескадрения миноносец USS Ross от същия клас в Черно море, за да \"извършва операции за навигационна сигурност\", се казва в изявление на Шести американски флот на Военноморските сили на САЩ, който отговаря за американските  военноморски операции в региона. Това е първият път, когато два военни кораба на американските Военноморски сили са в Черно море едновременно от юли 2017 г (когато се провеждаше учението „Морски бриз“-бел. р.).\r\n\"Решението ни да имаме два кораба едновременно в Черно море е превантивно, а не реактивно\", заяви в съобщение, оповестяващо пристигането на USS Carney, командирът на Шести американски флот вицеадмирал Кристофър Грейди.\r\n\"Ние работим с темпото и във времето, избрано от нас в този стратегически важен регион\", каза Грейди, добавяйки, че \"продължаващото присъствие на американския флот в Черно море демонстрира нашия траен ангажимент за регионална стабилност, морска сигурност на нашите черноморски партньори , както и колективната защита на нашите съюзници от НАТО \"\r\nВ неделя Русия обяви маневрите на собствените си Военноморски сили в района, като руското Министерство на отбраната направи изявление, че фрегатата Адмирал Есен (въоръжена с крилати ракети-бел.р.) и два патрулни кораба са влезли в Черно море за серия от учения,\r\nАмерикански военен представител каза пред CNN, че решението за разполагането както на Карни, така и на Рос в Черно море е част от усилията за \"намаляване чувствителността на Русия\" спрямо присъствието на американските военни сили в Черно море, което е разположено между Източна Европа, Кавказ и Западна Азия.\r\nДвама служители на американската армия, базирани в Европа, заявиха пред CNN, че Русия е особено чувствителна към американските военни операции в Черно море, като се има предвид последните руски действия за милитаризиране на Крим.\r\nСлужители на САЩ и НАТО обвиниха Москва, че през последните години разполага  голям брой войници и военна техника в Крим.\r\nПредставител на НАТО заяви пред CNN, че Русия разполага с подводници в Крим, добавяйки, че докато Западът не търси възмездие за разполагане на военни сили в региона, НАТО засилва позициите си в Югоизточна Европа.\r\n\"По принцип всичко ново, което те имат, го разполагат в Крим\", заяви американски отбранителен служител, базиран в Европа, за военната дейност на Русия.\r\nСлужителят съобщи на CNN, че Русия \"разполага пълното бойно снаряжение на оръжейните си системи\" в Крим, заявявайки, че Москва е създала нов военен корпус там и е разгърнала \"много от новите си антиракетни системи за противодействие, крайбрежната отбрана, противовъздушни \"системи, в допълнение към наземните войски.\r\nПредвид засиленото военно присъствие на Русия американски представители твърдят, че Москва става все по-чувствителна към американските сили в региона, опасявайки се, че военните способности на САЩ могат да подкопаят предимствата на Русия.\r\nДруг служител на американските въоръжени сили, базиран в Европа, каза на CNN, че руснаците \"са много чувствителни към способността ни за прецизен удар\", както и спрямо американските противоракетни системи, като  „Иджис“ -Aegis Ballistic Missile Defense System, с която е снабден както на Рос, така и на Карни.\r\n\"Разполагането на кораби в Черно море ги кара да се чувстват по-застрашени\", добави той.\r\nДлъжностни лица казват, че същата руска чувствителност обяснява защо руските самолети изглежда са извършили по-опасни маневри, с които да прихванат американските разузнавателни самолети в района, отколкото в други райони.\r\nАмерикански представители казват, че полетите за наблюдение са необходими за по-добро разбиране на руската военна дейност.\r\n\"Русия също не е особено прозрачна в това, което прави, което очевидно изисква от нас да можем да я наблюдаваме по друг начин, а разузнаването е едно от тези средства\", каза един от служителите.\r\nВъоръженият руски самолет Су-27 извърши небезопасно прихващане на самолета ни за наблюдение ЕП-3, докато е в международното въздушно пространство над Черно море миналия месец, летейки на 5 фута (1.5 метра) от американския военен самолет, според американския флот. Подобен инцидент се случи в небето над Черно море и през ноември.\r\nСлед инцидента от януари Държавният департамент на САЩ направи изявление, в което се казва, че такива опасни действия \"повишават риска от погрешна преценка, опасност за самолетите от двете страни и сблъсък във въздуха\".\r\nРуското министерство на отбраната заяви, че прихващането е \"в съответствие с международните правила за използване на въздушното пространство\" и че руският самолет е възпрепятствал американския самолет да навлезе в руското въздушно пространство в близост до Крим.\r\nАмерикански военен официален представител разкритикува собственическото отношението на Русия към Черно море, като отбеляза, че \"страните от НАТО имат далеч по-голяма брегова линия от Черно море, отколкото Русия, така че със сигурност не е руско езеро\".\r\nОсвен с Русия, Черно море граничи с членовете на НАТО Турция, България и Румъния, както и с партньорите на НАТО Украйна и Грузия. НАТО засили дейността си в района като част от \"адаптираното си предстоящо присъствие\", със седалище в Румъния, една от само шестте държави от НАТО, които изразходват 2% от брутния си вътрешен продукт за отбрана.\r\nПредставителите твърдят, че предвид нарасналото п напрежение и засилената военна активност в региона, е важно да се увеличи честотата на американската дейност там и да се намали чувствителността на Русия от присъствието на американските военни сили в този регион и така да се улесни създаването на правила за това как двете страни трябва безопасно работят в близост една до друга, както са го правили през Студената война.\r\n\"В студената война имахме танц и всеки знаеше ролите си в танца: Ти летиш с бомбардировача си тук, ще летя там с бомбардировача си, слагаш тук кораб, там ще слагам аз кораб\", заяви американският служител  в Европа пред CNN.\r\n\"Не мисля, че все още сме стигнали до това ниво и затова се опитваме да разберем как изглежда този танц през 2018 г. в сравнение с периода на Студената война и мисля, че има някои проблеми очевидно \", добави той. Юлиян Марков", "date": "2018.02.22", "title": "CNN: САЩ изпращат послание на Русия, демонстрирайки сила в Черно море"}
{"url": "http://www.focus-news.net/news/2018/02/22/2491280/darzhavata-i-biznesat-rabotyat-po-11-merki-za-liberalizatsiyata-na-energiyniya-pazar-obzor.html", "text": "Държавата и бизнесът работят по 11 мерки за либерализацията на енергийния пазар. Това стана ясно на брифинг в Министерския съвет след срещата на бизнеса с премиера Бойко Борисов във връзка с поскъпването на електроенергията. Депутатът от ГЕРБ и председател на енергийната комисия Делян Добрев заяви, че почти окончателно са готови законодателните промени, като става въпрос за промяна в около 100 текста в Закона за енергетиката. Той изрази надежда до края на следващата седмица да имат окончателните текстове по промените в Закона за енергетиката. По думите му сега се прави следващата крачка в посока либерализация на пазара и реформа в енергетиката с участието на работодателските организации в България. Добрев уточни, че обсъжданите мерки са 11, като 4 от тях касаят законодателни промени.\r\nПредседателят на Управителния съвет (УС) на Асоциация на индустриалния капитал в България (АИКБ) Васил Велев допълни, че ако досега е била оранжева степента на готовност за протести, сега преминават в жълта. „Това бе поредната среща след ненормалното увеличение на цените на ел. енергия на т.нар. свободен пазар, на която бизнесът договори с правителството изпълнение на стъпките за либерализиране на пазара. Разчетите са за една по-сериозна крачка напред в сила от 1 юли, следващият регулаторен период, за което трябва да се свърши много работа през оставащите месеци. В по-голямата част от поставените въпроси имаме съгласие и се движим в добро темпо. Всичко това ни прави и по-големи оптимисти“, коментира Велев. По думите му има индикации от пазара, че се променя и пазарното поведение. „Ако преди 2 месеца офертите към малките предприятия бяха за цени между и 90 и 125 лв. за мегаватчас, сега вече са за цени между 83 и 100 лв. Има още много сериозни резерви. Има и промени в поведението на продавачите на ел. енергия. Тази практика се надяваме да се задълбочи и да се стигне до това, което пазарът очаква. Разбира се, генералното решение идва с приключване на договорите с американските централи, за което очакваме по-енергични усилия от МС и Министерство на енергетиката и с изкарването на борсата на много и независими продавачи, а не както е сега – двама продавачи продават над 90% от ел. енергията“, допълни той. Според него, когато има много независими продавачи, за това ще следи пазарът. „Планираме следваща среща през следващата седмица по това време, на която да се отчете напредъкът“, каза още Васил Велев. \r\nЗам.-председателят на Българската стопанска камара (БСК) Камен Колев посочи, че ефектът от предложените мерки, които са обсъдили с правителството, ще се изразят в едно допълнително количество електроенергия, което ще излезе на свободния пазар. По думите му това е произведеното от ВЕИ с мощност над 5 мегавата и ефективното високо комбинирано производство. Колев посочи, че общото количество на тази допълнителна електроенергия ще бъде около 4 тераватчаса. Според него в същото време на свободния пазар ще се появят и нови потребители – това са електроразпределителните дружества, които ще консумират приблизително същите количества. По думите му в крайна сметка ще се повиши ликвидността на свободния пазар, а оттам ще се получи и тази прозрачност, която преследват. \r\nСпоред него в резултат на това ратифициране, което ще стане тази седмица, ще се въведат правила и изисквания, които ще ограничат възможностите за манипулиране на пазара за използване на информацията за търговски нужди и въобще злоупотребите на пазара. Агенция „Фокус“ припомня: На 6 февруари се проведе първата среща при премиера Бойко Борисов, на която бяха договорени спешни мерки за дълбоки реформи в енергетиката. Част от тях предвиждат топлофикации, когенерации, заводски централи и ВЕИ-та над 5 мегавата да излязат на свободния пазар, електроразпределителните дружества да изкупуват технологичните загуби на ел. енергия, а договорите с \"американските централи“ да бъдат прекратени. Инициативата за срещите дойде, след като на 5 февруари (понеделник) от петте национално представителни организации на работодателите настояха министърът на енергетиката Теменужка Петкова да подаде оставка заради поскъпването на електроенергията за индустрията и „неспособността й да се справи с проблемите в сектора“. Разговорите между бизнеса и правителството ще продължат и следващата седмица в сряда.\r\nЛюба АЛЕКСИЕВА", "date": "2018.02.22", "title": "Държавата и бизнесът работят по 11 мерки за либерализацията на енергийния пазар (ОБЗОР)"}
{"url": "http://www.focus-news.net/news/2018/02/22/2491681/zemetresenie-s-magnitud-46-po-rihter-razlyulya-asenovgrad-obzor.html", "text": "Земетресение с магнитуд 4.6 по скалата на Рихтер е регистрирано в 01.41 часа тази нощ в района на Асеновград. Епицентърът е на около 2 километра от града и е на дълбочина от 14 км. Земетресението е било усетено най-силно в Асеновград и Пловдив, но  трусът е усетен и по високите етажи на сградите в София,  Благоевград, Кюстендил, Пазарджик, Стара Загора и Габрово. В социалните мрежи хората от Пловдив и Асеновград споделят, че са усетили земетресението изключително силно по високите етажи и споделят уплахата си. Няма данни за пострадали вследствие на труса, нито за сериозни материални щети. Единственият по-сериозен проблем е свързан с магистралният водопровод на ул. „Даме Груев“ в Пловдив, който се е спукал в резултат на земетресението и остави жителите в района без водоподаване. Малко след 17.00 часа в Пловдив бе усетен нов трус. По данни от Европейския сеизмологичен център, трусът е бил с магнитуд 3 по скалата на Рихтер, с дълбочина 12 км, а епицентърът е близо до село асеновградското село Боянци. \r\n Сеизмологът проф. Емил Ботев уточни, че епицентърът се намира между селата Крумово и Катуница, а последвалите вторични трусове са над 30. Той обясни, че голямата дълбочина на земетресението е една от причините да няма много съществени ефекти на повърхността с такива щети.  По думите му трусът е свързан с периодичната активизация на района, в който за последните 3 десетилетия, от 1994 г. до 2018 г. е имало 4 земетресения с приблизително такъв магнитуд. „Тази активизация е част от известната за района цикличност на такива земетресения. Бавното натрупване на напрежения и съответно тяхното разтоварване през 5-6 години гарантира в значителна степен невъзможността или по-скоро трудността да се натрупат много по-силни напрежения, които да доведат до катастрофално земетресения“, каза още проф. Емил Ботев.", "date": "2018.02.22", "title": "Земетресение с магнитуд 4.6 по Рихтер разлюля Асеновград (ОБЗОР)"}
{"url": "http://www.focus-news.net/news/2018/02/22/2491283/the-independent-po-dalag-prehoden-period-shte-struva-miliardi.html", "text": "По-дълъг преходен период ще увеличи с милиарди лири сметката по „развода“ на Великобритания с Европейския съюз пише британският The Independent.\r\nСпоред източници от европейския преговорен екип Великобритания няма как да не плати повече от уговорената до сега сума от 39 милиарда лири, ако иска да удължи преходния период по-дълго от 31 декември 2020 година. Новината дойде след като документ на британското правителство отвори пътя за по-дълъг преходен период, макар и от кабинета да твърдят, че периодът ще е две години. В изявлението на правителството се казва, че „периодът ще се определи просто от това, колко време ще ни отнеме заработят новите процеси и новите системи, които да подсигурят бъдещото партньорство“ и макар „Великобритания да посочва период от две години“, правителството „би искало да обсъди с ЕС крайната дата“.\r\nВъзможността цената на Брекзит да нарастне с милиони лири на ден вероятно ще ядоса привържениците на „твърд“ Брекзит преди днешната среща на кабинета, на която да се изготви обща преговорна позиция за търговските преговори с ЕС. Юлиян Марков", "date": "2018.02.22", "title": "The Independent: По-дълъг преходен период ще струва милиарди"}
{"url": "http://www.focus-news.net/news/2018/02/22/2491281/cnn-okolo-80-uchenichki-sa-spaseni-sled-operatsiya-na-nigeriyskata-armiya.html", "text": "Около 80 ученички, отвлечени по-рано днес от групировката „Боко Харам“ в Нигерия са спасени при операция на Нигерийската армия, заявяват държани представители, предава американската телевизия CNN.\r\nТочният брой на ученичките ще бъде изяснен, когато днес в четвъртък бъде направена проверка по училищните регистри, заявява Мохамед Аламин, комисар по образованието в щата Йобе.\r\nСлед спасителната операция момичетата са закарани във военна база. Не става ясно дали при операцията са загинали или пострадали деца или други лица, нито какво е станало с терористите. Юлиян Марков", "date": "2018.02.22", "title": "CNN: Около 80 ученички са спасени след операция на нигерийската армия"}
{"url": "http://www.focus-news.net/news/2018/02/22/2491275/afp-beliyat-dom-otricha-da-e-mek-spryamo-rusiya-gotvi-novi-sanktsii.html", "text": "Белият дом готви нови по-тежки санкции срещу Русия, казва високопоставен служител в сряда, отхвърляйки обвиненията, че Доналд Тръмп е твърде „мек“ спрямо Русия, предаде AFP.\r\nКато запазват анонимността си, служители заявяват, че е създадена работна група, която да следи за евентуална намеса в изборите за Конгрес  тази година и се работи по въвеждане на санкции в отговор на действията на Москва през кампанията за президентските избори през 2016 година.\r\nСпоред друг високопоставен служител правителствата по света са предупредени, че могат да попаднат под ударите на санкции, ако извършват значителни транзакции за закупуване на руско оръжие. Това включва и Турция, която публично обяви, че ще закупи от Русия ракетните системи Ц-400. Служител на администрацията заяви, че някои правителства са преразгледали намерението си за покупки на руско оръжие. Юлиян Марков", "date": "2018.02.22", "title": "AFP: Белият дом отрича да е „мек“ спрямо Русия, готви нови санкции"}
{"url": "http://www.focus-news.net/news/2018/02/22/2491278/vedomosti-kak-ruskite-internet-trolove-zavoyuvaha-umovete-na-amerikantsite.html", "text": "Как руските интернет-тролове завоюваха умовете на американците описва руският ежедневник “Ведомости“. Материалът започва с примера за разпространение на фалшива новина в Деня на Благодарността за отровни пуйки в известна верига магазини.\r\nОказва се, че в разпространяването на тази фалшива новина в социалната мрежа „Туитър“ спомагат  доста постове от акаунти свързани с руската „фабрика за тролове“, която в последствие става част от обвиненията на специалния прокурор Мюлер за намеса на Русия в изборите за президент на САЩ през 2016 година.\r\nПодобни фалшиви новини за всяване на паника са били само проба и учение да се види до къде може да стигне пропагандата в социалните мрежи. Според експерт по руската информационна война от неправителствената организация „Чатам Хаус“ „дълго преди да се съсредоточи върху президентските избори през 2016, Русия е проверявала своите способности“. Почти 100 акаунта от тези, участвали в разпространението на фалшивата новина за отровната пуйка са били от 2700-те, които „Туитър“ деактивира в края на миналата година.\r\nАмериканското издание Wall Street Journal (WSJ)е открило 221 641 поста направени от блокираните в последствие акаунти.\r\nКампанията по дезинформация започнала още в средата на 2014 година, като в края на 2015 година според Министерство на правосъдието на САЩ са направени повече от 2.4 милиона поста от руски ползватели на социалната мрежа. Именно през 2015 година са създадени болшинството от тези акаунти. Юлиян Марков", "date": "2018.02.22", "title": "\"Ведомости“ : Как руските интернет-тролове завоюваха умовете на американците"}
{"url": "http://www.focus-news.net/news/2018/02/22/2491287/pregled-na-osnovnite-temi-v-ruskiya-pechat-agentsiya-fokus.html", "text": "Във водеща статия руският вестник “Правда“ напомня , че руският министър-председател Дмитрий Медведев описва така наречения „Кремълски списък“ като вътрешнополитическа борба на определени кръгове от американския политически живот с президента Доналд Тръмп и напомня предупреждението на говорителя на руското Външно министерство Мария Захарова  САЩ  да не се намесват в президентските избори през март, като според нея такава намеса вече се случва и тя заплашва с твърд отговор.\r\nСпоред  изданието шумът около така наречения „Кремълски списък“ представлява напразно „въздушно сътресение“ и очакването на неговата публикация е надхвърлило интереса към самия списък, като дори информацията, че към този списък има някаква секретна част не е добавила необходимата острота на мероприятието.\r\nОтчита се, че „зад океана не умеят да спазват собствените си „инструкции“ по отношение на лицата, намиращи се под санкции и следователно възниква въпроса – за кого е този цирк“.\r\nПрипомня се визитата на ръководители на руските силови структури наскоро в САЩ и срещата им с директора на ЦРУ Майк Помпео, като се цитира изявлението на Помпео, че срещи на такова ниво са призвани да обезпечат  преди всичко безопасността на американските граждани. Според авторите на статията „без Русия провеждането на ефективни антитерористични  мероприятия е невъзможно и това се разбира все по-ясно зад океана“.\r\nДействията на политиците в САЩ се разглеждат от изданието като вътрешна работа на САЩ, свързана с предстоящите избори за Конгрес  там.\r\nСлед това материалът разглежда необходимостта от „силна Русия и силен лидер“, какъвто се явява Владимир Путин. От такъв лидер в условията на сегашната световна терористична заплаха САЩ и Запада биха били заинтересовани . Намесата в изборите и една евентуална дестабилизация  в Русия би имала непредсказуеми и летални последствия за световния елит, се пише в статията. Накрая авторите се питат на кого е нужен „друг, нов образ“ на Путин – да отслаби своето влияние и да отстъпи лидерството си. Образът на Путин е отдавна формиран и според изданието „днешните успехи на съвременна Русия, особено във външната  политика и военната сфера са свързани именно с прагматичната и премерена политика на президента“.\r\n***Как руските интернет-тролове завоюваха умовете на американците описва руският ежедневник “Ведомости“. Материалът започва с примера за разпространение на фалшива новина в Деня на Благодарността за отровни пуйки в известна верига магазини.\r\nОказва се, че в разпространяването на тази фалшива новина в социалната мрежа „Туитър“ спомагат  доста постове от акаунти свързани с руската „фабрика за тролове“, която в последствие става част от обвиненията на специалния прокурор Мюлер за намеса на Русия в изборите за президент на САЩ през 2016 година.\r\nПодобни фалшиви новини за всяване на паника са били само проба и учение да се види до къде може да стигне пропагандата в социалните мрежи. Според експерт по руската информационна война от неправителствената организация „Чатам Хаус“ „дълго преди да се съсредоточи върху президентските избори през 2016, Русия е проверявала своите способности“. Почти 100 акаунта от тези, участвали в разпространението на фалшивата новина за отровната пуйка са били от 2700-те, които „Туитър“ деактивира в края на миналата година.\r\nАмериканското издание Wall Street Journal (WSJ)е открило 221 641 поста направени от блокираните в последствие акаунти.\r\nКампанията по дезинформация започнала още в средата на 2014 година, като в края на 2015 година според Министерство на правосъдието на САЩ са направени повече от 2.4 милиона поста от руски ползватели на социалната мрежа. Именно през 2015 година са създадени болшинството от тези акаунти.\r\n***С кого забрави да се договори Ердоган за операцията в Африн, пита руският вестник “Комерсант“.\r\nРазполагането на проправителствените сили в района на Африн, ставащо в отговор на турската военна операция в района, поставя под съмнение съюза между Москва, Анкара и Техеран. Според турския президент Реджеп Таийп Ердоган  придвиването на лоялните на сирийското правителство сили е преустановено след разговор между него и президентите на Русия и Иран вторник вечерта.\r\nВ сряда държавната сирийска агенция SANAсъобщило за пристигането в Африн на поредната група проправителствени сили за „подпомагане на жителите в борбата с „Ислямска държава“ и продължаващата турска агресия“. Никъде обаче не се говори за участие на Сирийската армия. Във вторник вечерта медиите разпространили кадри, как няколко джипа с въоръжени лица, скандиращи „Народът на Сирия е един“  влизат в града, а върху тях се вее държавния флаг на Сирия. Според турската страна това са кадри на пропаганда и настъплението на просирийските сили е преустановено. От страна на Дамаск няма официално потвърждение за съюз с кюрдите.\r\nСъгласно дипломатически източник на вестника Москва нееднократно е предлагала на кюрдите да разрешат на Сирийската армия да се върне в контролираните от тях територии. В този случай Русия била готова да даде гаранции, че турците няма да започнат военни действия срещу тази или друга кюрдска територия. По данни на изданието в средата на февруари в Москва са идвали делегации на сирийските кюрди, но не са били приети от министъра на външните работи или от администрацията на президента.\r\nСпоред министъра на външните работи на Руската федерация Сергей Лавров ситуацията в Африн е едно от последствията на политиката на САЩ за подкопаване териториалната цялост на Сирия. Иранският министър на външните работи Джавад Зариф заявява, че проблемът в Африн трябва да се реши по законен път чрез диалог със сирийското правителство.", "date": "2018.02.22", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2018/02/22/2491284/daily-express-tereza-mey-se-saglasi-na-seriozni-otstapki-pred-shotlandiya-i-uels-vav-vrazka-s-brekzit.html", "text": "Британският премиер Тереза Мей се съгласи на сериозни отстъпки пред Шотландия и Уелс, за да разблокира приемането на законодателството по Брекзит, пише лондонският Daily Express.\r\n Министърът от кабинета на Тереза Мей Дейвид Лидингтън ще се срещне днес с  министърът отговарящ за Брекзит в кабинета на Никола Стърджън – първи министър на Шотландия. Британският кабинет е готов да прехвърли голяма част от правомощията на кабинета в различните сфери след излизане от ЕС, като запази само няколко, докато заработи новата обща рамка. Шотландският министър обаче вероятно ще поиска правомощията във всички сфери да се прехвърлят на шотландския кабинет. Те заедно с министрите от Уелс не са съгласни да приемат законодателството за Брекзит без исканите промени, като заплашват с конституционна криза.\r\n„Ние работим заедно с местните правителства да намерим начин да запазим общия британски пазар, уважавайки правомощията им. Всички страни са съгласни, че някои сфери трябва да останат в общата рамка на Кралството, за да не затрудняваме фирмите и семействата, докато си връщаме правомощията от ЕС.\r\nСпоред шотландския министър Шотландия не против обща рамка, стига да не накърнява шотландския интерес. Юлиян Марков", "date": "2018.02.22", "title": "Daily Express: Тереза Мей  се съгласи на сериозни отстъпки пред Шотландия и Уелс във връзка с Брекзит"}
{"url": "http://www.focus-news.net/news/2018/02/22/2491286/", "text": "Министърът за Европа и Америка в британския кабинет Алан Дънкан отхвърли призива задморските британски територии, много от които са данъчни убежища да приемат правила за прозрачност на капиталите и истинските собственици, пише британският The Guardian", "date": "2018.02.22", "title": "The Guardian: Министър отхвърля призива данъчните убежища да разкрият собствениците на компаниите"}
{"url": "http://www.focus-news.net/news/2018/02/22/2491274/afp-donald-tramp-se-sreshta-s-otseleli-ot-strelbata-vav-florida-i-predlaga-vaorazhavane-na-uchiteli.html", "text": "Президентът на САЩ Доналд Тръмп предлага идеята за въоръжаване на учители и обещава по стриктни проверки на притежателите на оръжие на емоционална среща в Белия дом с оцелели ученици от стрелбата във Флорида, предаде AFP.\r\n„Искам да кажа преди да започнем, защото аз искам да чуя и вас, но ние ще бъдем много настоятелни при проверката на миналото и ще обръщаме особено силно внимание на психичното им здраве“.\r\nТой също предложи някои учители да бъдат обучени в използването на огнестрелни оръжия като мярка срещу евентуални училищни стрелци. Юлиян Марков", "date": "2018.02.22", "title": "AFP: Доналд Тръмп се среща с оцелели от стрелбата във Флорида и предлага въоръжаване на учители"}
{"url": "http://www.focus-news.net/news/2018/02/22/2491288/pregled-na-osnovnite-temi-v-britanskiya-pechat-agentsiya-fokus.html", "text": "По-дълъг преходен период ще увеличи с милиарди лири сметката по „развода“ на Великобритания с Европейския съюз пише британският The Independent.\r\nСпоред източници от европейския преговорен екип Великобритания няма как да не плати повече от уговорената до сега сума от 39 милиарда лири, ако иска да удължи преходния период по-дълго от 31 декември 2020 година. Новината дойде след като документ на британското правителство отвори пътя за по-дълъг преходен период, макар и от кабинета да твърдят, че периодът ще е две години. В изявлението на правителството се казва, че „периодът ще се определи просто от това, колко време ще ни отнеме заработят новите процеси и новите системи, които да подсигурят бъдещото партньорство“ и макар „Великобритания да посочва период от две години“, правителството „би искало да обсъди с ЕС крайната дата“.\r\nВъзможността цената на Брекзит да нарастне с милиони лири на ден вероятно ще ядоса привържениците на „твърд“ Брекзит преди днешната среща на кабинета, на която да се изготви обща преговорна позиция за търговските преговори с ЕС.\r\n***Британският премиер Тереза Мей се съгласи на сериозни отстъпки пред Шотландия и Уелс, за да разблокира приемането на законодателството по Брекзит, пише лондонският Daily Express.\r\n Министърът от кабинета на Тереза Мей Дейвид Лидингтън ще се срещне днес с  министърът отговарящ за Брекзит в кабинета на Никола Стърджън – първи министър на Шотландия. Британският кабинет е готов да прехвърли голяма част от правомощията на кабинета в различните сфери след излизане от ЕС, като запази само няколко, докато заработи новата обща рамка. Шотландският министър обаче вероятно ще поиска правомощията във всички сфери да се прехвърлят на шотландския кабинет. Те заедно с министрите от Уелс не са съгласни да приемат законодателството за Брекзит без исканите промени, като заплашват с конституционна криза.\r\n„Ние работим заедно с местните правителства да намерим начин да запазим общия британски пазар, уважавайки правомощията им. Всички страни са съгласни, че някои сфери трябва да останат в общата рамка на Кралството, за да не затрудняваме фирмите и семействата, докато си връщаме правомощията от ЕС.\r\nСпоред шотландския министър Шотландия не против обща рамка, стига да не накърнява шотландския интерес.\r\n***Лидерът на Лейбъристите Джереми Корбин е бил на конференция на социалистите в графство Дерби точно по същото време, в което беше обвинен, че се срещнал с чешкия шпионин, пише британският Huffington Post.\r\nСпоред неговите данни той е бил в Честърфийлд в 4 часа след обяд на 24 Октомври 1987 – денят, в който бившият комунистически агент твърди, че се е срещнал с него в Лондон. Освен това е било събота и парламентът е бил затворен, а и предния ден е починала майка му и той едва ли би си уреждал срещи с дипломат.  В архивите на източногерманските тайни служби ЩАЗИ няма досие за Корбин, с което отхвърлиха призива той да изка разкриването му.\r\nВ сряда сутринта Корбин поиска извинение  от депутата консерватор Бен Брадли, който писа по-рано в социалната мрежа „Туитър“, че Корбин е „продал британските тайни на комунистическите шпиони“.\r\n***Министърът за Европа и Америка в британския кабинет Алан Дънкан отхвърли призива задморските британски територии, много от които са данъчни убежища да приемат правила за прозрачност на капиталите и истинските собственици, пише британският The Guardian", "date": "2018.02.22", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/02/22/2491290/afp-sadat-shte-se-proiznese-dali-gradovete-mogat-da-zabranyavat-dizelovite-avtomobili-v-germaniya.html", "text": "Днес съдът в Германия ще се произнесе дали градовете могат да забраняват старите дизелови автомобили, съобщава AFP.\r\nТова решение може да има огромно значение за ключовите индустриални и транспортни политики в най-голямата европейска икономика. Дори и да реши в полза на забраната съдът няма да забрани движението на каквито и да е автомобили, но ще даде възможност на градовете да обособяват зони , където да забранят достъпа на стари дизелови автомобили.\r\nСлед като Фолксваген призна през 2015 година за наличието на специален софтуер, които „заблуждава“ тестовете за вредни емисии, замърсяването, причинено от дизеловите автомобили стана водеща тема сред защитниците на природата в Германия. Юлиян Марков", "date": "2018.02.22", "title": "AFP: Съдът ще се произнесе дали градовете могат да забраняват дизеловите автомобили в Германия"}
{"url": "http://www.focus-news.net/news/2018/02/22/2491289/pregled-na-mezhdunarodnite-novini-do-6-chasa-agentsiya-fokus.html", "text": "Израелският премиер заяви в сряда, че израелското разузнаване е предотвратило свалянето на австралийски самолет от „Ислямска държава“. Той съобщава, че израелско разузнавателно подразделение е осигурило информация през 2017 година, довела до арест на членове на „Ислямска държава“, които са работели по извършване на атаката.\r\n„Това щеше да причини големи смущения в авиационния транспорт по света и е само една от многото терористични атаки, които ние сме осуетили по света“, заявява Нетаняху.\r\n***При автобусна катастрофа в южната част на Перу близо до град Оконя са загинали 44 души.\r\nДвуетажният автобус е паднал в пропаст от 80 метра височина. Не се съобщава за броя на ранените, също както не е известно дали водача на автобуса е между тях. Поради  това, че пътниците се качват и слизат от автобуса на различни места по маршрута не е ясен точният брой на пътувалите в него. Ранените са закарани в град Камана на 57 километра от мястото на инцидента. \r\nПрезидентът на страната Педро Пабло Кучински е изразил своите съболезнования на семействата на загиналите.\r\n***Във водеща статия руският вестник “Правда“ напомня , че руският министър-председател Дмитрий Медведев описва така наречения „Кремълски списък“ като вътрешнополитическа борба на определени кръгове от американския политически живот с президента Доналд Тръмп и напомня предупреждението на говорителя на руското Външно министерство Мария Захарова  САЩ  да не се намесват в президентските избори през март, като според нея такава намеса вече се случва и тя заплашва с твърд отговор.\r\nСпоред  изданието шумът около така наречения „Кремълски списък“ представлява напразно „въздушно сътресение“ и очакването на неговата публикация е надхвърлило интереса към самия списък, като дори информацията, че към този списък има някаква секретна част не е добавила необходимата острота на мероприятието.\r\nОтчита се, че „зад океана не умеят да спазват собствените си „инструкции“ по отношение на лицата, намиращи се под санкции и следователно възниква въпроса – за кого е този цирк“.\r\nПрипомня се визитата на ръководители на руските силови структури наскоро в САЩ и срещата им с директора на ЦРУ Майк Помпео, като се цитира изявлението на Помпео, че срещи на такова ниво са призвани да обезпечат  преди всичко безопасността на американските граждани. Според авторите на статията „без Русия провеждането на ефективни антитерористични  мероприятия е невъзможно и това се разбира все по-ясно зад океана“.\r\nДействията на политиците в САЩ се разглеждат от изданието като вътрешна работа на САЩ, свързана с предстоящите избори за Конгрес  там.\r\nСлед това материалът разглежда необходимостта от „силна Русия и силен лидер“, какъвто се явява Владимир Путин. От такъв лидер в условията на сегашната световна терористична заплаха САЩ и Запада биха били заинтересовани . Намесата в изборите и една евентуална дестабилизация  в Русия би имала непредсказуеми и летални последствия за световния елит, се пише в статията. Накрая авторите се питат на кого е нужен „друг, нов образ“ на Путин – да отслаби своето влияние и да отстъпи лидерството си. Образът на Путин е отдавна формиран и според изданието „днешните успехи на съвременна Русия, особено във външната  политика и военната сфера са свързани именно с прагматичната и премерена политика на президента“.\r\n***С кого забрави да се договори Ердоган за операцията в Африн.\r\nРазполагането на проправителствените сили в района на Африн, ставащо в отговор на турската военна операция в района, поставя под съмнение съюза между Москва, Анкара и Техеран. Според турския президент Реджеп Таийп Ердоган  придвиването на лоялните на сирийското правителство сили е преустановено след разговор между него и президентите на Русия и Иран вторник вечерта.\r\nВ сряда държавната сирийска агенция SANAсъобщило за пристигането в Африн на поредната група проправителствени сили за „подпомагане на жителите в борбата с „Ислямска държава“ и продължаващата турска агресия“. Никъде обаче не се говори за участие на Сирийската армия. Във вторник вечерта медиите разпространили кадри, как няколко джипа с въоръжени лица, скандиращи „Народът на Сирия е един“  влизат в града, а върху тях се вее държавния флаг на Сирия. Според турската страна това са кадри на пропаганда и настъплението на просирийските сили е преустановено. От страна на Дамаск няма официално потвърждение за съюз с кюрдите.\r\nСъгласно дипломатически източник на вестника Москва нееднократно е предлагала на кюрдите да разрешат на Сирийската армия да се върне в контролираните от тях територии. В този случай Русия била готова да даде гаранции, че турците няма да започнат военни действия срещу тази или друга кюрдска територия. По данни на изданието в средата на февруари в Москва са идвали делегации на сирийските кюрди, но не са били приети от министъра на външните работи или от администрацията на президента.\r\nСпоред министъра на външните работи на Руската федерация Сергей Лавров ситуацията в Африн е едно от последствията на политиката на САЩ за подкопаване териториалната цялост на Сирия. Иранският министър на външните работи Джавад Зариф заявява, че проблемът в Африн трябва да се реши по законен път чрез диалог със сирийското правителство.\r\n***Президентът на САЩ Доналд Тръмп предлага идеята за въоръжаване на учители и обещава по стриктни проверки на притежателите на оръжие на емоционална среща в Белия дом с оцелели ученици от стрелбата във Флорида.\r\n„Искам да кажа преди да започнем, защото аз искам да чуя и вас, но ние ще бъдем много настоятелни при проверката на миналото и ще обръщаме особено силно внимание на психичното им здраве“.\r\nТой също предложи някои учители да бъдат обучени в използването на огнестрелни оръжия като мярка срещу евентуални училищни стрелци.\r\n***Около 80 ученички, отвлечени по-рано днес от групировката „Боко Харам“ в Нигерия са спасени при операция на Нигерийската армия, заявяват държани представители'\r\nТочният брой на ученичките ще бъде изяснен, когато днес в четвъртък бъде направена проверка по училищните регистри, заявява Мохамед Аламин, комисар по образованието в щата Йобе.\r\nСлед спасителната операция момичетата са закарани във военна база. Не става ясно дали при операцията са загинали или пострадали деца или други лица, нито какво е станало с терористите.\r\n***По-дълъг преходен период ще увеличи с милиарди лири сметката по „развода“ на Великобритания с Европейския съюз.\r\nСпоред източници от европейския преговорен екип Великобритания няма как да не плати повече от уговорената до сега сума от 39 милиарда лири, ако иска да удължи преходния период по-дълго от 31 декември 2020 година. Новината дойде след като документ на британското правителство отвори пътя за по-дълъг преходен период, макар и от кабинета да твърдят, че периодът ще е две години. В изявлението на правителството се казва, че „периодът ще се определи просто от това, колко време ще ни отнеме заработят новите процеси и новите системи, които да подсигурят бъдещото партньорство“ и макар „Великобритания да посочва период от две години“, правителството „би искало да обсъди с ЕС крайната дата“.\r\nВъзможността цената на Брекзит да нарастне с милиони лири на ден вероятно ще ядоса привържениците на „твърд“ Брекзит преди днешната среща на кабинета, на която да се изготви обща преговорна позиция за търговските преговори с ЕС.\r\n***Лидерът на Лейбъристите Джереми Корбин е бил на конференция на социалистите в графство Дерби точно по същото време, в което беше обвинен, че се срещнал с чешкия шпионин.\r\nСпоред неговите данни той е бил в Честърфийлд в 4 часа след обяд на 24 Октомври 1987 – денят, в който бившият комунистически агент твърди, че се е стрещнал с него в Лондон. Освен това е било събота и парламентът е бил затворен, а и предния ден е починала майка му и той едва ли би си уреждал срещи с дипломат.  В архивите на източногерманските тайни служби ЩАЗИ няма досие за Корбин, с което отхвърлиха призива той да изка разкриването му.\r\nВ сряда сутринта Корбин поиска извинение  от депутата консерватор Бен Брадли, който писа по-рано в социалната мрежа „Туитър“, че Корбин е „продал британските тайни на комунистическите шпиони“.\r\n***Министърът за Европа и Америка в британския кабинет Алан Дънкан отхвърли призива задморските британски територии, много от които са данъчни убежища да приемат правила за прозрачност на капиталите и истинските собственици.\r\nСпоред него това може да стане само, ако тези мерки станат световен стандарт. Той заяви това в отговор на призив от депутати от различни партии, които настояват законите,които се борят с прането на пари, нарушаването на санкции и избягването на данъци в задморските територии да се уеднаквяр с тези във Великобритания след разкритията за данъчните убежища известни още като „Райските досиета“ и „Панамските досиета“ .", "date": "2018.02.22", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/02/22/2491285/huffington-post-dzheremi-korbin-e-bil-v-grafstvo-derbi-v-denya-v-koyto-cheshkiyat-shpionin-tvardi-che-sa-se-sreshtali.html", "text": "Лидерът на Лейбъристите Джереми Корбин е бил на конференция на социалистите в графство Дерби точно по същото време, в което беше обвинен, че се срещнал с чешкия шпионин, пише британският  Huffington Post.\r\nСпоред неговите данни той е бил в Честърфийлд в 4 часа след обяд на 24 Октомври 1987 – денят, в който бившият комунистически агент твърди, че се е стрещнал с него в Лондон. Освен това е било събота и парламентът е бил затворен, а и предния ден е починала майка му и той едва ли би си уреждал срещи с дипломат.  В архивите на източногерманските тайни служби ЩАЗИ няма досие за Корбин, с което отхвърлиха призива той да изка разкриването му.\r\nВ сряда сутринта Корбин поиска извинение  от депутата консерватор Бен Брадли, който писа по-рано в социалната мрежа „Туитър“, че Корбин е „продал британските тайни на комунистическите шпиони“. Юлиян Марков", "date": "2018.02.22", "title": "Huffington Post: Джереми Корбин е бил в графство Дерби в деня, в който чешкият шпионин твърди, че са се срещали"}
{"url": "http://www.focus-news.net/news/2018/02/22/2491291/darzhavniyat-glava-nalozhi-veto-varhu-promenite-v-zakona-za-bankovata-nesastoyatelnost-obzor.html", "text": "Президентът Румен Радев наложи вето и върна за повторно разглеждане на  § 5, § 6 и § 7 от Преходните и заключителните разпоредби в Закона за банковата несъстоятелност, които парламентът гласува на второ четене на 9 февруари 2018 г. В позицията си държавният глава посочва, че подкрепя усилията на Народното събрание за по-голяма ефективност при защитата на публичния интерес в производството по банкова несъстоятелност, но според него тя следва да бъде постигната с конституционносъобразни средства. Според Румен Радев с промените се преуреждат с обратно действие, в нарушение на правовата държава, настъпили правни последици, придобити права и погасени задължения. В мотивите си държавният глава подчертава, че обществото има нужда да знае конкретните измерения на последиците от приетия закон. „Когато решава да приложи такава крайна мярка, Народното събрание би следвало открито да дебатира колко са обезпеченията, които ще бъдат нищожни, колко са прехвърлянията на акции и дялове, които ще бъдат относително недействителни, приблизително каква ще е стойността, с която ще бъде увеличена масата на несъстоятелността на КТБ след прилагането на закона. Само по този начин защитата на обществения интерес, изтъквана като основна цел на ЗИД ЗБН, ще придобие конкретни измерения“, се посочва в мотивите на президента. \r\nРешението на президента на наложи ветото бе коментирано в кулоарите на парламента от народния представител от ДПС Хамид Хамид, който е сред вносителите на законопроекта. Той изрази несъгласие с мотивите на държавния глава. „Считаме, че има неразбиране на параграф 5, 6 и 7 от нашия законопроект, както и неразбиране на чл. 14 от Закона за нормативните актове“, посочи той пред журналисти. По думите му предложените текстове осигуряват активите да не бъдат разграбвани и те да стоят в масата на несъстоятелността докато не се произнесе съдът. \r\nКоментар по темата направи и народният представител от ГЕРБ Делян Добрев. „Замисляме се дали президентското вето не е свързано с бивши членове на неговия екип, говоря за Елена Йончева и липсата на отговор на въпроса участвала ли е в съдружие 50/50 с офшорка“, посочи той. Добрев подчерта, че Елена Йончева е внесла 5 хил. лева, а офшорната фирма-  315 хил. лева. Тази офшорна фирма се представлява от Зорница Блъскова, която по информация от интернет е съдружник в друга фирма с Георги Георгиев, уточни депутатът. „За нея докладът на „Аликс партнърс“ сочи, че е източила 42 млн. лева от КТБ“, допълни още той. \r\nИван ЛАЗАРОВ", "date": "2018.02.22", "title": "Държавният глава наложи вето върху промените в Закона за банковата несъстоятелност (ОБЗОР)"}
{"url": "http://www.focus-news.net/news/2018/02/22/2491292/", "text": "Парламентът прие искането на ГЕРБ за оставка на Валери Жаблянов като зам.-председател на парламента с 110 гласа „за“ и 71 „против“. Така Валери Жаблянов беше освободен от поста, защото над половината от народните представители в зала гласуваха „за“. Депутатите от ДПС не участваха в гласуването и напуснаха зала. Зам.-председателят на ПГ на ДПС Йордан Цонев заяви, че няма правни аргументи за оставката на Валери Жаблянов. „Няма да участваме в този фарс, който има друга цел- да не говорим за „Луковмарш““, изтъкна той. \r\nБСП предложиха гласуването да отпадне, защото противоречи на Правилника, но депутатите отхвърлиха предложението. Валери Жаблянов коментира, че мотивите за искането на оставката му са образец на политически произвол, фактологическо слабоумие и политическа безпомощност. Той се обърна към управляващите с думите: „Управлявате пряко волята на народа и ще платите за това“. Лидерът на БСП Корнелия Нинова заяви, че българската политическа класа е незряла да оцени обективно и мъдро историята си. Тя определи искането за оставката на Валери Жаблянов като противоконституционно. Корнелия Нинова изтъкна, че оставката Жаблянов е елементарно отмъщение за оставката на Димитър Главчев. Лидерът на БСП заяви, че ако оставката се гласува, левицата ще сезира Конституционния съд и Съда по правата на човека в Страсбург. В отговор Димитър Главчев коментира: „Г-жо Нинова, имайте малко срам- сравнявате отстраняването ви от зала с 9155 незаконно издадени присъди“. Депутатите от БСП напуснаха зала, отказаха да участват в дебатите по оставката и само те подкрепиха Валери Жаблянов. Корнелия Нинова заяви, че БСП няма да предложи друг зам.-председател на парламента.\r\nПредседателят на ПГ на ГЕРБ Цветан Цветанов заяви: „Валери Жаблянов се държа все едно е номиниран за председател на БСП. Недопустимо е такава реч да бъде произнесена в парламента. Днешното му изказване е заявка за председателския пост на БСП“. По думите му президентът Румен Радев се е превърнал в реален говорител на БСП. „БСП са в правото си да предложат друг зам.-председател на парламента. Призовавам ги да го направят, но да не предлагат депутата Иво Христов, който няма как да бъде приет заради обидите, които нанесе“, каза още Цветан Цветанов. Депутатът от ПГ на „Обединени патриоти” Александър Сиди заяви, че БСП правят скандални изказвания, но никога не поемат отговорност за думите си. Председателят на Съюза на репресираните от комунистическия режим Лиляна Друмева заяви: „Очаквахме извинение от Валери Жаблянов, но той не се извини“.  „Не може за правилен да се обявява режим, който наред с националсоциализма и фашизма, е обявен за престъпен. Не може да се обявява за справедливо дело „Народният съд“, който е постановил хиляди смъртни присъди“, изтъкна тя. „Фокус“ припомня: На 20 февруари ПГ на ГЕРБ внесе искането си за оставка на Валери Жаблянов с 81 подписа, при необходими 80 по правилник. Искането подкрепиха и депутати от ПГ на „Обединени патриоти“. Като мотив за искането на оставката от ГЕРБ изтъкнаха изказванията на Валери Жаблянов срещу Договора за добросъседство с Македония; възпрепятстване на реда в пленарна зала на 1 февруари при отдаването на почит към паметта на жертвите на комунистическия режим; твърдението му в декларацията на БСП против провеждането на „Луковмарш“, че Народният съд е „едно необходимо и неизбежно военновременно правосъдие“. Лидерът на БСП Корнелия Нинова изтъкна, че искането за оставката на Жаблянов не е аргументирано. Тя поясни, че ако той бъде отстранен от зам.-председателското място БСП най-вероятно няма да предложи друг кандидат.\r\nНа 15 февруари от ГЕРБ призоваха Валери Жаблянов да си подаде оставката. Според тях Валери Жаблянов е автор на фразата - „Народният съд“ е „необходимо и неизбежно правосъдие“ в декларацията на БСП против „Луковмарш“. Съюзът на репресираните от комунистическия режим също настоя за публично извинение и оставката на Валери Жаблянов. Самият той заяви, че няма причина и мотиви да си подаде оставката. По думите му би било голяма изненада, ако колегите му от БСП поискат да се оттегли или извини. По-късно на брифинг от централата на БСП зам.-председателят на партията Кирил Добрев заяви, че БСП не подкрепя исканата от ГЕРБ оставка на Валери Жаблянов, но се извинява на репресираните през комунистическия режим. \r\nТемата влезе в дневния ред на парламента след като на 13 февруари БСП се обърна към премиера Бойко Борисов по повод планираното провеждане на „Луковмарш” на 17 февруари. Според опозицията силите, които се стараят да реабилитират фашизма днес, прикриват факта, че по решение на Великите сили се провеждат трибунали за съдене на виновниците за въвличане на държавите на страната на Хитлер. „Правят се, че не разбират, че Народният съд от 1945 г. е едно необходимо и неизбежно военновременно правосъдие. Правят се, че не разбират и не помнят, че през войната България бе победена и Мирният договор я наказва именно като страна-съюзник на Хитлер“, изтъкнаха от БСП. В отговор на следващия ден от парламентарната трибуна от ГЕРБ обявиха, че премиерът и партията никога и по никакъв начин не са се солидаризирали с „Луковмарш“. Зам.-външният министър Георг Георгиев призова политиците да не спекулират с „Луковмарш“ за съмнителни и временни дивиденти. \r\nБиляна ИВАНОВА", "date": "2018.02.22", "title": "Валери Жаблянов беше отстранен от поста зам.-председател на парламента (ОБЗОР)"}
{"url": "http://www.focus-news.net/news/2018/02/22/2491293/sofiya-poluchi-151-mln-lv-ot-kabineta-borisov-3-za-oblagorodyavaneto-na-grada-obzor.html", "text": "Правителството отпусна безвъзмездно 151 млн. лв. за облагородяването на София. Това стана ясно преди началото на редовното правителствено заседание. МРРБ и Столична община сключиха договори за четири проекта за облагородяване на София, които се финансират по Оперативна програма „Региони в растеж\" 2014-2020 г. и са на обща стойност 173,5 милиона лева. От тях 151 милиона лева е безвъзмездната финансова помощ, а останалата част е съфинансиране от Столична община. \r\nЧетирите проекта са част от инвестиционната програма на София, финансирана с 280 млн. лв. по ОПРР. Предстои да се инвестира в обновяване на училища, детски градини, театър „София\", парка „Владимир Заимов\", „Западен парк\" и много други. Първият проект е за 46 млн. лв. за обновяването на „Граф Игнатиев\" и сърцето на града — Златна София. С 21 милиона ще бъдат преобразени любимите на софиянци „Граф Игнатиев\" с прилежащите улици и градинката на църквата „Св. Седмочисленици\", книжния пазар на пл. „Славейков\" и магазинчетата на площад „Джузепе Гарибалди\". Предвижда се ремонт на трамвайния релсов път, ще бъдат подменени настилки, ще се инвестира в допълнително осветление и озеленяване. \r\nНов облик ще добие и „Зона 4\", известна като Златна София. Наречена е така не само заради кубетата на „Св. Александър Невски\" и жълтите павета, но и заради емблематичните сгради, които се намират в района. Това са църквата \"Св. София\", паметникът на Цар Освободител, Синодалната палата, паметникът на Васил Левски, „Квадрат 500\" и други. С европейски средства тази забележителна част на София ще бъде напълно обновена и ще запази мястото си на притегателен център за гостите на града. Инвестицията в Златна София е 25,1 млн. лв. Вторият проект е за 125,5 млн. лв., с които ще се финансира изпълнението на втората фаза от проекта за интегриран градски транспорт. Той включва рехабилитация на трамвайни линии, доставка на нови 13 нископодови трамвайни мотриси и надграждане на интелигентната система за управление на трафика и съществуващата система за информация на пътниците в реално време. Предстои да започнат дейностите по рехабилитация на линията по бул. „Цар Борис III\" от кв. „\"Княжево\" до Съдебната палата. По останалите два проекта ще бъдат изградени три Дневни центъра за подкрепа на деца с увреждания и техните семейства, в които има условия за рехабилитация, образование и най-важното - за социални контакти. Отделно ще се правят и два Центъра за обществена подкрепа. За удобство на гражданите социалните обекти ще са в различни части на София - кв. „Надежда\", „Хаджи Димитър\" и „Горна баня\". \r\nЩе бъде ремонтиран и преустроен бившият Дом за деца, лишени от родителски грижи в кв. „Драгалевци\", и в него ще бъдат създадени Дневен център за деца с множествени увреждания и Център за обществена подкрепа. Йорданка Фандъкова уточни, че първите спирки с видеонаблюдение ще бъдат по линията на трамвай №5, а също така и приоритизация на трамвая пред останалия транспорт - на всички светофари, през които преминава трамвай №5 ще има възможност да се дава предимство на трамвая. Фандъкова отбеляза, че това са 13 нови трамвая, като голяма част от тях се надява да бъдат доставени до края на годината. \r\nМинистърът на регионалното развитие и благоустройството Николай Нанков допълни, че отпуснатите 151 млн. лв. за София се връзват по адекватен и обективен смисъл с всички приоритети на правителството. Според него това са най-видимите проекти за софиянци, които ще имат изцяло нов облик за жителите и гостите на София. \r\nПремиерът Бойко Борисов призова Столична община да помисли да направи скъпа зона в центъра и който иска да се разхожда с колата из града, да плаща повече. „Така както цяла Европа – който иска сам човек да се разхожда с колата из града, трябва да си плаща повече, защото замърсява и въздуха повече. Тези пари трябва да отидат в места, където да свалим хората от автомобилите. Не стига, че е по-евтино и бързо, но и 100% екологично чисто“, обясни Борисов. По думите му 151 млн. лв. са много пари и то за едни от любимите места на софиянци, след „Витошка“, която е станала „прекрасна“. „Едно време, като станах кмет, най-младият тролей беше по-стар от мен, да не говорим за трамваите, нямаше нито един. Но автобусите от Орлов мост, особено бяха видни по „Цариградско шосе“, като тръгваха до „Плиска“ – черен дим. Също бяха стари „Икарус“ и нямаше нищо ново“, коментира премиерът. По думите му сега всичко е обновено и то по най-високи стандарти. \r\nПред журналисти Фандъкова уточни, че на този етап не мисли за поскъпване на платената зона за паркиране в центъра на столицата. По думите ѝ краткосрочните мерки при по-сериозни замърсявания включват и забрана за влизане в някои от зоните. „Рестрикциите биха могли да включат и по-скъпа зона за паркиране. На този етап не мислим за това. Знаете, че се разширяват зоните за платено паркиране. Тази мярка с ограничението във времето сама по себе си също е рестриктивна за автомобилите“, каза още Йорданка Фандъкова. \r\nЛюба АЛЕКСИЕВА", "date": "2018.02.22", "title": "София получи 151 млн. лв. от кабинета „Борисов“ 3 за облагородяването на града (ОБЗОР)"}
{"url": "http://www.focus-news.net/news/2018/02/22/2491279/kommersant-s-kogo-zabravi-da-se-dogovori-erdogan-za-operatsiyata-v-afrin.html", "text": "С кого забрави да се договори Ердоган за операцията в Африн, пита руският вестник “Коммерсант“.\r\nРазполагането на проправителствените сили в района на Африн, ставащо в отговор на турската военна операция в района, поставя под съмнение съюза между Москва, Анкара и Техеран. Според турския президент Реджеп Таийп Ердоган  придвиването на лоялните на сирийското правителство сили е преустановено след разговор между него и президентите на Русия и Иран вторник вечерта.\r\nВ сряда държавната сирийска агенция SANAсъобщило за пристигането в Африн на поредната група проправителствени сили за „подпомагане на жителите в борбата с „Ислямска държава“ и продължаващата турска агресия“. Никъде обаче не се говори за участие на Сирийската армия. Във вторник вечерта медиите разпространили кадри, как няколко джипа с въоръжени лица, скандиращи „Народът на Сирия е един“  влизат в града, а върху тях се вее държавния флаг на Сирия. Според турската страна това са кадри на пропаганда и настъплението на просирийските сили е преустановено. От страна на Дамаск няма официално потвърждение за съюз с кюрдите.\r\nСъгласно дипломатически източник на вестника Москва нееднократно е предлагала на кюрдите да разрешат на Сирийската армия да се върне в контролираните от тях територии. В този случай Русия била готова да даде гаранции, че турците няма да започнат военни действия срещу тази или друга кюрдска територия. По данни на изданието в средата на февруари в Москва са идвали делегации на сирийските кюрди, но не са били приети от министъра на външните работи или от администрацията на президента.\r\nСпоред министъра на външните работи на Руската федерация Сергей Лавров ситуацията в Африн е едно от последствията на политиката на САЩ за подкопаване териториалната цялост на Сирия. Иранският министър на външните работи Джавад Зариф заявява, че проблемът в Африн трябва да се реши по законен път чрез диалог със сирийското правителство. Юлиян Марков", "date": "2018.02.22", "title": "„Коммерсант“: С кого забрави да се договори Ердоган за операцията в Африн"}
{"url": "http://www.focus-news.net/news/2018/02/22/2491297/predstoyashti-mezhdunarodni-sabitiya-za-22-fevruari-agentsiya-fokus.html", "text": "***Министърът на външните работи на Русия Сергей Лавров е на двудневно посещение в Белград\r\n***Изказване на германския канцлер Ангела Меркел във връзка с предстоящата среща на върха на ЕС\r\n***Турската военна офанзива срещу кюрдските милиции в северозападна Сирия продължава\r\n***Спасителните екипи в Иран продължават да търсят телата на загиналите от самолетната катастрофа в планината Загрос\r\n***", "date": "2018.02.22", "title": "Предстоящи международни събития за 22 февруари ( Агенция „Фокус“ )"}
{"url": "http://www.focus-news.net/news/2018/02/22/2491295/aktualna-patna-obstanovka.html", "text": "Температурите са в интервала от – 3° до + 7°. Времето над страната е облачно. Слаб до умерен е вятърът в областите Силистра, Добрич, Варна, Разград, Русе, Плевен, Видин и Смолян. Слаб дъжд вали в областите Враца, Търговище, Разград, Шумен, Варна, Сливен, Бургас, Хасково, Пловдив, Пазарджик, Кърджали и в районите на Кюстендил, Български Извор, Дерманци и Тетевен /обл.Ловеч/; Муселиево и Люляк /обл.Плевен/. Сняг вали в областите Видин /слаб/, Шумен,Смолян и в районите на Леденика /обл.Враца/; Студенец и Паничково /обл.Пловдив/; пр. „Шипка“, пр. „Република“, Мъглиж и Павел Баня /обл.Ст.Загора; Плевен, Българене, Гривица и Левски /обл.Плевен/. Пътните настилки са мокри, на местата със снеговалеж, в планинските и усойни райони – частично заснежени и обработени. Това съобщиха от пресцентъра на Агенция \"Пътна инфраструктура\". \r\nНамалена видимост поради мъгла:\r\n- до 50 м в районите на Петрохан и Горно Белотинци /обл.Монтана/; Омуртаг /обл.Търговище/; проходите „Дюлински“ и „Обзорски“; Слатина, Витиня и АМ „Хемус“ /обл.София/;\r\n- до 100 м в областите Разград, Шумен, Видин и в районите на Самоков и АМ „Тракия“ /обл.София/; пр. „Шипка“; Микре /обл.Ловеч/; Д.Вършило /обл.Пазарджик/; Плевен, Гривица, Телиш и Любеново /обл.Плевен/.\r\nІІ. Състояние на автомагистралите:\r\nАМ „Тракия“:\r\nОбласт София: Ограничено е движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г. \r\nАМ „Хемус“: няма ограничения.\r\nАМ „Струма“:\r\nОбласт Благоевград: Движението в района на с. Чучулигово от км 437+974 до км 438+264 посока София се осъществява с повишено внимание и ограничение на скоростта до 70 км/ч поради изграждане на забавителен шлюз и вход към локално платно на търговски комплекс. Срок до 11.03.2018 г.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nІІI. Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС. Срок: целогодишно; \r\n- „Златишки” - затворен за всички МПС. Срок: целогодишно;\r\n- „Троянски” - забранен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т. Срок: целогодишно;\r\n- „Дюлински” - забранен за МПС над 3,5 т. Срок: целогодишно;\r\n- „Пампорово” - забранен за МПС над 3,5 т. Срок: целогодишно; \r\n- „Петрохан” - забранен за МПС над 12 т; \r\n- „Твърдишки” - забранен за МПС над 10 т. Срок: целогодишно;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.\r\nІV. Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.;\r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.\r\nІV. Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Движението път ІІ-81 Берковица – Монтана от км 86+200 до км 97+800 се осъществява в една лента поради аварийно запълване на появили се деформации на пътната настилка със студена смес. Срок до 31.01.2018 г.\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път III-842 Юндола – Белово е ограничено за МПС над 12 т. с ремаркета и полуремаркета. \r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 28.02.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до отклонението за летище Пловдив се извършва двупосочно в едното платно в посока Асеновград поради аварийни ремонтни дейности в участъка. Срок до 25.03.2018г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът II-48: Движението по път II-48 Градец – Омуртаг в района на гр. Котел от км 42+200 до км 42+300 се осъществява в една лента поради пропадане на банкет. Срок до 25.02.2018 г.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.02.22", "title": "Актуална пътна обстановка"}
{"url": "http://www.focus-news.net/news/2018/02/22/2491298/predstoyashti-sabitiya-v-stranata-za-22-fevruari-agentsiya-fokus.html", "text": "***\r\nОт 11.00 часа в Гербова зала на „Дондуков“ 2 държавният глава и върховен главнокомандващ Въоръжените сили Румен Радев ще връчи висше офицерско звание полковник Венцислав Мутафчийски.\r\n***\r\nОт 14.00 часа в зала 8 на НДК ще се проведе публичен дебат на тема „Всички пътища водят към Европа? Перспективи за Федерален Съюз\".  Встъпително слово ще произнесе вицепрезидентът Илияна Йотова. \r\n***\r\nОт 09.00 часа ще се проведе заседание на Народното събрание. \r\n***\r\nВ НДК ще се състои форум „Университети-бизнес“ Българският министър на образованието и  науката Красимир Вълчев и изпълняващият длъжността генерален директор на Генерална дирекция „Образование, Спорт, Младеж и Култура“ в Европейската Комисия Йенс Ниманд Кристенсен ще открият конференцията.\r\n***\r\nОт 09.00 часа 32 състав ще гледа искане за условно предсрочно освобождаване от Цветан П., който на 14 април 2015 г. прегази и уби на място 6-годишния Петьо Гевечанов.\r\n***\r\nОт 09.30 часа ще се проведе заседание на Пленума на Висшия съдебен съвет. \r\n***\r\nОт 09.30 часа XVI състав на Специализирания наказателен съд ще гледа делото срещу Милко М., Росен Д., Златомир И. и др. за организиране и ръководене на организирана престъпна група. \r\n***\r\nОт 10.00 ще се проведе заседание на Столичния общински съвет. \r\n***\r\nОт 10.00 часа VIII състав на Специализирания наказателен съд ще гледа делото срещу Ваньо В., Живко Б. и Илия И. за образуване и ръководене на организирана престъпна група. \r\n***\r\nОт 10.00 часа на ул. Борисова 81, бл. Яворов, вх. Б, Сдружение „Смело сърце” организира пресконференция във връзка със стартиране на кампания „Мартеници 2018 г.\"\r\n***\r\nОт 10.30 часа във Военния клуб ще бъдат връчени Почетни призове за „Добродетел на 2017“ от Националното сдружение на сираците в България.\r\n***\r\nОт 11.00 часа в Националния пресклуб на БТА, Фондация „ПАМЕТ” ще представи новото допълнено издание на книгата на писателя Николай Хайтов „Кой и защо унищожи гроба на Васил Левски”.\r\n***\r\nОт 11.00 часа в Дома на Европа ще се състои среща-дискусия относно Дистанционно електронно гласуване, организирана от Обществения съвет към Централна избирателна комисия с участието на ЦИК.\r\n***\r\nОт 12.00 часа в Националния пресклуб на БТА, Центърът за изследване на отбраната и сигурността с председател Ангел Найденов ще представят изследване по темата: „Миграцията в Европа - голямото разминаване между политици и граждани\".\r\n***\r\nОт 12.30 часа на официална церемония в Гербовата зала на „Дондуков“ 2 вицепрезидентът Илияна Йотова ще връчи български документи за самоличност на Сафет Баличевац. \r\n***\r\nОт 13.00 часа XVIII състав на Специализирания наказателен съд ще гледа делото срещу Борислав Б., Васил И., Браиан С. и др. за образуване и ръководене на организирана престъпна група. \r\n***\r\nОт 14.00 часа в зала „Роял I“ в „София Хотел Балкан“ ще се състои кръгла маса на тема „Икономически растеж за всички в България“. \r\n***\r\nОт 14.30 часа във Висшето училище по застраховане и финанси (ВУЗФ) ще се проведе първото издание на финансовата академия, която бизнес университетът организира. Тя е безплатна и е насочена към ученици от 10, 11 и 12 клас. \r\n***\r\nОт 15.00 часа в Националния пресклуб на БТА Националното сдружение на общопрактикуващите лекари в България /НСОПЛБ/ ще даде пресконференция на тема „Поканила лисицата щъркела на обяд и му сипала супа в плитка чиния\" - Защо ерозира системата на здравеопазване?“. \r\n***\r\nОт 15.00 часа в зала „Панорама“ на хотел „Феста“ ще се състои пресконференция на тема „Новата вълна предприемачи на 21 век“. \r\n***\r\nОт 18.00 часа в големия салон на БАН ще бъде представена книгата на акад. Георги Марков „Българското крушение 1913“. \r\n***\r\nОт 18.30 часа в киносалона на Посетителския информационен център в Банско в рамките на 3 дни ще се проведе инициативата „Snow cinema: филми за ски и сноуборд“. \r\n***\r\nОт 11.00 часа в сградата на Община Благоевград председателят на Общински съвет – Благоевград Радослав Тасков, организира  пресконференция по повод предстоящото редовно заседание на ОбС.\r\n***\r\nОт 10.30 часа в Заседателната зала на Община Бургас ще се проведе пресконференция. В нея ще участват членове на Инициативния комитет за изграждане на паметник на кан Тервел на територията на град Бургас. \r\n*** \r\nОт 13.30 часа в заседателната зала в МУ-Варна ще се проведе встъпителна пресконференция по повод отбелязването през 2018 г. на 135 години от създаването на Варненското медицинско дружество. \r\n***\r\nОт 14.00 до 16.00 ч. в офиса на ПП ГЕРБ на ул. „Георги Бенковски” №1, общинският съветник д-р Веселин Ангелов ще има приемен ден. \r\n*** \r\nОт 09.00 часа в Голяма зала на Община Велико Търново ще се проведе сесия на Великотърновски общински съвет.\r\n*** \r\nОт 10.00 часа в ДГ „Слънчев дом“ ще се проведе открит урок „Аз обичам България“. \r\n*** \r\nОт 11.00 часа в пресклуба на БТА ще се състои пресконференция на Инициативния обществен комитет \"Асеневци\". Ще бъдат представени  проектите за позлатяване на куполите на патриаршеската църква на Царевец, издигане на паметник на цар Ивайло и изграждане на покрит мост на река Янтра във Велико Търново. \r\n***\r\nОт 11.00 часа във фоайето на РНБ „П.Р.Славейков“ ще бъде открита Изложба-базар на ръчно изработени мартеници от Клуб по битова култура при НЧ „Надежда 1869“. \r\n*** \r\nОт 12.30 часа в актовата зала на  СУ „Емилиян Станев“ ще бъде представена Драматизация по произведения на Емилиян Станев. \r\n*** \r\nОт 17.30 часа в читалня на РНБ „П.Р.Славейков“ ще се проведе среща с писателя Нидал Алгафари и представяне на книгите му. \r\n*** \r\nОт 19.00 часа в голяма на МДТ „Константин Кисимов“ ще бъде представен „Графиня Марица“ – оперетен спектакъл. \r\n*** \r\nОт 19.00 часа в театралния салон на НЧ „Надежда 1869“ ще бъде представен „Омайна нощ“ – спектакъл от Жозиан Баласко, представен от Независим театър. \r\n*** \r\nОт 19.00 часа в Сарафкина ще започне джаз концерт на Христо Йоцов Квартет – “Jazz Cats” Project. \r\n*** \r\nОт 19.30 часа в Клуб 7 ще се проведе представяне на четирилогията на Нидал Алгафари. \r\n***\r\nВ 10.30 часа в град Враца (ул. Козлодуйски бряг № 7) ще бъде открита „Синя стая” за изслушване на деца жертви и извършители на престъпления.\r\n***\r\nОт 13.00 часа в Общностния център за деца и семейства в град Враца, с адрес: бул. „Втори юни“ № 60, ще се проведе пресконференция за отчитане на напредъка при реализиране на дейностите по Проект „СТИМУЛ за ранно детско развитие“. \r\n***\r\nОт 14.00 часа в Заседателната зала на Областна администрация – Враца ще се проведе първото работно заседание на Комисията за изготвяне на Областна здравна карта на област Враца.\r\n***\r\nОт 17.00 часа в митрополитския храм „Св. Николай Мирликийски” ще започне Велико повечерие с четвъртата (последна) част от Покайния канон на св. Андрей Критски.\r\n*** \r\nОт 13.00 часа в НЧ „Напредък - 1869“ Държавна опера - Бургас представя музикална комедия „Четиримата близнаци“ от Георги Костов. С участието на Людмила Михайлова, Йордан Христозов, Бранимир Недков, Невена Михайлова, Лина Пеева и др. \r\n*** \r\nОт 14.00 часа в НЧ „Градина - Върбица 1894“ продължава Работилница „Седянка“ - традиционна седянка за изработване на мартеници. \r\n***\r\nОт 14.00 часа в  Младежки дом ще се проведе лекция на тема „Безопасен интернет” със съдействието на Детска педагогическа стая. \r\n*** \r\nОт 18.30 часа в НЧ „Напредък - 1869“ Държавна опера - Бургас представя Музикален спектакъл „Под небето на Париж” включващ хитове на Един Пиаф, Марио Ланца, Пепино Галиарди, Дийн Мартин и Жо Дасен. С участието на Марио Николов – тенор, Валентина Корчакова – сопрано и Деляна Хаджиянкова – актриса. Диригент Иван Кожухаров. \r\n***\r\nОт 15.00 до 17.00 часа в бизнес залата на Община град Добрич ще се състои кръгла маса на тема: „Семейството и училището днес - права и отговорности”.\r\n***\r\nОт 17.30 часа в Художествена галерия е бъде представена изложба на  Жолт Сабоки  „Унгарски крепости в Карпатския басейн – Х–ХVIII ВЕК\" - Унгарски културен институт.\r\n***\r\nОт 17.30 до 18.30 часа в офиса на ПП ГЕРБ на бул. „25 септември“ №3 приемна ще имат председателят на Общинския съвет Иво Пенчев и съветниците Младен Матеев и Иван Колев. \r\n***\r\nОт 14.00 часа в зала „Плевен\" на Областна администрация ще се проведе информационна среща под надслов „Запознай се с диабета\".\r\n***\r\nОт 09.00 часа в зала 5 на Окръжния съд ще се проведе заседание по делото срещу пет лица, обвинени в съучастие в опит за пренасяне на високорискови наркотични вещества през ГКПП „Капитан Андреево“ от Турция в България. \r\n***\r\nОт 09.00 часа в зала 10 на Окръжния съд ще се проведе заседание по делото срещу частният съдебен изпълнител Атанас А., обвинен, че е избегнал установяването и плащането на данъчни задължения в особено големи размери, като при водене на счетоводство е съставил и използвал документи с невярно съдържание.\r\n***\r\nОт 11.00 часа на бул. „Васил Априлов” № 156 ще се проведе церемония „Първа копка” на ремонта на ПГХТТ – Пловдив по ОП „Региони в растеж“. Очаква се да присъства и кметът инж. Иван Тотев. \r\n***\r\nОт 13.30 часа в зала 5 на Окръжния съд ще се проведе заседание по делото срещу Ангел С., обвинен, че при управляване на МПС е нарушил правилата за движение и по непредпазливост е причинил смъртта на друг човек.\r\n***\r\nОт 13.30 часа в зала 11 на Районния съд ще се проведе заседание по делото срещу Красимир Ф., който към инкриминирания период   е изпълнителен директор на „Кариери“ АД гр.Пловдив, и синът му Петър Ф. Двамата са обвинени  за причиняване на имотна вреда в особено големи размери на общо пет дружества. \r\n***\r\nОбщинските съветници от  ПП ГЕРБ в Пловдив ще проведат приемни с гражданите, както следва: Петър Попов и Ясен Михайлов от 17.30  до 19.00 часа в офиса на  ГЕРБ в район „Западен” на ул. „Царевец” № 9; Гошо Къчков от 17.30  до 19.00 часа в офиса на  ГЕРБ в район „Северен” на бул. „Марица” №91; Пенчо Малинов, от 17.00  до 18.30 часа в офиса на  ГЕРБ в район „Източен” на ул. „Коста Паница” №5; Веселин Маневски, от 16.00 до 18.00 часа в офиса на  ГЕРБ в район „Южен” на ул. „Академик Петър Динеков” № 1А.\r\n***\r\nОт 14.00 часа в 247 зала на Община Смолян кметът на Широка лъка Васил Седянков ще даде пресконференция по повод предстоящия Песпонеделник. \r\n***\r\nОт 10.30 часа в Регионалния пресклуб на БТА ще се състои пресконференция на Държавна опера Стара Загора. \r\n***\r\nОт 11.00 часа в Оперен театър ще бъде представена опера за бебоци „До Ре Ми в пелени 3“. \r\n***\r\nОт 09.00 часа  в стая 363 в сградата на общината ще се проведе заседание Общински съвет- Шумен. \r\n*** \r\nОт 10. 00 часа в зала 2 на областна администрация ще се проведе заседание на Областната комисия “Военни паметници”. \r\n***\r\nОт 17.30 часа в Народно читалище „Съгласие-1862“ ще се състои церемония по награждаване на победителите в конкурса за детска рисунка „Моята Кукерландия“. От 19.00 часа в зала „Съвременност“ в Културно-информационен център „Безистен“ ще се състои вечерен бал с маски.", "date": "2018.02.22", "title": "Предстоящи събития в страната за 22 февруари (Агенция „Фокус“)"}
{"url": "http://www.focus-news.net/news/2018/02/22/2491301/nimh-vremeto-shte-bade-oblachno-i-na-mnogo-mesta-shte-prevali-dazhd-maksimalnite-temperaturi-shte-sa-mezhdu-1-i-6.html", "text": "Атмосферното налягане ще бъде по-ниско от средното за месеца и през деня ще се задържи почти без промяна. Днес времето ще се задържи почти без промяна. Ще бъде облачно на много места с превалявания от дъжд, а в Северна България и планинските райони и от дъжд и от сняг. По-значителни ще са валежите в Източна България, а почти без валеж, в следобедните часове и с разкъсвания на облачността, ще бъде времето над Югозападна. Ще продължи да духа слаб, в Дунавската равнина и Източна България умерен североизточен вятър. Максимални температури между 1° и 6°, в югозападните райони до 10-11°. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция \"Фокус\" дежурният синоптик Евгения Егова. \r\nНад Черноморието ще бъде облачно, с валежи от дъжд. Ще духа умерен североизточен вятър. Максималните температури ще бъдат 6°-7°. Температурата на морската вода е 7°. Вълнението на морето ще бъде 3 бала.\r\nВ планините ще бъде облачно, на много места с превалявания от сняг. Разкъсвания на облачността ще има над масивите от Югозападна България. Ще духа умерен югоизточен вятър, по най-високите върхове на Рила и Пирин – от юг-югозапад, но през деня постепенно ще отслабне. Максималната температура на височина 1200 метра ще е около 1°, на 2000 метра - минус 2 – минус 3°.", "date": "2018.02.22", "title": "НИМХ: Времето ще бъде облачно и на много места ще превали дъжд, максималните температури ще са между 1° и 6°"}
{"url": "http://www.focus-news.net/news/2018/02/22/2491294/reuters-izvarsheno-e-napadenie-sreshtu-amerikanskoto-posolstvo-v-podgoritsa.html", "text": "Неизвестен нападател е хвърлил експлозив, най-вероятно граната, по американското посолство в черногорската столица Подгорица, след което се е самовзривил, съобщава Reuters.\r\nНападението е извършено в 1:30 сутринта в четвъртък. Нападателят е неизвестен. Не се съобщава за други пострадали, както и за евентуални щети от експлозията. Очаквайте подробности. Юлиян Марков", "date": "2018.02.22", "title": "Reuters: Извършено е нападение срещу американското посолство в Подгорица"}
{"url": "http://www.focus-news.net/news/2018/02/22/2491303/darzhavniyat-glava-rumen-radev-shte-udostoi-polkovnik-ventsislav-mutafchiyski-s-visshe-ofitsersko-zvanie-brigaden-general.html", "text": "От 11.00 часа в Гербова зала на „Дондуков“ 2 президентър и върховен главнокомандващ Въоръжените сили Румен Радев ще връчи висше офицерско звание. Това съобщиха от прессекретариата на държавния глава.\r\nСъс свой указ президентът Румен Радев назначава полковник Венцислав Мутафчийски на длъжността „Началник на Военномедицинска академия и главен лекар на Въоръжените сили на Република България“, като го удостоява с висше офицерско звание „бригаден генерал“.", "date": "2018.02.22", "title": "Държавният глава Румен Радев ще удостои полковник Венцислав Мутафчийски с висше офицерско звание „бригаден генерал“"}
{"url": "http://www.focus-news.net/news/2018/02/22/2491282/plovdiv-zemetresenie-s-magnitud-46-po-skalata-na-rihter-e-registrirano-v-rayona-na-asenovgrad.html", "text": "Земетресение с магнитуд 4.6 по скалата на Рихтер е регистрирано в района на Асеновград. Това сочи справка на интернет страницата на Националния институт по геофизика, геодезия и геграфия към БАН. Земният трус е регистриран в 01.41 часа тази нощ на около 2 километра от Асеновград и на дълбочина от 14 км.\r\nПо първоначална информация земетресението е усетено и в Пловдив, София и други населени места.", "date": "2018.02.22", "title": "Пловдив: Земетресение с магнитуд 4.6 по скалата на рихтер е регистрирано в района на Асеновград"}
{"url": "http://www.focus-news.net/news/2018/02/22/2491296/mariya-filipova-dezhuren-seizmolog-imalo-e-nad-20-aftarshoka-sled-zemetresenieto-kray-asenovgrad-nyama-danni-za-postradali-i-razrusheniya.html", "text": "Имало е над 20 афтършока след земетресението край Асеновград, няма данни за пострадали и разрушения. Това съобщи за Агенция „Фокус“ Мария Филипова – дежурен сеизмолог в Националния институт по геофизика, геодезия и география към БАН. \r\n„Земетресението е на около 15 км от Пловдив с магнитуд около 4.6 по Рихтер. Регистрирано е около 01.40 през нощта. Най-силно се е усетило около Пловдив и Асеновград. Усетено е още в Благоевград, София, Пазарджик, Стара Загора и Габрово“, уточни дежурният сеизмолог. \r\nИван ЛАЗАРОВ", "date": "2018.02.22", "title": "Мария Филипова, дежурен сеизмолог: Имало е над 20 афтършока след земетресението край Асеновград, няма данни за пострадали и разрушения"}
{"url": "http://www.focus-news.net/news/2018/02/22/2491307/vitseprezidentat-iliyana-yotova-shte-vrachi-balgarski-dokumenti-za-samolichnost-za-osobeni-zaslugi-kam-republika-balgariya.html", "text": "От 12.30 часа на официална церемония в Гербовата зала на „Дондуков“ 2 вицепрезидентът Илияна Йотова ще връчи български документи за самоличност на Сафет Баличевац. Това съобщиха от прессекретариата на държавния глава.\r\nСръбският гражданин получи българско гражданство на основание чл. 16 от Закона за българското гражданство за особени заслуги към Република България в обществената сфера. Баличевац активно участва в спасителната акция при автобусната катастрофа в река Лим през април 2004 г. Тогава, близо до черногорския град Биело поле и сръбския град Приеполе, на връщане от екскурзия от Дубровник, загинаха 12 деца от Свищов, а 38 души от пътниците бяха спасени.\r\nПрез април 2005 г., една година след трагичния инцидент, Република България пое ангажимент за предоставяне на българско гражданство на спасителите като израз на дълбока благодарност и признателност. Четирима от участниците в спасителната операция вече имат български документи за самоличност.\r\nСлед трагичния инцидент граждани на Република Сърбия и Черна гора, участвали в спасяването на пътниците от падналия в река Лим автобус, бяха удостоени от президента Георги Първанов с ордени „Мадарски конник“. Сред отличените бе и Сафет Баличевац, тогава 20-годишен.", "date": "2018.02.22", "title": "Вицепрезидентът Илияна Йотова ще връчи български документи за самоличност за особени заслуги към Република България"}
{"url": "http://www.focus-news.net/news/2018/02/22/2491308/vitsepremierat-valeri-simeonov-shte-provede-rabotno-saveshtanie-otnosno-bezopasnata-eksploatatsiya-na-yazovirnite-steni.html", "text": "Заместник министър-председателят Валери Симеонов ще проведе работно съвещание относно безопасната експлоатация на язовирните стени и съоръженията към тях. Това съобщиха от пресофиса на вицепремиера.\r\nЗа участие са поканени Министърът на енергетиката, Министърът на околната среда и водите, Министърът на икономиката, Министърът на финансите, Министърът на земеделието, харните и горите, Министърът на регионалното развитие и благоустройството и председателят на Държавната агенция за метрологичен и технически надзор. Те ще обсъдят въпроси, касаещи управлението на язовирната инфраструктура в странатa като случаите на язовири с голям брои собственици, липса на издадени АДС, липса на диференцираност на изискванията за безопасност спрямо размера на язовирите и рисковете от тяхното неправилно стопанисване, множеството малки неизползвани язовири и съответни предложения за разрешаване на тези проблеми.", "date": "2018.02.22", "title": "Вицепремиерът Валери Симеонов ще проведе работно съвещание относно безопасната експлоатация на язовирните стени"}
{"url": "http://www.focus-news.net/news/2018/02/22/2491302/zemetreseniya-registrirani-i-useteni-na-teritoriyata-na-balgariya-spravka-agentsiya-fokus.html", "text": "14 септември 2017 г.\r\nЗеметресение с магнитуд 3,5 по скалата на Рихтер е регистрирано тази сутрин в 04.53 часа в района на град Перник. Епицентърът се намира на 25 км югозападно от София, хипоцентърът – на дълбочина около 15 км. В столицата земетресението е било усетено в южните и югозападни квартали. От института определят земния трус като слаб, който не би могъл да предизвика материални щети.19 август 2017 г.\r\nЗеметресение с магнитуд 3,1 по скалата на Рихтер е усетено близо до Стражица. Трусът е усетен около 16:20 и е бил на дълбочина 2 км, уточняват от Европейския сеизмологичен център. Епицентърът му е между селата Бракница, Мирово и Ново градище. Няма данни за материални щети.24 юни 2017 г.\r\nЗеметресение на в района на Вранча, Румъния, беше усетено и у нас. Националният институт по геофизика, геодезия и география съобщи, че трусът е бил с магнитуд 4,4 по скалата на Рихтер. Той се е усетил в Русе, Свищов, Добрич и Плевен. Няма данни за материални щети.12 юни 2017 г.\r\nЗеметресение с магнитуд 6,3 по скалата на Рихтер беше регистрирано в 15:28 ч. в Егейско море, край бреговете на Турция, но беше усетено и у нас. Според данните на Европейския сеизмологичен център епицентърът е бил на 84 км северозападно от турския град Измир и на 34 км югозападно от гръцкия град Митилини. Огнището е било на дълбочина 10 км. Трусът е предизвикал силна паника сред населението, съобщава турската частна телевизия НТВ. Трусът беше усетен в София, Пловдив, Стара Загора, Асеновград, Ямбол, Хасково, Бургас.27 февруари 2017 г.\r\nеметресение с магнитуд 2,7 по скалата на Рихтер е регистрирано на територията на България в района на Кресна. Земният трус е усетен в 12:16 ч. с епицентър на 7 км западно от Кресна и на 107 км южно от София, с дълбочина 32 км. Няма данни за материални щети.16 януари 2017 г.\r\nТрус беше усетен в Старозагорско към 12:30 ч. днес. Той е бил с магнитуд 2,1 по скалата на Рихтер с дълбочина 10 км.28 декември 2016 г.\r\nЗеметресение с магнитуд от 5,6 по Рихтер разлюля малко след полунощ съседна Румъния. Трусът  беше усетен и в цяла Северна България, както и в Молдова и части на Турция. Епицентърътму е е край румънския град Фокшани, в област Вранча.Няма данни за пострадали и щети.10 ноември 2016 г.\r\nЗеметресение с магнитуд 2.1 по скалата на Рихтер и с дълбочина 15 километра усетено в Благоевград. Трусът е регистриран между селата Сухострел и Дебочица.  Епицентърът на труса е на 9 км западно от Кристони и на 23 км южно от Стар Дойран в Македония, с дълбочина 10 км, с магнитуд 4,8 по Рихтер. 13 септември 2016 г.\r\nЗеметресение с магнитуд 2,5 е регистрирано в 07.32 часа край Дряново, Епицентърът му е на 2 км южно от Дряново, 15 км североизточно от Габрово и 171 км южно от Букурещ. Трусът е бил с дълбочина 2 км.11 септември 2016 г.\r\nЗеметресение с магнитут 5,3 по скалата на Рихтер бе регистрирано в района на македонската столица Скопие около 16.10 часа българско време в неделя. Трусът бе вторичен на станалото рано сутринта земетресение с магнитуд 3.8 по Рихтер, последвано от по-слаб трус с магнитут 2,8. Земетресението, станало в следобедните часове, бе регистрирано на 160 км от района на София и бе усетено слабо в българската столица, Благоевград, Кюстендил и Радомир. Трусът бе почувстван предимно по високите етажи.19 август 2016 г. \r\nЗеметресение с магнитуд 2.7 по скалата на Рихтер е регистрирано в района на Благоевград. Трусът е отчетен около 12.10 часа. Според информацията, посочена на сайта, епицентърът на земетресението е на 82 км южно от столицата. Трусът е с дълбочина 2 км. на 41.97 северна ширина и 23.16 източна дължина. 28 юли 2015 г.\r\nЗеметресение с магнитуд 3,6 по Рихтер е било регистрирано на територията на Гърция, близо до границата с България. Усетено е и в Смолянско. Според Геофизичния институт на БАН огнището на труса е било на дълбочина 15 км. Европейският сеизмологичен център, чиито данни по традиция леко се различават, посочва, че земният трус е бил с магнитуд 4, а хипоцентърът е бил почти на земното равнище.24 юли 2015 г.\r\nВ 15,17 ч. е регистрирано земетресение с магнитуд 2,1 по Рихтер в Копривщица, в 15.09 ч. пък е регистриран трус с магнитуд 2 край Панагюрище.\r\nБАН съобщава и за земетресение с магнитуд 2,2 в района на Шабла в 12.01 ч. \r\nПо-рано няколко труса с магнитуд 4,7 и 4,6 са регистрирани в Западна Турция, които бяха усетени и в Кърджалийско.24 май 2014 г.\r\nСилно и продължително земетресение, станало в Егейско море, на територията на Гърция, е усетено малко преди 12:30 часа в цяла България. По първоначални данни трусът е с магнитуд 6.9 по Рихтер, а по информация на Европейския сеизмологичен център - 6.5 по Рихтер. Земетресението е станало в гръцкта част на Егейско море, югоизточно от остров Тасос, на около 310 км от София.27 март 2015 г.\r\nЗеметресение с магнитуд 2 по скалата на Рихтер е регистрирано на територията на България, съобщиха от Европейския сеизмологичен център. Земният трус е регистриран в 11.54 ч. с епицентър на 7 км югоизточно от Перник и на 26 км югозападно от София, с дълбочина 0 км. Няма данни за пострадали и материални щети. Геофизичният институт на БАН отчита земетресение с магнитуд 2 по скалата на Рихтер, но с епицентър между Кричим и Перущица, което е станало в днес в 14.28 ч. Трусът е с дълбочина 1,6 км.19 април 2014 г.\r\nТри земетресения са разлюляли територията на България през последното денонощие, сочат данните на Националният институт по геофизика, геодезия и география към БАН. Последното и най-силното от четирите земетресения бе регистрирано малко след 19 ч. снощи. Епицентърът му е в непосредствена близост до днешното земетресение край Първомай, но е в по-голяма близост до Чирпан. Магнитудът му е 3,1 по скалата на Рихтер, а епицентърът е северно от Първомай, северно от Пловдив. Дълбочината му е 8 км.22 май 2012 г.\r\nСилно земетресение разтърси София около 3.00 часа през нощта. По данни на Европейския средиземноморски сеизмологичен център трусът е бил със сила 5.7 по Рихтер, на дълбочина 10 км. Епицентърът е на 6 км от Перник и 25 км от София.03 ноември 2010 г.\r\nТри земетресения са регистрирани за нощта на територията на Сърбия, Турция и Гърция, като трусовете бяха усетени и в България, съобщиха от Националния институт по геофизика, геодезия и география. Централната част на Сърбия е разтърсена от земетресение с магнитуд според различни източници между 5,3 и 5.6 по Рихтер.. Трусът е причинил смъртта на двама души, а други 50 са ранени, съобщи министърът.09 септември 2010 г.\r\nСлабо земетресение с магнитуд 2,5 по скалата на Рихтер беше усетено в района на София. Епицентърът е край Четвърти километър в столицата.05 август 2009 г.\r\nЗеметресение е усетено в Североизточна България малко преди и 11 ч. Магнитудът е 4.8, а епицентърът е в Черно море, съобщава Европейският средиземноморски сеизмологичен център. Епицентърът на труса е бил на 63 км източно от Варна и на 10 км дълбочина. Точният час, в който той е регистриран, е 10.49, сочат данни на центъра.15 май 2009 г. \r\nДве земетресения през два часа разлюляват България. Първият трус с магнитуд около 2,5 по скалата на Рихтер е регистриран с епицентър на около 270 км в югоизточна посока от София. Усетено е слабо в община Тунджа, област Ямбол. Няма жертви и нанесени материални щети. По данни на Сеизмологичния център към Геофизичен институт на БАН трусът е регистриран в 14.01 ч. Второто земетресение е било регистрирано в 15.49 ч, Епицентърът на труса е бил на около 340 км в североизточна посока от София. Земетресението е с магнитуд около 2,1 по скалата на Рихтер и е усетено леко на територията на община Провадия, област Варна. Няма за жертви и нанесени материални щети.4 май 2009 г. \r\nЗеметресение с магнитуд 3,8 по скалата на Рихтер е регистрирано към 10,15 ч. в Югозападна България. Епицентърът на земния трус е бил между градовете Симитли-Разлог, на около 90 км южно от София. Усетен на територията на Банско, Белица, Якоруда, Благоевград и Крупник. Няма пострадали хора и нанесени материални щети, потвърдиха от Министерството на извънредните ситуации по данни на Сеизмологичния център към Геофизичния институт на БАН. По данни на Сеизмологичния център към Геофизичния институт на БАН земетресението е с магнитуд около 3,8 по скалата на Рихтер и е усетено в района на Разлог. В община Симитли е известният Крупнишки разлом, където преди около 100 години е бил епицентърът на най-силното земетресение, ставало на територията на България.10 април 2009 г. \r\nПо данни на Сеизмологичния център към Геофизичен институт на БАН в 9 часа и 35 минути българско време е регистрирано земетресение с епицентър на около 200 км в югоизточна посока от София, на територията на страната. То е било с магнитуд пета степен по скалата на Медведев-Шпонхойер-Карник и е усетено най-силно в Кърджалийско. Няма жертви и нанесени материални щети. 08 февруари 2009 г. \r\nЗеметресение е регистрирано в 14.05 часа на около 230 км в посока запад-югозапад от София. Епицентърът на труса е извън границите на България. Земетресението е с магнитуд около 4,8 по скалата на Рихтер. Няма данни за жертви и нанесени материални щети. Земетресение с магнитуд около 5 по скалата на Рихтер и епицентър на около 300 км югоизточно от София, на границата между Турция и Гърция в морето, бе регистрирано на 29 декември. Трусът бе усетен в областите Кърджали, Хасково, Пловдив и София.15 ноември 2008 г. \r\nСилно земетресение с магнитуд 4 по скалата на Рихтер разтърсва София. Земетресението е изключително кратко, не повече от 2-3 секунди, и се изразява в два или три последователни вертикални тласъка. Няма данни за жертви и разрушения. Трусът е усетен най-силно в южните столични квартали и по високите етажи на блоковете. Епицентърът на земетресението е в района на София и не е усетено в широк ареал около Софийска котловина.3 юли 2008 г.\r\nВ 15:12 ч. българско време е регистрирано земетресение с епицентър на около 15 км в южна посока от центъра на гр. София. Земетресението е с магнитуд около 3,2 по скалата на Рихтер. Няма данни за жертви и нанесени материални щети.12 май 2008 г.\r\nПо данни на Сеизмологичния център към Геофизичния институт към БАН в 13,12 ч е регистрирано земетресение с епицентър на около 270 км в североизточна посока от гр. София на територията на страната. Земетресението е с магнитуд около 4,3 по скалата на Рихтер. Няма данни за жертви и нанесени материални щети. По първоначална информация - епицентърът е бил около Стражица, между селата Мирово и Асеново.15 април 2008 г.\r\nЗеметресение с магнитуд 4,2 по Рихтер е регистрирано във Великотърновска област. Земетресението е усетено около 6.45 часа, а епицентърът му е бил на около 170 километра източно от София, между габровските села Донино и Велковци. Няма подадени сигнали за нанесесни щети и пострадали хора на територията на Стражица, при земетресението. Не е усетен и вторичен трус.24 март 2008 г.\r\nЗеметресение с магнитуд 3.6 по скалата на Рихтер е регистрирано в Благоевградско – на около 80 км от София. Не са нанесени щети.29 януари 2008 г.\r\nВ 7.29 часа на 29 януари 2008 г. в района на община Стражица е усетено слабо земетресение с магнитуд 3,3 по скалата на Рихтер. Епицентърът на земетресението е в околностите на града.\r\nНад 40 микроземетресения са регистрирани в района на община Стражица в рамките на няколко дни. Това каза същия ден пред Агенция “Фокус” Емил Ботев, ръководител на секция “Сеизмология” към БАН. Ботев обясни, че тези земетресения са били с магнитуд 1 по скалата на Рихтер. Земетресения с подобна сила не се усещат дори и от животните. Те са регистрирани единствено от сеизмолозите. “В този район отдавна стават десетки слаби земетресения”, обясни ръководителят на секцията. По думите му тези слаби земетресения се считат за нормални в повечето сеизмогенни зони на територията на страната. “За този район ние сме радостни, че се случват земетресения, тъй като освобождават натрупването на по-голямото количество енергия. Няма основания за безпокойство”, добави Ботев.\r\nНай-силното земетресение в историята в тази област е станало до Горна Оряховица. То е било с магнитуд 7 по скалата на Рихтер.11 януари 2008 г.\r\nЗеметресение с магнитуд 2,8 по скалата на Рихтер е регистрирано в 12,11 часа на 230 километра източно от София. Земетресението е усетено в района на Ямбол. Няма данни за нанесени материални щети и пострадали хора.11 декември 2007 г.\r\nЗеметресение с магнитуд около 3,1 по скалата на Рихтер е регистрирано в 19.15 ч. По данни на Сеизмологичния център към Геофизичния институт на БАН, епицентърът на труса е на около 160 км югоизточно от София. Той бива усетен слабо на територията на град Първомай.\r\nНяма данни за жертви и нанесени материални щети.20 февруари 2006 г.\r\nОколо 19,20 часа сеизмологичната станция над Кърджали регистрира силно земетресение. Трусът е усетен на територията на Югоизточна и Централна Южна България, а епицентърът му е бил на около 200 километра югоизточно от София. Според информация на Гражданска защита трусът е бил вертикален с магнитуд от повече от 4 поскалата на Рихтер.Земетресението е било усетено най-вече от живеещите във високите жилищни сгради. В над 10-етажните блокове е имало разместване на предмети.\r\nНай-силно е почувствано земетресението в Неделино, където трусът е бил в продължение на 3 - 4 минути с прекъсване.На 27 октомври 2004 г. \r\nВ 23.36 часа с епицентър на около 430 км североизточно от София, извън територията на страната. Земетресението е с магнитуд около 5,5  по скалата на Рихтер. Няма жертви. 10 септември 2004 г.\r\nЗеметресение в 20.46 часа с епицентър на 15 км северно от Пловдив с магнитуд около 4,2 по скалата на Рихтер. 27 юни 2004 г. \r\nВ 14.54 часа на около 80 км на юг от София е регистрирано земетресение с магнитуд около 4-та степен по скалата на Рихтер. Трусът е усетен  в Дупница, Благоевград, Разлог, Кресна, Гоце Делчев, Сандански и Банско. 18 декември 2003 г. \r\nВ 1.15 часа е регистрирано земетресение с епицентър на около 320 км североизточно от София с магнитуд около 4,4 по скалата на Рихтер и е усетено в района на Шумен, Провадия и Варна. Има данни за нанесени материални щети.   На 29 април 2002  г. \r\nЗеметресение с магнитуд 4,0 по скалата на Рихтер с епицентър на 140 км югозападно от София. На 5 април 2002  г. \r\nНа територията на страната са регистрирани три последователни земетресения в два епицентъра. Първото е в 16.14 часа с епицентър на около 130 км югоизточно от София, между Пловдив и Асеновград, и магнитуд около 4-та степен по скалата на Рихтер. Усетено е по-силно на територията на област Пловдив и по-слабо в Кърджали, Смолян, Хасково и Пазарджик. В 17,22 ч. в същия район е регистрирано второ земетресение с магнитуд около 3,1 по скалата на Рихтер, което е усетено в района на област Пловдив. Третото земетресение е било в 16,20 ч. с епицентър на около 110 км южно от София и с магнитуд около 3-та степен по скалата на Рихтер. На 13 август 2001 г.\r\nВ Ямбол и околните селища - магнитуд 4,3 по Рихтер. Това е вторият трус за района (на 9 август е с магнитуд 3,5 по Рихтер). На 28 февруари и 7 декември 1986 г. \r\nВ Стражица  и Попово - магнитуд 5,1 и 5,7 по Рихтер. При второто земетресение загиват трима и са ранени 80 души, 80 на сто от жилищата в Стражица стават необитаеми. 7 декември 1986 г.\r\nПрез 1986 г. се случва най-силното земетресение след дълга пауза. Това, в района на Стражица, с магнитуд 5. 7. Силно пострадали са селищата Стражица, Ясеново и Марково - до 80% разрушения. Второто земетресение усилва ефектите от предхождащото го събитие до значителни повреди и разрушения, включително и в нови и по-масивни сгради и съоръжения. Разрушени са частично или напълно 15 000 сгради, жертви-2 човека, ранени 60. Последствия от земетресението - поява на пукнатини в почвата и пътищата, избликване на вода, образуване на малки пясъчни и кални вулкани в ниските оводнени терени, активизиране на голяма част от свлачищата и др. Земетресението е усетено в област от 180 000 km2.4 март 1977 г.\r\nВранчанското земетресение (наричано също Свищовско земетресение) става в 21:20 местно време на 4 март 1977. Земетресението е с магнитуд 7,4, а епицентърът му е в Източните Карпати, Окръг Вранча, Румъния. Хипоцентърът се намира на дълбочина 94 km. Жертвите са над 1 600, повечето от тях в Букурещ. Земетресението нанася щети и в България, като в Свищов са разрушени промишлени (Химически комбинат „Свилоза“), жилищни сгради и има жертви14 април 1928 г.\r\nЧирпанското земетресение става в 11.20 часа на 14 април 1928 година, Велика събота. Земетресението е с магнитуд 6,8 по Скалата на Рихтер и епицентър на около 8 км северозападно от Чирпан. На 18 април вечерта следва нов силен трус с подобен магнитуд и епицентър близо до Поповица, Пловдивско, но разрушенията от него са по-малки. Хипоцентърът и на двата труса се намира на дълбочина около 15 км. Жертвите са 107 души, 500 са ранени, 26 хиляди сгради са разрушени, а 21 хиляди други са пострадали.На 18 април 1928 г.\r\nВечерта следва нов силен трус с подобен магнитуд от 6.8 по скалата на Рихтер и епицентър близо до Поповица, Пловдивско, но разрушенията от него са по-малки. Хипоцентърът и на двата труса се намира на дълбочина около 15 км. Жертвите са 107 души, 500 са ранени, 26 хиляди сгради са разрушени, а 21 хиляди други са пострадали.април 1928 г.\r\nЗеметресенията от 14, 15 и 25 април 1928 г. в зоната Марица, Централна България, и в близост до някои от най-големите градове в страната, с магнитуди съответно 6,8, 7,1 и 5,7 са най-добре документираните разрушителни земетресения в българската история. Щетите от тази поредица от земетресения са 74 741 унищожени сгради, 105 смъртни случая и над 1000 сериозни наранявания..1913 г.\r\nВ близост до град Гoрна Оряховица е реализирано земетресение с и епицентрална макросеизмична интензивност Разрушени са селищата Горна Оряховица - до 95%; Велико Търново, Лясковец и Долна Оряховица - до 80%. Сериозно засегнати са и много други селища. Площта, на която е усетено земетресението, е оценена на около 400 000 km2.1904 г.\r\nЗеметресението в района на Крупник-Кресна от 1904 г. с магнитуд 7. 8, е считано за едно от най-силните плитки (корови в земната кора) земетресения в цяла Европа. Около това земетресение се набелязва и периодът на най-висока сеизмична активизация в България .1901 г.\r\nПървото разрушително земетресение през ХХ век е станало през 1901 г. Магнитудът му бил 7,2 по Рихтер, а епицентърът бил южно от нос Калиакра (близо до Варна) в Черно море. Трусът причинил значителни щети по бреговата линия между Балчик и Шабла.30 септември 1858 г.\r\nНай-силното документирано събитие, станало в околностите на София, е земетресението от 30 септември 1858 г. , което разрушава голяма част от града. Не е известен броят на разрушените сгради и загиналите хора (съществуват частични данни за жертвите) при това земетресение. С неговата реализация се свързва появата на повърхностно разкъсване между селата, по това време, Бояна и Драгалевци и на минералните извори в сега съществуващия квартал „Овча купел”.", "date": "2018.02.22", "title": "Земетресения, регистрирани и усетени на територията на България (Справка Агенция „Фокус”)"}
{"url": "http://www.focus-news.net/news/2018/02/22/2491300/zemetresenieto-e-useteno-silno-v-plovdiv-i-asenovgrad-nyama-danni-za-postradali-i-za-naneseni-shteti.html", "text": "Земетресението е усетено силно в Пловдив и Асеновград в 01:44 часа, предаде репортер на Радио \"Фокус\" – Пловдив. Според данните на Европейския сеизмологичен център, то е било с магнитуд 4,8 по скалата на Рихтер, епицентърът е на 2 км североизточно от Асеновград, като дълбочината е била 10 км. Според сайта на Сеизмологичния център към БАН трусът е бил с магнитуд 4,1 по скалата на Рихтер. \r\nНяма данни за пострадали и за нанесени щети. В социалните мрежи хората от Пловдив и Асеновград  споделят, че са усетили земетресението изключително силно по високите етажи и че са уплашени. Трусът е бил усетен с различна сила в много населени места в страната.\r\nТони МИХАЙЛОВ", "date": "2018.02.22", "title": "Земетресението е усетено силно в Пловдив и Асеновград, няма данни за пострадали и за нанесени щети"}
{"url": "http://www.focus-news.net/news/2018/02/22/2491309/parlamentat-shte-reshi-okonchatelno-dali-ombudsmanat-da-se-izbira-s-yavno-glasuvane.html", "text": "Парламентът ще разгледа промени в Закона за омбудсмана на второ четене. Това предвижда програмата за работа на Народното събрание. Промените предвиждат омбудсманът да се избира с явно гласуване и да има право да защитава гражданите при казуси с частни субекти. На вниманието на депутатите се поставя и предложение на БСП Сметната палата да извърши одит на допълнителните разходи към бюджета, разпоредени от Министерски съвет. Предложението на БСП основава на високия обществен интерес към изразходването на допълнителни бюджетни средства. От БСП искат сметната палата да извърши одит за периода от 10 май 2017 г. до 31 януари 2018 г.", "date": "2018.02.22", "title": "Парламентът ще реши окончателно дали омбудсманът да се избира с явно гласуване"}
{"url": "http://www.focus-news.net/news/2018/02/22/2491311/obshtestveniyat-savet-kam-tsentralnata-izbiratelna-komisiya-organizira-obshtestveno-obsazhdanie-za-distantsionnoto-elektronno-glasuvane.html", "text": "Общественият съвет към Централната избирателна комисия (ЦИК), със съдействието на ЦИК, организира поредното от серия обществени обсъждания за дистанционното електронно гласуване. Събитието ще се състои от 11.00 ч. до 14.30 ч. в сградата на Дома на Европа, на адрес София, бул. “Г. С. Раковски” 124. Това съобщиха вот пресцентъра на ЦИК.\r\nПоканени са и ще вземат участие представители на организации и институции, ангажирани в процеса по организация на избори, граждански организации и наблюдатели, експерти на национално и международно ниво (Президентство, Министерски съвет, МВР, МВнР, Европейска комисия, ЦИК, „Информационно обслужване“ АД, ДАЕУ, Организации от Обществения съвет на ЦИК, Прозрачност без граници, Фондация „Право и интернет“ и др.).\r\nРегистрацията започва в 10.45 ч., събитието е отворено за граждани и медии.", "date": "2018.02.22", "title": "Общественият съвет към Централната избирателна комисия организира обществено обсъждание за дистанционното електронно гласуване"}
{"url": "http://www.focus-news.net/news/2018/02/22/2491305/kyustendil-kato-slabo-i-kratko-razlyulyavane-e-useteno-zemetresenieto-kray-asenovgrad-po-visokite-etazhi-na-blokovete-v-grada.html", "text": "Като слабо и кратко разлюляване е усетено земетресението край Асеновград по високите етажи на блоковете в Кюстендил. Това съобщи за Радио „Фокус“ – Кюстендил дежурният в оперативния център в града. Няма подавани сигнали за нанесени разрушения и нанесени материални щети.\r\nВенцеслав ИЛЧЕВ", "date": "2018.02.22", "title": "Кюстендил: Като слабо и кратко разлюляване е усетено земетресението край Асеновград по високите етажи на блоковете в града"}
{"url": "http://www.focus-news.net/news/2018/02/22/2491312/pregled-na-osnovnite-temi-v-dobrudzhanskiya-pechat.html", "text": "„Ще се търси компромис за решение на казуса „Хирургия“, съобщава челото на вестник „Нова добруджанска трибуна“. Новината, че петима хирурзи от МБАЛ – Добрич са подали оставка, е разбунила духовете вчера. Вестникът помества коментари на граждани по темата. Своето мнение са изказали проф. Енчо Калчев, доц. Ташо Ташев, както и досегашният директор д-р Трифон Йорданов. „Димитрина Германова с Гран При от престижен музикален конкурс в Лондон“, съобщава изданието на първа страница. Възпитаничката на Студио за поп и рок пеене „Сарандев“ към Общинския младежки дом в Добрич се е представила много добре на международен конкурс за таланти в английската столица. Голямата награда е завоювана сред певци от различни страни, като Великобритания, Малта, Украйна, Русия, Кипър, Естония, Канада, САЩ, Франция и др. Тя е получила покана за участие в международен фестивал в Италия. От спортната страница – „Добруджа 07“ повали „Хебър“ с 3:0 като гост“. Волейболистите на Добрич са постигнали победа над отбора на Пазарджик в мач от двадесетия кръг на Суперлигата. „Влагат над 65 000 лв. от „Красива България“ за ремонта на музея в Тервел“, съобщава на първа страница другият регионален вестник  „Добруджанска трибуна“. Проектът на добруджанската община е за ремонт на сградата и надгражда вече одобрен за изпълнение на проект за обновяване на музея. „Очертава се недостиг от 147 ученици в средните училища в Добрич“, съобщава изданието. Данните са представени на заседание на Областния съвет по заетост. Одобрен е план-приемът за учебната 2018-2019 година. Това е станало единодушно. Планът ще бъде изпратен за одобрение в Министерство на образованието. Ръководството на СУ „Димитър Талев“, Община град Добрич и Регионалното управление на образованието град Добрич организират кръгла маса на тема: „Семейството и училището днес - права и отговорности ”, съобщава всекидневникът. Форумът ще се проведе днес от 15:00 ч. до 17:00 ч. в бизнес залата на Община град Добрич. Идеята е всички заедно - институции, местна власт, училищни настоятелства и други неправителствени организации да обсъдят въпроса за възпитанието и образованието на децата - докъде са правата и  отговорностите на семейството и къде започват правата и отговорностите на училището. Изложба на Жолт Сабоки „Унгарски крепости в Карпатския басейн – X-XVIII век“ представя Художествената галерия, съобщава изданието. От 1961 г. Жолт Сабоки започва активно да се занимава с фотография. Завършва журналистика. През 1974 г. минава на свободна практика. Следва поредица от негови самостоятелни изложби в Унгария и други европейски страни.", "date": "2018.02.22", "title": "Преглед на основните теми в добруджанския печат"}
{"url": "http://www.focus-news.net/news/2018/02/22/2491313/denyat-22-fevruari-v-svetovnata-istoriya.html", "text": "2017 г.\r\nТурското правителство отменя забраната, забраняваща на жените офицери да носят хиджаб. Военните са последната турска институция, която прекратява забраната.\r\n2017 г.\r\nАдминистрацията на Тръмп отменя заповедите на Обама за защита на полова идентичност.\r\n2017 г.\r\nНАСА и Европейската Южна Обсерватория обявяват откриването на четири нови земеподобни планети в обитаема зона на звездата TRAPPIST-1, в допълнение към другите три планети открити там през 2016 г.\r\n2015г.\r\nТурските въоръжени сили евакуират от територията на Сирия войниците, охраняващи гробницата на Сюлейман Шах, като превозват в Турция и тленните му останки.\r\n2014\r\nПарламентът на Украйна гласува импийчмънт на президента.\r\nЗаконопроектът за импийчмънт на Виктор Янукович е внесен във Върховната рада от депутата Николай Рудковски.\r\n2013\r\nВъв федералния ядрен комплекс на САЩ „Хенфорд“ в щата Вашингтон е открито изтичане от шест подземни резервоара на ядрени отпадъци от 150 до 300 литра годишно, криещо потенциална опасност от заразяване на подпочвените води.\r\n2012\r\nПри железопътна авария в Буенос Айрес загиват над 50 човека, а над 670 са ранените. Влакът с над 2000 пътници се врязва с висока скорост в буфера на края на гарата и вагоните се забиват един в друг. Влакът е експлоатиран от частната компания TBA.\r\n2012\r\nЕвропейската комисия замразява споразумението ACTA, като иска от Съда на ЕС да се произнесе по законосъобразността му относно европейското законодателство.\r\n2012\r\nИзвършено е неуспешно покушение над президента на Абхазия Александър Анкваб.\r\n2011\r\nЗеметресение с магнитуд 6.3 по Рихтер удря град Крайстчърч по обед в 12:51 часа местно време.\r\nГрадът се намира на Южния остров от архипелага Нова Зеландия. Това е вторият по големина град в страната. Той е почти напълно разрушен от серия трусове на десетина км. южно от центъра с магнитуд между 6,3 Mw и 5 Mw с епицентрове на дълбочина между 5 и 7 километра. Според свидетели, това са най-силните усетени някога трусове, които продължават почти цял ден.\r\n2011\r\nНа среща с ръководството на комунистическата партия президентът на Китай Ху Дзинтао иска строг контрол върху виртуалното общество. Мерките ще се предприемат във връзка със събитията в Близкия изток и опасността те да обхванат и Китай, където има над 450 милиона интернет потребители.\r\n2011\r\nЖертвите в Триполи и в страната наближават 300. Говори се за възможни \"престъпления против човечеството\" в Бенгази. След напускане на международните екипи от специалисти, само за едно денонощие, от 21 до 22 февруари, добивът на нефт в Либия спада със 100 хил. барела.\r\n2007 г.\r\nСен Мартен и Сен Бартелми получават статут на отвъдморска общност на Франция.\r\n2006\r\nМалта депозира ратифицираният от страната договор за присъединяване на България и Румъния към ЕС по време на председателството на италианското правителство\r\n1993\r\nСъветът за сигурност на ООН приема резолюция за създаване на международен трибунал за лица, обвинени във военни престъпления в Югославия.\r\n1967\r\nАлександър Солженицин завършва романа си “Архипелаг ГУЛАГ”. Академик Солженицин е руски писател хуманист и общественик. Роден е на 11 декември  1918 г.  През 1941 г. Солженицин завършва Физико-математическия факултет на Московския университет и задочно 2 курса на Филологическия факултет в МИФЛИ (Московски институт по филологии и литература). От есента на 1941 г. е в действащата армия, от есента на 1942 г. е офицер, командир на батарея за звуково разузнаване. Като командир на батарея служи на различни фронтове по време на Втората световна война. През февруари 1945 г. е арестуван и осъден на 8 години концлагер. След изтърпяване на присъдата през 1953 г. Солженицин е заточен до живот в Казахстан, но през 1956 г. е реабилитиран и работи като учител във Владимирска област (Централна Русия). Става известен като писател след публикуването на повестите “Един ден на Иван Денисович” (1962 г.) и “Матьориният двор” (1963 г.). И двете повести са публикувани в сп. “Новйй мир” от А. Т. Твардовски. След 1965 г. никъде не се печатат негови произведения. Подложен е на преследване от властите и нападки в печата, радиото и телевизията. През 1969 г. е изключен от Съюза на писателите, след като през 1967 г.  изпраща писмо, обявявайки се против цензурата. След излизането на първия том на “Архипелаг ГУЛАГ” (1974 г.) Солженицин е обвинен в държавна измяна, арестуван е, отнето му е съветското гражданство и е експулсиран в Германия (тогава ФРГ). Там живее, подпомаган от Х. Бьол. От 1976 г. живее в щата Върмонт, САЩ. На 27 май 1994 г. Солженицин се завръща в Русия и през 2002 г. учредява награда на свое име. Пръв неин носител е писателят В. Распутин. Книги на Солженицин са: “Архипелагът ГУЛАГ” (1974 г.), “Раково отделение” (повест, 1968 г.), “В първия кръг” (повест, 1968 г.), епопеята “Червеното колело” (т. 1-8, 1971-1991 г.), “Решило телето дъба да събаря” (1975 г., допълнена 1991 г.), “Април 1917 г. Върмонт; Париж” (1993-1995 г., т. 1-2), “Публицистика” (т. 1-2, 1995-1996 г.), разкази, пиеси, киносценарии и публицистика. Събраните му съчинения са издадени в Москва едва през 1990 г. (т. 1-8). Носител е на Нобелова награда за литература за1970 г. Тогава той отказва да напусне СССР и неприсъства на награждаването.\r\n1958\r\nПодписан е договор, разрешаващ на САЩ да разполага ядрено оръжие на територията на Великобритания.\r\n1956\r\nЕлвис Пресли за първи път попада в музикалния хит-парад - песента му “Heartbreak Hotel” остава на първо място 8 седмици.\r\n1935\r\nЗабранява се прелитането на самолети над Белия дом.\r\n1897\r\nФранк Уулуърт създава в Ню Йорк първия си магазин под името “Всичко под 5 цента”, а по-късно и първата в света верига от магазини, носеща и до днес името му.\r\n1861\r\nРуският посланик в Цариград княз Алексей Лобанов-Ростовски получава от Али паша, министър на външните работи на Турция, отговора на Високата порта по отправеното от руска страна запитване, дали Турция ще се противопостави на преселванията на българи към Крим. Турското правителство потвърждава намерението си да разреши на всички желаещи българи свободно да се изселват, като обещава да осигури възможност на “преселниците да продадат движимата и недвижимата си собственост и въобще няма да се съпротивлява на това изселничество”.\r\n1848\r\nФактически започва Февруарската революция, която унищожава монархията във Франция и довежда до създаването на Втората република. Организиран е антиправителствен митинг в Париж. Той е забранен от властите, в отговор на което хиляди парижани излизат на улиците и започват улични боеве с войската и полицията. Започват да се строят барикади и уличната борба обхваща целия град. Свиканите от правителството батальони на националната гвардия отказват да воюват с народа. На 23 февруари крал Луи Филип е принуден да приеме оставката на министър-председателя Гизо, но вълненията не спират. През нощта срещу 24 февруари в Париж има повече от 1 500 барикади. Крал Луи Филип се отрича от престола и бяга в Англия. На 2 март е издаден декрет за намаляване на работния ден с 1 час до 10 часа в Париж и до 11 часа в провинцията. Два дни по-късно е публикуван декрет за въвеждане на всеобщо избирателно право за мъжете, навършили 21 години. Проведените на  23 април избори  за Учредително събрание са спечелени от републиканците. На 4 април 1848 г. Учредителното събрание започва своята сесия. На 4 ноември е приета конституцията на Втората република. Тя създава силна изпълнителна власт и дава големи правомощия на президента. На 10 декември 1848 г. се провеждат президентски избори, които са спечелени от кандидата на монархистите Луи Наполеон Бонапарт, племенник на Наполеон I. Проведените на 13 май 1849 г. законодателни избори са спечелени от т. нар. Партия на реда.\r\n1828\r\nРусия и Иран сключват Туркманчайския мирен договор, според който Армения се присъединява към Русия.\r\n1819\r\nПодписан е Испано-Американският договор за предаването на Флорида на САЩ.\r\n1358\r\nПо време на  Парижкото въстание (1357-1358 г.) граждани превземат кралския дворец. Престолонаследникът Шарл бяга от Париж и организира борба срещу въстаналите, като издава указ за забрана на продоволственото снабдяване на столицата.  Въстанието е предизвикано от увеличаване на данъците по време на Стогодишната война (1337-1453 г.). Гражданите настояват да се установи контрол върху действията на правителството и да се въведе подоходен данък, събиран от дворяните. Избухналите вълнения в Париж (февруари - март 1357 г.) предизвикват свикване на Генералните щати, които формулират исканията си:  редовно свикване, участие в управлението на държавата в решаване на най-важните държавни въпроси, контрол върху данъчната политика на кралството и на армията. Шарл, който по това време управлява Франция, се обявява срещу исканията на Генералните щати, в резултат на което гражданите се отправят към неговия дворец. Страхувайки се от разпространяването на въстанието градските първенци на Париж отварят вратите на града и пускат армията. Въстанието е потушено.На тази дата са родени:\r\n1975\r\nРодена е Дрю Баримор – американска актриса. Първият й дебют е на четири години в \"Altered States\" (1980 г.) на Кен Ръсел. Роли в: \"Подпалвачката \" и \"Котешко око\", \"Отровната Айви\"(1992 г.). “Altered States”, “Подпалвачката”, “Irreconcilable Differences”,“Котешко око”,“See You in the Morning”,“Далеч от дома”,“Motorama”,“Отровната Айви”,“Guncrazy”,“No Place to Hide” ,“Inside the Goldminе” ,“Mad Love”,“Everyone Says I Love You”,“Scream”, “Best Men”,“Сватбата на певеца”,“Skipped Parts”,“Извънземното”,“Лоши момичета”,“Батман завинаги”,“Целуни ме”,“Ангелите на Чарли”,“Момчетата на моя живот”,“Мансардата”,“50 първи срещи”.\r\n1924\r\nРоден е Джулиано Монталдо - италиански актьор и режисьор. Снима се в: “Внимание, бандити!” (1951 г.), “Повест за бедни влюбени” (1953 г.), “Разгромените” (1955 г.). Дебютира като режисьор през 1961 г., а през 1965 г. снима “Здрава хватка”. Снима развлекателния филм “На всяка цена” (1967 г.). От края на 60-те години разработва теми от т. нар. политическо кино: “С нам и Бог” (1969 г.), “Сако и Ванцети” (1971 г.),“Джордано Бруно” (1973 г.). През 1976 г. Монталдо снима “Анеза отива на смърт” по романа на Р. Вигано. През 1978 г. снима тв фантастичен детективски филм “Затворен кръг”. Успех Монталдо постига с трагикомичния трилър “Играчката” (1979 г.). През 80-те години работи върху тв сериали: “Христофор Колумб” (1984 г.), “Сбогом, Енрико Берлингуер” (1984 г.),”Октопод 2” (1985 г.), “Златни очила” (1987 г.), “Време за убиване” (1990 г.).\r\n1921\r\nРодена е Джулиета Мазина - италианска актриса. Завършва право в Римския университет. В началото се изявява в театрални постановки и в комични радиопредавания. Срещата с Фелини предопределя творческата й съдба. Заради участието си в “Пътят” (1954 г.) е наречена “Чаплин в женски дрехи”. Снима се в: “Паиза” (1947 г.), “Без милост” (1948 г.), “Светлините на вариетето” (1950 г.), “Белият шейх” (1952 г.), “Нощите на Кабирия” (1957 г.), “Джулиета на духовете” (1965 г.), “Лудата от Шайо” (1970 г.), “Елеонора” (тв, 1973 г.), “Хилядолетната пчела” (1983 г.), “Джинджър и Фред” (1985 г.). Умира на  23 март 1994 г.\r\n1857\r\nРоден е Хайнрих Рудолф Херц - германски физик, професор е в Бонския университет от 1889 г. Херц прави експериментални и теоретични изследвания в областта на електродинамиката и споделя възгледите на М. Фарадей и Дж. Максуел за близкото действие на електромагнитните вълни. Пръв създава генератор на електромагнитни вълни и доказва, че те имат свойствата на светлинните вълни и същата скорост на разпространение (1886-1889 г.). С това потвърждава изводите на теорията на Максуел за електричеството и магнетизма. Изследва свойствата на катодните лъчи (1892 г. ) и създаването на електрическа проводимост в газовете при облъчване с ултравиолетови лъчи (1887 г.). Херц разработва теория за получаване на електромагнитни вълни от отворени трептящи системи и доразвива Максуеловата теория за електричеството и магнетизма. Създава и пълна теория за удара на две еластични сфери (1882 г.). В негова чест единицата за честота е наречена херц (Hz).\r\n1840\r\nРоден е Август Бебел - германски политик. Той е един от основателите (1869 г.) и ръководителите на Германската социалдемократическа партия и на Втория интернационал. През 1867 г. Бебел става депутат в Райхстага. През 1871 г. протестира против анексията на Елзас и Лотарингия. Автор е на политически трактати.\r\n1824\r\nРоден е Пиер Жул Сезар Жансен - френски астроном, член е на Парижката академия на науките (1873 г.), член е на Лондонското кралско дружество (1875 г.). През 1868 г. (независимо от Дж. Н. Локер) открива спектрален метод за наблюдение на слънчевите протуберанси. Умира на 23 декември 1907 г. в Мьодон.\r\n1821\r\nРоден е Алексей Михайлович Жемчужников - руски поет, почетен член е на Петербургската академия на науките (от 1900 г.), братовчед е на А. К. Толстой. Създава заедно с него и братята си Владимир и Александър съчинения на Козма Прутков. Пише сатирични поеми: \"Странна нощ\" (1850 г.), \"Лудият\" (1852 г.), \"В какво е цялата работа?\" (1872 г.). Умира на 7 април 1908 г. в Тамбов.\r\n1814\r\nРоден е Оскар Колберг - полски етнограф и композитор, основател на полската фолклористика. Колберг учи във Варшава и специализира музика в Берлин. Събира и изследва много богат материал от полска народна поезия, култура и бит. Автор е на много обработки на народни мелодии и танци за пиано. Издава сборника  “Народни песни в обработка за пеене” (2 части, 1842 г.) и “Песни на полския народ” (1857 г.). Научна стойност имат етнографските му изследвания: “Народ, неговите обичаи, начин на живот, език, предания, пословици, обреди, поверия, развлечения, песни, музика и танци” (23 т., 1865-1890 г.), “Етнографски картини” (1882 г., по време на живота му излизат 11 тома). Автор е на музика за театрални постановки, танци, фантазии и етюди за пиано, романси и обработка на народни песни. Колберг публикува много статии за полския  музикален фолклор, народни  инструменти и славянска музика в полския периодичен печат и във “Всеобща енциклопедия”.\r\n1810\r\nРоден е Фредерик Францишек Шопен - полски композитор и пианист. През 1817 г. Шопен написва 2 полонези в духа на М. К. Огински, а през 1818 г. изнася първия си концерт. Учи в лицей (1823-1826 г.), където продължава да усъвършенства музикалната си техника, концертира и изучава теория на композицията. През 1928 г. Шопен посещава Берлин, а през 1829 г. - Виена, където се изявява като композитор и пианист. В родината си, възприел опита на Огински, Елснер, Шимановски, Курпински, Островски и др., той създава два концерта за пиано с оркестър (1829-1830 г.), трио за пиано (1829 г.), “Голяма фантазия” (1930 г.), “Голямо концертно рондо” за пиано и оркестър (1828 г.), “Соната” (1828 г.), редица полонези и мазурки, ноктюрно в ми минор (1827 г.) и първите от дванадесетте “Големи концертни етюди” (1829-1830 г., завършени в Париж). След Полското въстание (1830-1831 г.), което го заварва във Виена, заминава за Париж през Мюнхен и Щутгарт. Там създава Първото скерцо (1831-1832 г.), Първа балада (1831-1835 г.), “Революционен етюд в до минор” (1831 г.). От септември  1831 г. Шопен живее в Париж, където се среща с най-значителните творци на литературата и изкуството не само във Франция - Ф. Лист, Е. Берлиоз, В. Белини, Дж. Майербер, Х. Хайне, Й. Дьолакроа . От края на 1838 г. дружи с Ж. Санд. През 1848 г. гастролира във Великобритания. Болестта му се задълбочава и през 1849 г. Шопен умира. От 1927 г. във Варшава се провежда международен конкурс за пианисти на неговото име. Създадено е общество “Ф. Шопен”, което се занимава с голяма концертна, научно-изследователска, издателска и организационна дейност.\r\n1788\r\nРоден е Артур Шопенхауер - германски философ-идеалист. От 1820 г. е частен доцент в Берлинския университет. Основното му съчинение е “Светът като воля и представа” (т. I, II, 1819-1844 г.). Философските идеи на Шопенхауер оказват влияние върху творчеството на Р. Вагнер, Е. фон Хартман, Ф. Ницше, Т. Ман и др. През 1911 г. във Франкфурт е основано Шопенхауерово дружество.\r\n1732\r\nРоден е Джордж Вашингтон - американски държавник, пръв президент на САЩ (1789-1797 г.). Вашингтон организира американската армия и се обявява против английското владичество. Той е главнокомандващ във Войната за независимост на Северна Америка. Воюва срещу индианци и французи (1753-1759 г.). Представител е на американския Конгрес във Филаделфия през 1774 г. През 1787 г. под председателството на Вашингтон е изработена Конституцията на САЩ, която с малки поправки е валидна и днес.На тази дата умират:\r\n1943\r\nУмира Борис Михайлович Ляпунов - руски езиковед славист, академик в Академията на науките на СССР (1923 г.). Роден е на 6 август 1862 г. Академик е в Полската академия на науките (1930 г.), член-кореспондент е на БАН (1932 г.) и на Чешката академия на науките (1934 г.). Завършва Петербургския университет (1888 г.). Професор е във университетите в Одеса (1923 г.) и Ленинград (дн. Санкт Петербург, 1924-1929 г.). Принадлежи към школата на Ф. Ф. Фортунатов. Научните му интереси са в областта на сравнителната граматика на славянските езици, историята на праславянския език, историята на отделните славянски езици и езикови групи, етимологията и др. Обявява се срещу учението за разчленяване на праславянския език на праезици от отделни клонове. Основни трудове: \"Изследване на езика на синодалния списък от I Новгородски летопис\" (1899 г.), \"Форми на склонението в старославянски език\" (1905 г.), литографски курс лекции по сравнителна фонетика на славянските езици (1913-1914 г.).\r\n1940\r\nУмира Йожен Ларманс - белгийски художник. Следва в Брюкселската художествена академия (1887-1889 г.). Роден е на 21 октомври 1864 г. Творчеството му нерядко носи трагичен характер (триптиха \"Емигранти\", 1846 г., \"Слепец\", 1898 г., и др.). Изразителността на силуетите в живописните платна на Ларманс е близка до традицията на П. Брьогел, а чертите на песимизъм го сближават със символизма и стил \"модерн\".\r\n1939\r\nУмира Антонио Мачадо-И-Руис - испански поет и драматург, свързан с демократичните и свободолюбиви традиции на испанската литература. Роден е на 26 юли 1875 г. в Севиля. Автор е на няколко тома лирика, между които сб. “Мъка” (1903 г.), “Полята на Кастилия” (1912 г.) и др. Заедно с брат си Мануел Мачадо (също поет) създава няколко пиеси.\r\n1922\r\nУмира Влас Михайлович Дорошевич - руски писател, театрален критик и публицист. Автор е на фейлетони и памфлети: \"Московската консерватория\" (1899 г.), \"Старият палач\" (1900 г.), \"Форма за журналисти\" (1902 г.), \"П. Н. Дурново\", \"Граф Вите\" (1906 г.), \"Послание към кадетите\" (1907 г.), \"Черносотненци\" (1916 г.), \"Николай II\" (1922 г.) и др. Сборник с разкази и фейлетони: \"Ролки за коса\" (1893 г.), \"На смях\" (1912 г.), сатирически повести: \"Премиер\" (1907 г.), \"Гений\" (1916 г.) и др., книги с очерци: \"В обетованата земя (Палестина)\" (1900 г.), \"Легенди и приказки за Изтока\" (1902 г.), \"Сахалин (Каторга)\" (1903 г.), статиите, фейлетоните и очерците за театъра са обединени в сб. \"Стара театрална Москва\", издаден посмъртно през 1923 г.\r\n1913\r\nУмира Фердинанд дьо Сосюр - швейцарски езиковед, предтеча на структурализма. Роден е на 26 ноември 1857 г. в Женева. Следва физика в Женевския университет (1875 г.), като посещава и курсове по философия и история на изкуството. През есента на 1876 г. се прехвърля да учи в Лайпцигския университет, където слуша лекции по староперсийски при Х. Хюбиман, по староирландски при Е. Виндеш, по история на немския език при Т. Брауне, по славистика и по литовски език при А. Лескин, участва в семинара по сравнителна граматика при Г. Курциус. По това време обнародва и единствената си монография - “Изследване върху първоначалната система на гласните в индоевропейските езици” (1878 г.). През февруари 1880 г. защитава успешно дисертацията си върху частен проблем на санскрита. През есента на 1880 г. се установява в Париж, където посещава лекционни курсове на М. Бреал, Ж. Дармшетер, Л. Аве, А. Берген. Избран е за частен доцент по готски и старовисоконемски в Секцията по исторически и филологически науки на Ecole des Hautes Etudes. Член е на Парижкото лингвистично дружество от ученическите си години. В края на 1882 г. е избран за заместник-секретар на дружеството и става фактически редактор на печатното му издание “Memoires de la Societe de linguistique de Paris”. От 1891 г. живее и преподава в Женева, където е редовен професор по санскритски и сравнителна граматика на индоевропейски езици. До 1912 г. води около 20 разнообразни курсове. До 1908 г. се занимава успешно с анаграмите. През 1916 г. излиза посмъртно “Курс по обща лингвистика” - лекциите му от периода 1907-1911 г., събрани, обработени и издадени от Ш. Байи, А. Сеше в сътрудничество с А. Ридлингер.\r\n1913\r\nУмира Франциско Индалесио Мадеро - мексикански политик, президент на Мексико (1911 г.). Учи в Мексико, Франция, САЩ. Политическата си кариера започва през 1904 г. Той е един от ръководителите на Мексиканската революция (1910-1917 г.). Обявява се против засиленото влияние на чуждестранния капитал. Убит е в резултат на контрареволюционен преврат.\r\n1875\r\nУмира Чарлз Лайъл - английски естествоизпитател, един от основоположниците на актуализма в геологията. Следва в Оксфорд древни езици, право и геология. През 1827 г. Лайъл се отказва от адвокатската практика и се посвещава на геологията. В основния си труд \"Основи на геологията\" (т. 1-3, 1830-1833 г.) развива учението за бавното и непрекъснато изменение на земната повърхност под влияние на постоянните геологически фактори. Поддържа еволюционната теория на Ч. Дарвин.\r\n1674\r\nУмира Жан Шаплен  - фрeнски писател, теоретик на литературата. Той е един от организаторите и първите членове на Френската академия. Предшественик е на Н. Боало в разработките на литературна теория на класицизма - “Писмо за правилото на двадесет и четирите часа” (1630 г.), “Разсъждения за представителната поезия” (1635 г.). Автор е на историографски съчинения, оди, сонети, мадригали, епическата поема “Девственица, или Освободената Франция” (1656 г.) и др.\r\n1512\r\nУмира Америко Веспучи - испански и португалски мореплавател, флорентинец по произход. В периода 1499-1504 г. участва в няколко експедиции към \"Новия свят\" , за които разказва в няколко обширни писма. Те получават широка популярност и са преиздавани многократно (1505-1510 г.). Едно от тях е включено в трактата на Мартин Валдземюлер \"Увод в космографията\" (1507 г.), който приписва откриването на \"четвъртата част на света\" Америко Веспучи и предлага, тя да бъде наричана \"Америка\".За изготвянето на историческата справка на Агенция “Фокус” са използвани следните източници:", "date": "2018.02.22", "title": "Денят 22 февруари в световната история"}
{"url": "http://www.focus-news.net/news/2018/02/22/2491306/tass-sasht-obvinyavat-moskva-i-damask-za-napadeniyata-v-iztochna-guta.html", "text": "САЩ обвиняват Русия и сирийското правителство за нападенията в Източна Гута, предава ТАСС.\r\nВ писмено изявление на прес-секретаря на Белия дом Сара Сандърс се казва:\r\n„САЩ решително осъждат неотдавнашните нападения на Русия и режима на Асад над сирийците в Източна Гута. Ние изразяваме съболезнования на семействата на загиналите и ранените и призоваваме международната общност да осъди тези ужасни нападения“.\r\nСпоред прес-секретаря „целенасоченото унищожаване на медицински учереждения в Източна Гута и постоянно използваната тактика на обсада, която довежда до глад сред сирийските мирни жители и възпрепятства достъпа до хуманитарна помощ предизвиква особено безпокойство. Ние в пълна степен подкрепяме призива на ООНза прекратяване на насилието, за да се обезпечи безпрепятствената доставка на хуманитарни товарии крайно необходимата медицинска евакуация на граждански лица“, пише в документа. Юлиян Марков", "date": "2018.02.22", "title": "ТАСС: САЩ обвиняват Москва и Дамаск за нападенията в Източна Гута"}
{"url": "http://www.focus-news.net/news/2018/02/22/2491315/tass-v-beliya-dom-obvinyavat-rusiya-kitay-iran-i-severna-koreya-v-izvarshvane-na-kiberataki-s-politicheski-tseli.html", "text": "В Белия дом обвиняват Русия, Китай, Иран и Северна Корея в извършване на кибератаки с политически цели, съобщава ТАСС. \r\nСпоред доклад на Съвета на икономическите консултанти на Белия дом тези страни извършват кибератаки по политически, икономически и други причини. В документа опасностите от кибератаки се разделят на шест групи.\r\nПървата включва отделни държави Русия, Китай, Иран и Северна Корея, които са наречени „главни страни“. „Тези групи се финансират добре и често участват в комплексни, целенасочени атаки. Тези страни като правило се ръководят от политически, икономически, технологични и военни подбуди. Те имат много цели, които може да са различно в различно време“, пише в доклада.Тези страни могат да се занимават с „промишлен шпионаж“, както и да извършват атаки с искане на откуп, ако им трябват пари. \r\nНапомня се случая с „Лаборатория Касперски“, чиято продукция беше забранена от американските правителствени мрежи. Според американските власти те могат да представляват опасност за националната сигурност. Юлиян Марков", "date": "2018.02.22", "title": "ТАСС: В Белия дом обвиняват Русия, Китай, Иран и Северна Корея в извършване на кибератаки с политически цели"}
{"url": "http://www.focus-news.net/news/2018/02/22/2491317/burgas-v-obshtinata-shte-se-provede-preskonferentsiya-s-uchastieto-na-chlenove-na-initsiativniya-komitet-za-izgrazhdane-na-pametnik-na-kan-tervel-na-teritoriyata-na-grada.html", "text": "От 10.30 часа в Заседателната зала на Община Бургас ще се проведе пресконференция. В нея ще участват членове на Инициативния комитет за изграждане на паметник на кан Тервел на територията на град Бургас. Това съобщиха от пресцентъра на Общината. На срещата с медиите ще бъдат съобщени и други инициативи, които са посветени на отбелязването на годишнината от великата битка край Константинопол през 718 година.", "date": "2018.02.22", "title": "Бургас: В общината ще се проведе пресконференция с участието на членове на Инициативния комитет за изграждане на паметник на кан Тервел на територията на града"}
{"url": "http://www.focus-news.net/news/2018/02/22/2491318/dobrich-obshtinskite-savetnitsi-ot-gerb-shte-provezhdat-priemni-vseki-chetvartak.html", "text": "Общинските съветници от ГЕРБ-Добрич ще провеждат редовни приемни дни за граждани всеки четвъртък. Решението бе взето на съвместно заседание на съветниците и общинското ръководство на партията. Това съобщиха от пресцентъра на партията.\r\nНа 22 февруари от 17,30 до 18,30 часа в офиса на ГЕРБ на бул. „25 септември“ №3 приемна ще имат председателят на Общинския съвет Иво Пенчев и съветниците Младен Матеев и Иван Колев. \r\nГражданите ще могат да дадат своите предложения във връзка с проекта за актуализация на Програмата за реализация на благоустройствени мероприятия върху обекти, общинска собственост, с участие на местното население. Предстои той да се разгледа на заседанието на Общинския съвет на 27 февруари.", "date": "2018.02.22", "title": "Добрич: Общинските съветници от ГЕРБ ще провеждат приемни всеки четвъртък"}
{"url": "http://www.focus-news.net/news/2018/02/22/2491299/fokus-se-obrashta-kam-svoite-chitateli-i-slushateli-da-razkazhat-dali-i-kak-sa-usetili-zemetresenieto-registrirano-tazi-nosht-kray-asenovgrad.html", "text": "„Фокус” се обръща към своите читатели и слушатели да разкажат дали и как са усетили земетресението с магнитуд 4.6 по скалата на Рихтер, регистрирано тази нощ в района на Асеновград, Област Пловдив.\r\nМоже да се свържете с нас на телефон 0882 802 802 или да ни пишете на e-mail: focus@focus-news.net.", "date": "2018.02.22", "title": "„Фокус” се обръща към своите читатели и слушатели да разкажат дали и как са усетили земетресението, регистрирано тази нощ край Асеновград"}
{"url": "http://www.focus-news.net/news/2018/02/22/2491321/dobrich-patnite-nastilki-sa-vlazhni-vidimostta-v-grada-e-namalena-poradi-magla.html", "text": "Пътните настилки са влажни, видимостта в града е намалена поради мъгла, предаде кореспондентът на Радио „Фокус” – Варна. Няма затворени пътни отсечки в областта. Ограничено е движението на МПС над 10 тона по пътя Кранево-Варна. Ограничението е в сила до 28 февруари тази година. Като обходен маршрут може да се ползва пътят Кичево-Оброчище. Времето в Добрич е облачно, духа умерен до силен вятър, температурата към 8.00 часа е около 1 градус. Изкопни и строителни работи в Добрич се извършват по улиците „Силистра“, „П.Р.Славейков“, „Волга“ , „Ген. Скобелев“ , „Княз Дондуков“ и „Опълченец Алексиев“. Пътните отсечки са затворени за движение на автомобили. \r\nЖулиета НИКОЛОВА", "date": "2018.02.22", "title": "Добрич: Пътните настилки са влажни, видимостта в града е намалена поради мъгла"}
{"url": "http://www.focus-news.net/news/2018/02/22/2491320/denyat-22-fevruari-v-balgarskata-istoriya.html", "text": "2012\r\nСблъсък между фармацевтични лобита довежда до политически скандал в ГЕРБ, предизвикан от писмо на Европейската комисия до Министерството на финансите, в което ЕК отправя въпроси за незаконна държавна помощ към \"Софарма\" и \"Софарма Трейдинг\", собственост на президента на Конфедерацията на работодателите и индустриалците в България (КРИБ) Огнян Донев. Критици свързват скандала и с критиките на Донев от липсата на реформи в пенсионното дело, здравеопазването и правосъдието.\r\n1999\r\nМинистър-председателят на Македония Любчо Георгиевски е на официално посещение в България.  Подписана е българо-македонска декларация за уреждане на езиковия спор, с която България признава македонския език, като език на територията на Македония, но не и на България. Декларацията е подписана в София от премиерите Иван Костов и Любчо Георгиевски. Компромисът от българска страна се свежда до официалното признаване на македонския език за Македония. Тази взаимно приемлива формула е за преодоляване на т. нар. езиков спор при подписването на двустранните документи. С това е деблокиран процесът на изграждане на договорно-правната база на сътрудничеството между България и Македония.  Вторият абзац от декларацията гласи, че \"Двете страни нямат териториални претенции една спрямо друга\" и \"нищо от македонската конституция не може и не трябва да се тълкува, че представлява основа за намеса във вътрешните работи на България с цел защита на статута на лица в България, които не са граждани на Република Македония\". С този текст Македония декларира, че няма да предявява претенции за съществуване на македонско малцинство в България и съответно няма да настоява да му се предоставят права и свободи, като на такова. Това е в пряко противоречие на чл. 49 от конституцията на Македония, според който страната трябва да се грижи за правата на македонските малцинства в Гърция и България. Съпротивата срещу декларацията има и в Македония, и в България. \r\nПрез есента на 1990 г. Република Македония прогласява своята независимост и България е първата страна, която призна тази независимост.\r\n1991\r\nПриет е законът за аграрна реформа - земята е върната на бившите й собственици.\r\n1982\r\nПолитбюро на ЦК на БКП предприема първата сериозна ограничителна мярка към българските турци, като им забранява да се заселват в някои селища на Бургаски, Ямболски, Хасковски и Кърджалийски окръг, както и да бъдат приемани там дори на временна работа. От ръководствата на посочените окръзи се изисква \"да проведат необходимите мероприятия за постепенно разселване във вътрешността на страната на българските турци, които сега живеят в указаните селища\".\r\n1946\r\nПодписан е меморандум на правителството на САЩ с настояване в българския кабинет да бъдат включени след преговори и на взаимноприемлива основа представители на опозицията.\r\n1945\r\nПо българска молба Вселенската патриаршия в Цариград отменя Схизмата против Българската православна църква и провъзгласява автокефалността й. На  11 май 1872 г. при тържествена служба в храм “Св. Стефан” в Цариград Българската църква е провъзгласена за самостойна. В отговор на 16 септември 1872 г. Вселенската патриаршия обявява Екзархията за схизматична, т.е. отцепила се от нея. Причина за предприемането на този акт е и отказът на екзарх Антим I да осъди Иларион Макариополски, Иларион Ловчански и Кюстендилски и Панарет Пловдивски. Схизмата е вдигната със съдействието на други православни църкви и на българската правителство. Осем години след отмяната й Българската православна църква се самовъздига в патриаршия.\r\n1943\r\nКомисарят по еврейските въпроси Александър Белев сключва договор с представителя на Гестапо у нас Теодор Данекер за поетапна депортация на българските евреи. Първата група включва 20 000 души, които  в края на февруари и началото на март трябва да бъде изпратена в концлагера Треблинка.\r\nВзето е решение този първи контингент да бъде формиран от 11 363 евреи от Македония и Беломорието и 8560 от “стара България”. Български полицейски части в Битоля и Скопие избират евреите от Македония и ги депортират с вагони до дунавските пристанища Лом и Видин. Оттам те са отведени в Треблинка. От тези евреи оцеляват само няколко души.\r\nБлизо деветте хиляди души от \"стара България\" са избрани в Пловдив. Междувременно се надига вълна от народно негодувание срещу решението на правителството. Група от 25 депутати от управляващото мнозинство, начело с подпредседателя на Народното събрание Димитър Пешев, се обявяват срещу случващото се. Съюзът на запасните офицери, Лекарският съюз, Съюзът на писателите и спортно дружество \"Славия\" също се противопоставят. Българската православна църква реагира остро. Пловдивският митрополит Кирил влиза в еврейския лагер в Пловдив и заявява, че ще тръгне с депортираните. \r\nПротестите принуждават цар Борис III да отмени депортацията на евреите от \"стара България\". Антиеврейското законодателство обаче не е отменено. То е отменено от правителството на Муравиев. По английска инициатива в София правителството преговаря с швейцарския посланик за изселване в Палестина на 4000 деца и 400 възрастни евреи. \r\nРешението за унищожаване на всички евреи е взето в берлинското предградие Ванзее през 1942 г. Започва масовото депортиране към Аушвиц. Благодарение на местоположението си - близо до големи градове и на жп-връзките той става най-големият лагер: за евреи, роми, пленници и партизани.\r\n1928\r\nПоставя се началото на българския балет със спектакъла „Копелия“ от Леон Делиб в хореографията на Анастас Петров.\r\n1920\r\nЦърковна \"преобразователна\" комисия, съставена от Светия синод, с председател митрополит Симеон Варненско-Преславски и членове: архимандрит Стефан, архимандрит Павел и протойерей Ст. Цанков започва работа по преработване на Екзархийския устав (до края на 1920 г.).\r\n1901\r\nОткрива се XI ОНС с председател Иван Ев. Гешов от Народната партия, заменен на 25 октомври от Марко Балабанов, съответно представител на прогресивнолибералите. Изборите за XI ОНС се провеждат на 28 януари 1901 г. Гласуват 43,5 % от имащите право на глас. Сформирано е т.нар. \"шарено\" Народно събрание. В него влизат депутати демократи, народнолиберали и прогресивнолиберали, следвани от народняци, либерали и земеделци.\r\n1899\r\nСръбският крал Александър едностранно изравнява статута на българското дипломатическо представителство с този на независимите държави.\r\n1897\r\nВъведен е задължителен депозит от всички печатни произведения в народните библиотеки в София и Пловдив. “Законът за депозиране на печатни издания в народните библиотеки” се свързва с името на Константин Величков, който по това време е министър на Народното просвещение. Член 1 от закона гласи : “Всеки съдържател на печатница, литография или друго подобно заведение е длъжен да дава безплатно в библиотеките в София и Пловдив едновременно с обнародването по два екземпляра (всичко четири) от всяка книга, брошура, вестник, списание, възвание, гравюра, карта и въобще всяко напечатано или възпроизведено по друг начин произведение и предназначено за обръщение на публиката.”\r\n1889\r\nСъс заповед № 90 на военния министър се обявява Положение за приемане в пионерния полк на младежи - ученици за телеграфисти, машинисти и механици.\r\n1878\r\nВисоката порта дава съгласие за влизането на руски части в Сан Стефано. Това става ден след като главнокомандващият Дунавската армия - великият княз Николай Николаевич предава ултиматум на Турция за получаване на покана. На 23 февруари главнокомандващият и щабът на Действащата армия тръгват от Одрин за Сан Стефано. Княз Николай Николаевич е посрещнат от военния министър Реуф паша. \r\nВ същия ден Долнодунавския отряд влиза в Силистра.\r\n1844\r\nЗавършва престоя на Георги Раковски в затвора в Русе. На следващия ден, оковани във вериги, Раковски и баща му Стойко са изпратени към Цариград, където прекарват 3 години в затвора. На 30 януари 1844 г. двамата са арестувани в Котел. Наклеветени са от котленските чорбаджии, че готвят бунт. В жалбата написана от чорбаджиите до видинския управител пише: \"Сега ефендим - Стойко има едно момче, на име Сава, ходил по Европа, а сега дошел, ефендим, тук ат да язди, калъч върти и псува турците, рода и вярата им. Тъй като градът не може да поръчителства за тези хора, ние не искаме да ги имаме помежду си... Отървете ни от тях!\" На 31 януари баща и син  са изпратени през Търново за Русе.На тази дата са родени:\r\n1910\r\nРоден е Димитър Димитров (Факира Мити) – български илюзионист. Баща на естрадния певец Емил Димитров. Гастролира с цирк \"Олимпия\" на Лазар Добрич. С мадам Сиси създават уникалния дует Мити. Единственият българин вентролог (изкуство да се говори със стомаха). Създава вантроложкия номер \"Иванчо и Ганчо\". Има над 12 000 спектакъла. Получава наградата златен \"Народен орден на труда\".Факира Мити е почетен член на Клуба на илюзионистите в България.\r\n1899\r\nРоден е Дечко Христов Узунов - български художник. Той учи в Държавната художествена академия (1919-1922 г.) и в Мюнхенската художествена академия (1922-1924 г., в ателието на Карл фон Маар). През 1937 г. участва на Международна изложба в Париж. От 1938 г. Дечко Узунов  е професор в Държавната художествена академия, а от 1973 г. е академик. Автор е на портрети, пейзажи и тематични композиции. ЮНЕСКО обявява 1999 г. за “Година на Дечко Узунов”. В Националната художествена галерия, София, се пазят 206 негови творби. По-значителните му произведения са “Портрет на Н. О. Масалитинов” (1931 г.), “Кръстю Сарафов в ролята на Фалстаф” (1932 г.), “Детски портрет” (1930 г.), “Вършитба” (1952 г.) и др. Дечко Узунов работи в областта на монументалната живопис- мозайка, стенопис и др.На тази дата умират:\r\n1992\r\nУмира Петър Николов Динеков - литературен историк. През 1933 г. Динеков завършва славянска филология в СУ “ Св. Климент Охридски” . Специализира във Варшава (1934-1935 г.). От 1945 г. е професор по български език и литература. Член-кореспондент е на БАН от 1947 г., академик от 1966 г. Динеков е заместник-ректор на Софийския университет в периода 1962-1964 г. Ръководител е на катедрата по българска  литература и на секцията по българска литература до Освобождението в Института за българска литература при БАН. Директор е на Института по фолклор към БАН от основаването му. Динеков е активен сътрудник на литературния периодически печат. Научните му интереси обхващат цялостното развитие на българска литература и българския фолклор. Негови съчинения са  \"Българска лирика. Антология\" (1940 г. ), \"Първи възрожденци\" (1942 г.), \"Българска народна поезия\" (1949 г.), \"Стара българска литература. Ч. I и II\" (1950 г.  и 1953 г.), \"Литературни образи\" (1956 г.), \"Български фолклор. Т. I\" (1959 г.), \"Възрожденски писатели\" (1962 г., 2 издания1964 г.), \"Литературни въпроси\" (1963 г.) \"Старобългарски страници. Антология\" (1966 г.; 1968 г.), \"Из историята на българската литература\" (1969 г.), \"Между свои и чужди\" (1969 г.), \"Историческа съдба и съвременност\" (1972 г.), \"В света на Христо Ботев\" (1976 г.), \"При изворите на българската култура\" (1977 г.), \"Между фолклора и литературата\" (1978 г.), \"Похвала на старата българска литература\" (1979 г.), \"В живота и литературата\" (1982 г.), \"Литература и култура\" (1982 г.), \"По следите на българската литература и наука\" (1988 г.), \"Проблеми на старата българска литература\" (1989 г.), \"Стойко Стойков\" (1993 г.) и др.\r\n1974\r\nУмира Йордан Стефанов Стратиев - български поет и преводач. Роден е на 21 март 1898 г. Завършва право в СУ “Св. Климент Охридски” (1921 г.). Дипломатически чиновник е в Румъния, Югославия, Белгия, Чехословакия, Австрия. Член е на Съюза на българските писатели. За пръв път печата през 1917 г. в сп. “Общ подем”. Сътрудничи на “Българан”, “Вестник на жената”, “Златорог”, “Септември”. Единствената му стихосбирка е “Велики петък”, излязла след погрома на Септемврийския селски бунт (1923 г.). Превежда от руски и от румънски език.\r\n1918\r\nУмира Панайот Иванов Хитов - български хайдутин и четнически войвода, деец на национално-революционното движение. Роден е през 1830 г. в Сливен. През 1858 г. влиза в четата на сливенския войвода Георги Трънкин, а след неговата смърт я оглавява. През април 1864 г. се отправя за Белград, за да събере четници. Поради забраната на сръбското правителство за формиране на българските чети на негова територия, Хитов се прехвърля тайно със свои четници в български земи и се установява в Западна Стара планина. През пролетта на 1866 г. се прехвърля във Влашко и влиза във връзка с Г. С. Раковски. Включва се в създадената от него революционна организация “Върховно народно българско тайно гражданско началство”. През пролетта на 1867 г. участва в организирането на чети и на 28 април с около 30 души (със знаменосец В. Левски) преминава р. Дунав близо до Тутракан. Целта е да се установи настроението и готовността на българския народ за борба. Насочва се към Стара планина и се установява в Котленския балкан, а после в Сливенско. Свързва се с останалите живи четници от разгромената чета на Филип Тотю и заедно се прехвърлят в Сърбия. Участва във формирането на Втора българска легия (1868 г.) в Белград. Избран е за член на Българския революционен централен комитет (БРЦК). Присъства на общото му събрание в Букурещ (1872 г.), поддържа връзки с комитетски дейци в български земи. През август 1873 г. разработва подробен план (останал нереализиран) за дейността на БРЦК, който представлява синтез между четническата тактика на Г. С. Раковски и тактическите разбирания на В. Левски. Председателства Общото събрание на БРЦК през 1875 г., което взема решение за вдигане на Старозагорското въстание. Не участва непосредствено в него и в Априлското въстание 1876 г., но се включва активно в Сръбско-турската война същата година. След обявяването на Руско-турската освободителна война (1877-1878 г.) се явява като доброволец. След преминаването на р. Дунав от руски войски е привлечен в щаба на Предния отряд, командван от ген. Й. В. Гурко. След освобождението на България е околийски началник в Сливен, след това се установява в Русе. Взема участие в Сръбско-българската война (1885 г.). Избиран е за народен представител. Поради откритите си русофилски позиции си спечелва неприязненото отношение на княз Фердинанд I и на Стефан Стамболов. Автор е на “Моето пътуване по Стара планина и животоописанието на някои български стари и нови войводи” (1872 г.). Около 1880 г. оставя в ръкопис “фамилиарни бележки”, които допълват издадените вече мемоари.\r\n1887\r\nКъм 7,15 часа са разстреляни участниците в бунта срещу регентството и правителството на д-р Васил Радославов - майор Атанас Узунов, майор Олимпи Панов, подпоручик Кожухарски, капитан Георги Зеленгоров, подпоручик Трънбешки, подпоручик Енчев и двама граждани Тома Кърджиев и Александър Цветков. Бунтът е организиран от офицери русофили, емигрирали след неуспеха на преврата срещу княз Александър I Батенберг през август 1886 г. В началото на 1887 г. част от тях (начело с майор П. Груев и капитаните Р. Димитриев и Ат. Бендерев) създават в Румъния организация под името Революционен комитет, която си поставя за задача да подготви въоръжено въстание в България. За тази цел ръководителите на заговора се опират на армията, без да разчитат на каквато и да е подкрепа от страна на българската общественост. Тяхната дейност се ограничава в привличане на офицери от различните гарнизони в страната. Най-подготвени се оказват  гарнизоните в Силистра и Русе. Въпреки предпазливостта на организаторите властите успяват да разкрият действията им в Силистра, което става повод за преждевременно започване на акцията. За да не бъдат арестувани  офицерите от Силистренския гарнизон, неговият началник капитан Христо Кръстев обявява на 16 февруари въстание в града. Примерът му е последван само от началника на Русенския гарнизон - майор Атанас Узунов, съответно на 19 февруари. Тъй като другите гарнизони в страната не въстават, правителството предприема бързи мерки за потушаване на бунта в Силистра и Русе.\r\n*** \r\nОлимпий Спиридонов Панов - български революционер, офицер, бесарабски българин. През 1869 г. Панов се среща с Л. Каравелов, А. Кънчев и П. Хитов. Избран е за член и секретар на БЦБО в Букурещ. Когато Русия обявява война на Турция през 1877 г., Панов се записва в Първа дружина на Българското опълчение и участва във войната. След Освобождението следва в С. Петербург в Академията на Генералния щаб (1880-1883 г.). След Съединението е назначен за началник на артилерията в Българската армия. По време на Сръбско-българската война през 1885 г. допринася за победата на българските войски в Сливнишкото сражение. От 12 до 16 август 1886 г. Панов е министър  на войната. За участие в Русенския бунт през 1887 г. е разстрелян.\r\n***\r\nДимо Юрданов Тръмбешки - военен деец, подпоручик от 1885 г. Баща му и брат му са убити в Руско-турската война (1877-1878 г.). През 1882 г. Тръмбешки постъпва във Военното училище в София. В Сръбско - българската война през 1885 г. е портупей юнкер. Командва рота в първа дружина на 5 пехотен Дунавски полк. Сражава се на Сливнишката позиция. Произведен е в звание подпоручик на 3 декември 1885 г. След войната служи в 5 пехотен Дунавски полк в Русе. Участва в детронацията на княз Александър Батенберг (1886 г.) и в Русенския бунт на офицерите-русофили на 19 февруари 1887 г.\r\n***\r\nАтанас Маринов Узунов - български военен инженер, майор от 1886 г. Участва в националноосвободителните борби като въстаник в Червеноводската чета през 1875 г. Участва като доброволец в Сръбско-турската война (1876 г.). Сражава се при Зайчар и Корито. Постъпва в Одеското военно училище. При обявяване на Руско-турска война (1877-1878 г.) се записва опълченец в Трета  рота на 2 опълченска дружина. Участва в боя при Стара Загора, сражава се на Шипка и в Котленския балкан. За отличие Ат. Узунов е награден с Георгиевски кръст IV степен и е произведен в офицерско звание прапоршик през 1878 г. След Освобождението той служи в Източнорумелийската милиция. Следва във Военноинженерна академия в Русия. В Сръбско-българската война (1885 г.) е началник на Северния отряд и комендант на Видинската крепост. Проявява се като ерудиран военен инженер при укрепяването и отбраната на крепостта. Отблъсва натиска на Тимошката армия на 14-17 ноември 1885 г. и я принуждава да се оттегли. Обявен е за почетен гражданин на Видин от 1886 г. Ат. Узунов застава начело на Русенския бунт на офицерите русофили. \r\n***\r\nТома Антонов Кърджиев е български революционер, учител, един от учредителите и ръководителите на революционния комитет в град Русе (1871 г.). Участва в Сръбско-турската война (1876 г.) и в Руско-турската война (1877 г.). След Освобождението се завръща в Русе. Участва в Русенския бунт (1887 г.). Осъден е на смърт и разстрелян.За изготвянето на историческата справка на Агенция “Фокус” са използвани следните източници:", "date": "2018.02.22", "title": "Денят 22 февруари в българската история"}
{"url": "http://www.focus-news.net/news/2018/02/22/2491314/sofiyski-gradski-sad-shte-gleda-iskane-za-uslovno-predsrochno-osvobozhdavane-ot-tsvetan-pakov-ubil-6-godishno-momche-pri-paten-intsident.html", "text": "От 09.00 часа, 32 състав на Софийски градски съд ще гледа искане за условно предсрочно освобождаване от Цветан Пъков, който на 14 април 2015 г. прегази и уби на място 6-годишния Петьо Гевечанов. Това съобщиха от пресцентъра на съдебната институция.", "date": "2018.02.22", "title": "Софийски градски съд ще гледа искане за условно предсрочно освобождаване от Цветан Пъков, убил 6-годишно момче при пътен инцидент"}
{"url": "http://www.focus-news.net/news/2018/02/22/2491304/blagoevgrad-zemetresenieto-ot-tazi-nosht-be-useteno-po-visokite-etazhi-na-sgradite.html", "text": "Земетресението от тази нощ бе усетено по високите етажи на сградите, предаде репортер на Радио „Фокус“ – Пирин. Към момента няма данни за пострадали хора или нанесени щети.\r\nКристина МИТКОВА", "date": "2018.02.22", "title": "Благоевград: Земетресението от тази нощ бе усетено по високите етажи на сградите"}
{"url": "http://www.focus-news.net/news/2018/02/22/2491324/sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "В митрополитската катедрала „Св. Вмца Неделя” в София, след редовната света литургия, от 10.00 часа ще бъдат отслужени молитви на св. Киприян, предаде репортер на Агенция \"Фокус\". Тези молитви се четат срещу влиянието на всички зли сили. Ще бъде извършен и водосвет. Вечернята ще започне в 16.00 часа. \r\nНикола ПЕТКОВ", "date": "2018.02.22", "title": "Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2018/02/22/2491326/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на дружеството.\r\nВъв връзка с подмяна на спирателен кран на ул. „Чепинско шосе“, кв. „Васил Левски“ Г , се налага спиране на водоподаването от 9:30 до 21:30 часа на клиентите на „Софийска вода”, живеещи в района на кв. „Васил Левски“ Г. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред магазин „Домко“.\r\nВъв връзка с монтаж на пожарен хидрант и спирателен кран на ул. „Народно хоро“, кв. „Овча купел“ , се налага спиране на водоподаването от 9:00 до 18:00 часа на клиентите на „Софийска вода”, живеещи в района на ул. „Арх. Франк Лойд Райт“ от ул. „Народно хоро“ до ул. „Драгоман“, бл. 40 от вх. А до вх. З. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 40 вх. Д.\r\nВъв връзка с монтаж на спирателен кран на ул. „Ген. Й. В. Гурко“, Център , се налага спиране на водоподаването от 9:00 до 21:00 часа на клиентите на „Софийска вода”, живеещи в района на ул. „Ген. Й. В. Гурко“ от ул. „Княз Александър I“ до ул. „Георги С. Раковски“; ул. „Алабин“ от ул. „Цар Калоян“ до ул. „Княз Александър I“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Леге“ ъгъла с ул. „Алабин“.\r\nВъв връзка с подмяна на сградно водопроводно отклонение на ул. „Кладенците“, с. Горни Богров, се налага спиране на водоподаването от 10:00 до 16:00 часа на клиентите на „Софийска вода”, живеещи в района на ул. „Мургаш“, ул. „Чавдар“, ул. „Кладенците“, ул. „Трети март“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Чавдар“. Във връзка с изграждане на сградно водопроводно отклонение на ул. „Чавдар Мутафов“, „Жилищна група Зоопарк“, се налага спиране на водоподаването от 10:00 до 18:30 часа на клиентите на „Софийска вода”, живеещи в района на ул. „Чавдар Мутафов“ от ул. „Тодор Кожухаров“ до бул. „Симеоновско шосе“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Чавдар Мутафов“ ъгъла с ул. „Тодор Кожухаров“. \r\nВъв връзка с монтаж на пожарен хидрант на бул. „Проф. Цветан Лазаров“, жк. „Дружба“ 2 , се налага спиране на водоподаването от 9:00 до 21:00 часа на клиентите на „Софийска вода”, живеещи в района между ул. \"Обиколна\", бул. \"Цветан Лазаров\", ул. \"Мария Нейкова\" и ул. Безименна пред бл. 205. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Цветан Лазаров“ ъгъла с ул. „Мария Нейкова“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.02.22", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/02/22/2491310/dimitar-anastasov-obshtina-asenovgrad-obstanovkata-v-grada-sled-zemetresenieto-e-spokoyna-nyama-postapili-signali-za-postradali-ili-materialni-shteti.html", "text": "Обстановката в града след земетресението е спокойна, няма постъпили сигнали за пострадали или материални щети. Това каза за Агенция „Фокус“ Димитър Анастасов – гл. експерт в Община Асеновград. „Лично съм разговарял с дежурния в РС „ПБЗН“, с дежурния на Районно управление и дежурния на община Асеновград. Няма постъпили до този момент никакви сигнали за вреди, щети и т.н. До този момент никой не е поискал помощ от тези три инстанции за съдействие, за пострадали, материални вреди или щети“, заяви Анастасов. По думите му обстановката е спокойна. \r\n„Истина е, че трусът беше много кратък, но много неприятен. Няма паника в момента, ако е имало, то тя вече е поотшумяла. Хората са спокойни. Ежедневието е нормално“, каза още Димитър Анастасов. \r\nЛюба АЛЕКСИЕВА", "date": "2018.02.22", "title": "Димитър Анастасов, община Асеновград: Обстановката в града след земетресението е спокойна, няма постъпили сигнали за пострадали или материални щети"}
{"url": "http://www.focus-news.net/news/2018/02/22/2491277/upravitelyat-na-nzok-prof-kamen-plochev-potvardi-che-mu-e-otpravena-zaplaha-da-podade-ostavka-obzor.html", "text": "На извънредно заседание на парламентарната здравна комисия управителят на НЗОК проф. Камен Плочев потвърди, че е му е отправена заплаха да подаде оставка. „Получих заплаха, даже нося документа, с който плащам тази заплаха. В момента съм на лечение“, заяви той. „Кой ми е поставил заплахата и кой му е казал да ми я каже, позволете ми да го спестя“, коментира проф. Плочев. Той обясни, че НЗОК дължи над 271 млн. лева на други държави, и допълни, че само към Германия задълженията са 23,6 млн. евро. Зам.-министърът на здравеопазването и председател на Надзорния съвет на НЗОК Жени Начева уточни, че 7,6 млн. лева са просрочените задължения на НЗОК към 31 януари 2018 година. „Категорично заявявам от финансова гледна точка, че проблем с европейките плащания не съществува“, каза още тя. \r\nПроф. Камен Плочев поясни, че не е поискал от депутатите актуализация на бюджета на Касата. „Предлагаме да се обсъди възможност да ни се помогне да покрием разходите, които дължим“, допълни той. Според проф. Плочев проблем е липсата на комуникация между него и здравния министър Кирил Ананиев. Управителят на НЗОК посочи, че Министерството на здравеопазването не е платило нито лев през 2017 година, а сумата, която то дължи на Касата е 21,3 млн. лева. Той обясни, че на 332 човека е отказано лечение в чужбина през 2017 година. През 2016 година тези пациенти са 334. Зам.-председателят на ПГ на БСП Жельо Бойчев коментира: „Публична тайна е, че здравните заведения в Европа вече не приемат български граждани, ако не си платят авансово“. Председателят на здравна комисия и депутат от ГЕРБ Даниела Дариткова заяви: „Финансовият проблем на НЗОК беше преекспониран и се превърна в политически“. Според нея дебатът категорично е вреден за гражданите, за лекарите и за всички медицински специалисти. В отговор депутатът от БСП Славчо Велков посочи, че проф. Плочев е бил принуден да се защитава и не той е превърнал въпроса в политически.\r\nБиляна ИВАНОВА", "date": "2018.02.22", "title": "Управителят на НЗОК проф. Камен Плочев потвърди, че му е отправена заплаха да подаде оставка (ОБЗОР)"}
{"url": "http://www.focus-news.net/news/2018/02/22/2491327/stara-zagora-obshtinskiyat-savet-v-kazanlak-shte-provede-redovnoto-si-34-zasedanie.html", "text": "Общинският съвет в Казанлък ще проведе редовното си 34 заседание днес, каза за Радио „Фокус“ председателят на ОбС Николай Златанов. Началният час на сесията е 9.30. В дневния ред са включени 21 точки. Николай Златанов съобщи някои от акцентите в дневния ред на заседанието. Съветниците ще разискват по въпроса за промени в Правилника за организация на дейността на ОбС, ще бъде разгледан отчетът на Обществения посредник на Казанлък за 2017 година. Ще бъде представен доклад за дейността на местната комисия за борба с противообществените прояви на малолетни и непълнолетни. Промяна на статути на имоти, както и продажба на такива са сред точките от дневния ред, по които съветниците ще лазискват на двешното заседание.\r\nСлавяна ГАЙДАРОВА", "date": "2018.02.22", "title": "Стара Загора: Общинският съвет в Казанлък ще проведе редовното си 34 заседание"}
{"url": "http://www.focus-news.net/news/2018/02/22/2491329/stara-zagora-v-kazanlak-shte-badat-nagradeni-otlichenite-uchastnitsi-v-natsionalniya-konkurs-naslednitsi-na-dechko-uzunov.html", "text": "В Националното училище по пластични изкуства и дизайн „Акад. Дечко Узунов“ от 11.00 часа ще се проведе церемония по награждаване на отличените творби в единайстото издание на Националния конкурс „Наследници на Дечко Узунов“, каза за Радио „Фокус“ Радостина Павлова, зам.-директор на училището, организатор на конкурса. Организаторите събраха над хиляда творби на деца и ученици от цялата страна. Тази година конкурсът преминава под мотото „За теб“, под патронажа на Областния управител Гергана Микова.\r\nВ миналогодишното издание конкурсът събра над 1000 творби на млади художници от България, САЩ, Испания, Германия.\r\nСлавяна ГАЙДАРОВА", "date": "2018.02.22", "title": "Стара Загора: В Казанлък ще бъдат наградени отличените участници в Националния конкурс „Наследници на Дечко Узунов“"}
{"url": "http://www.focus-news.net/news/2018/02/22/2491330/veliko-tarnovo-snyag-vali-v-prohoda-na-republikata-nastilkite-v-rayona-sa-mokri.html", "text": "Сняг вали в Прохода на Републиката, настилките в района са мокри, на места заснежени, обработени и опесъчени. Това съобщиха за Радио „Фокус“ – Велико Търново от Областно пътно управление. Видимостта е нормална, въпреки снеговалежите, но контролните органи съветват водачите да карат внимателно и със съобразена скорост. Трафикът в началото на работния ден е интензивен. В останалата част от областта също вали сняг, на места примесен с дъжд. Настилките навсякъде са мокри, обработени срещу заледявания и опесъчени. Интензивно е движението по главните булеварди и кръстовища в старата столица. Пътните настилки в града са мокри и хлъзгави. Времето е облачно с вече по-слаби превалявания от сняг.  Засилен е трафикът по основните пътни артерии – бул. „България“, ул. „Никола Габровски“ и ул. „Васил Левски“. Натоварено е и в района на Южен пътен възел, пътен възел Качица, както и по околовръстния път. Всички светофарни уредби към момента работят нормално. Няма допълнително въведени ограничения и нови затворени пътни участъци. Екипи на КАТ „Пътна полиция“ следят за правилното протичане на движението. Патрули са разположени на входовете и изходите на старата столица.\r\nЛуиза ТРАНЧЕВА", "date": "2018.02.22", "title": "Велико Търново: Сняг вали в Прохода на Републиката, настилките в района са мокри"}
{"url": "http://www.focus-news.net/news/2018/02/22/2491328/politico-napadenieto-sreshtu-posolstvoto-na-sasht-v-podgoritsa-e-izvarsheno-s-granata-napadatelyat-se-e-samoubil.html", "text": "Правителството на Черна гора поясни в четвъртък, че за нападението, извършено срещу сградата на американската дипломатическа мисия в столицата Подгорица, е използвана граната, пише електронното издание Politico в европейската си редакция.\r\nУточнено бе, че след хвърлянето на снаряда нападателят, чиято самоличност не е установена, се е самоубил с друго взривно устройство. Периметърът бе отцепен от полицията, а посолството предупреди американските граждани в балканската страна да избягват района поради „активна ситуация в областта на сигурността\".\r\nИнцидентът се е случил около полунощ (местно време). По данни на полицията няма други загинали или ранени, освен нападателят. Взривът не е причинил сериозни щети на сградата.\r\n„Понастоящем посолството провежда вътрешен преглед, за да потвърди безопасността на целия персонал\", съобщиха междувременно от Държавния департамент във Вашингтон.\r\nОт редакцията припомнят, че Черна гора се присъедини към НАТО миналата година, въпреки силната опозиция от традиционния си съюзник Русия. САЩ установиха дипломатически отношения със страната през 2006 г. Тереза Герова", "date": "2018.02.22", "title": "Politico: Нападението срещу посолството на САЩ в Подгорица е извършено с граната, нападателят се е самоубил"}
{"url": "http://www.focus-news.net/news/2018/02/22/2491332/gabrovo-do-100-metra-e-namalena-vidimostta-v-prohoda-shipka-poradi-magla.html", "text": "До 100 метра е намалена видимостта в прохода Шипка поради мъгла. Това съобщиха за Радио „Фокус” – Велико Търново от  Областно пътно управление - Габрово. В останалата част от Габровска област видимостта е нормална, времето навсякъде е облачно. В повечето райони вали, предимно  дъжд, който на места се примесва със сняг. Пътищата са  мокри, хлъзгави и обработени. В прохода Шипка също вали сняг и все още е в сила забраната за товарни автомобили над 12 тона. От ОПУ съветват водачите да карат с повишено внимание и съобразена скорост. В региона няма допълнително въведени ограничения и нови затворени пътища. За изминалото денонощие не са регистрирани и тежки инциденти. От Агенция „Пътна инфраструктура“ сигнализират за стеснен участък при мост над река Крапец, по пътя между селата Кормянско и Малък Вършец. В района има поставен пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут  за МПС над 3,30 м е по път III-401 Граница Ловеч – Кормянско - Малък Вършец при км 46+800 по общински път до III-403 в село Малък Вършец.\r\nЛуиза ТРАНЧЕВА", "date": "2018.02.22", "title": "Габрово: До 100 метра е намалена видимостта в прохода Шипка поради мъгла"}
{"url": "http://www.focus-news.net/news/2018/02/22/2491331/blagoevgrad-mokri-i-hlazgavi-sa-patnite-nastilki-v-oblastta.html", "text": "Мокри и хлъзгави са пътните настилки в областта. Това каза за Радио „Фокус“ – Пирин дежурният служител в Областно пътно управление – Благоевград. Необходимо е шофьорите да карат със съобразена скорост.  Движението в района на село Чучулигово от км 437+974 до км 438+264 в посока София трябва да се осъществява с повишено внимание и при спазване на ограничението на скоростта до 70 км/ч. Причината е, че се изгражда забавителен шлюз и вход към локално платно на търговски комплекс до 11 март. Нормално натоварено е движението по автомагистрала „Струма“ и главен път Е-79. В региона няма затворени пътища. Проходът Предел е отворен за преминаването на всички видове моторни превозни средства. През деня няма регистрирани тежки пътни инциденти. Към момента никъде не се извършват ремонти дейности. Повишена опасност от падащи камъни има в района на Кресненското дефиле и по второкласен път – 19 Симитли – Гоце Делчев.Необходимо е шофьорите да карат с особено внимание в тези райони, за да бъдат избегнати инциденти.\r\nКристина МИТКОВА", "date": "2018.02.22", "title": "Благоевград: Мокри и хлъзгави са пътните настилки в областта"}
{"url": "http://www.focus-news.net/news/2018/02/22/2491333/plovdiv-povishena-e-opasnostta-ot-svlachishtna-aktivnost-po-patishtata-v-planinskite-rayoni-na-oblastta-patnite-nastilki-sa-mokri-i-hlazgavi.html", "text": "Изключително завишена е опасността от свлачищна активност по пътищата в планинските райони на Пловдивска област. Това съобщи за Радио „Фокус“ – Пловдив дежурният в Областно пътно управление. Най-рискови са пътните отсечки Кричим-Девин и Бачково-Нареченски бани. „Дъждът създава предпоставки за образуването на свлачища, като вероятността да станат по-масивни е огромна. Към момента няма затворени пътища заради свличане на земна и скална маса, екипи правят обходи постоянно“, коментира дежурният. Пътните настилки в цялата област са мокри и хлъзгави, навсякъде има валежи от дъжд. Слаб сняг вали в района на Лъки. Трафикът е натоварен, особено по пловдивския участък на АМ „Тракия“ и по направленията Пловдив - Карлово, Пловдив - Асеновград и Пловдив - Пещера. Движението по пътя Пловдив – Асеновград, от изхода на град Пловдив до отклонението за летището, се извършва двупосочно в едното платно в посока Асеновград, поради аварийни ремонтни дейности в участъка. Срокът на ремонта е до 25-ти март. Водачите трябва да бъдат особено бдителни, преминавайки по участъка, тъй като има много незапълнени дупки, особено в района на КЦМ. „Лошите метеорологични условия пречат на ремонта и към момента има огромни дупки, които от дъжда и събралата се в тях вода въобще не се виждат“, предупреди дежурният в Областно пътно управление. Проходът Троян-Кърнаре остава затворен за движение на всички МПС. Забранено е преминаването на моторни превозни средства над 12 тона по пътищата Поповица - Болярци и Югово - Лъки - Здравец, в отсечката град Лъки - пътно кръстовище за хижа Момчил юнак.\r\nТрафикът на територията на град Пловдив е изключително интензивен към този час на деня. Колони от автомобили затрудняват движението по булевардите „Христо Ботев“, „Руски“, „Шести септември“, „България“, „Пещерско шосе“, „Източен“ и „Цар Борис III Обединител“. Натоварено е движението и по входно-изходните артерии на града. Пътните настилки са мокри и хлъзгави. Вали дъжд.\r\nТони МИХАЙЛОВ", "date": "2018.02.22", "title": "Пловдив: Повишена е опасността от свлачищна активност по пътищата в планинските райони на областта, пътните настилки са мокри и хлъзгави"}
{"url": "http://www.focus-news.net/news/2018/02/22/2491334/burgas-mokar-snyag-vali-v-rayona-na-karnobat-i-na-primorskiya-prohod-patishtata-sa-obraboteni-i-prohodimi.html", "text": "Мокър сняг вали в района на Карнобат и на Приморския проход, съобщи за Радио „Фокус“ - Бургас дежурният в Областно пътно управление. Пътищата са обработени и проходими. В останалата част от областта вали дъжд. Движението се извършва с нормална интензивност.\r\nВ Бургас вали дъжд. Движението е по-натоварено по централните улици и булеварди. До 21 април 2018 г. ремонтни дейности ще се извършват и в участъка от улицата до бл. 11, МБАЛ „Д-р Маджуров“ и ДГ „Звездица“ в к-с „Зорница“.\r\nМария РУСЕВА", "date": "2018.02.22", "title": "Бургас: Мокър сняг вали в района на Карнобат и на Приморския проход, пътищата са обработени и проходими"}
{"url": "http://www.focus-news.net/news/2018/02/22/2491335/pazardzhik-zatvoren-za-mps-nad-10-tona-e-transprotniyat-most-v-selo-boshulya-poradi-remont.html", "text": "Мокри са пътищата на територията на област Пазарджик, съобщи за Радио „Фокус“ – Пазарджик дежурният в Областно пътно управление – Пазарджик. Дъжд вали над целия регион. Въведени са и ограничения за товарните автомобили. Остава в сила забраната за преминаване на товарни автомобили над 12 тона с ремаркета и полуремаркета по пътя Белово - Юндола. Обходният маршрут за тях е Белово - Варвара - Велинград - Юндола. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.02.22", "title": "Пазарджик: Затворен за МПС над 10 тона е транспротният мост в село Бошуля поради ремонт"}
{"url": "http://www.focus-news.net/news/2018/02/22/2491337/pregled-na-osnovnite-temi-vav-velikotarnovskiya-pechat.html", "text": "„Инсталираха първият паркинг автомат във Велико Търново” е заглавие от първа страница на областния всекидневник „Янтра Днес”. Първият паркинг-автомат за самотаксуване вече е монтиран край паметника „Майка България“ във Велико Търново. Закупеният от устройството талон е автоматично попълнен с началния и крайния час на паркиране. „Продават за 160 000 лева къщата на ужасите в Присово“ е друго заглавие от днешното издание.  Къщата на осъдения за жестоко убийство Митко Майстора в Присово отново се продава, а обявената цена е 82 500 евро, научи „Янтра ДНЕС“. В обявата е посочено, че къщата се нуждае от довършителни дейности. „Капаните при работа в чужбина са много, алармират експерти“, пише още вестникът. Националната комисия за борба с трафика на хора призовава хората да, които отиват на работа извън България, да бъдат изключително внимателни. „Рецидивист измъкнал 990 лв. от възрастна жена“ е новина от криминалната хроника. На страниците на вестника ще откриете и статия за двама мъже, които са решили да сменят професията си и учат за медицински сестри във Велико Търново. „Кризисен център за над 2 млн. лв. във В. Търново ще подслонява пострадали при бедствие и насилие“ е заглавие от другия областен ежедневник „Борба“.  В началото на април ще бъде направена първа копка по строителството на Кризисен център в старата столица за хора, пострадали от бедствия, аварии, насилие, трафик или различни форми на експлоатация. Социалното заведение трябва да бъде факт до лятото на 2019 година. „Чужденци пожелаха да помогнат на бедстващи майка и син“ е друга тема от вестника. С мисията да върнат към нормално съществуване търновците Ренета и Джелял се наеха две чуждестранни семейства. Макар да не знаят български език, те много добре разбират езика на добротата и без притеснения и колебания пожелаха да помогнат. „Румънски тир помля три леки коли край Самоводене“ е друга тема от всекидневника. Румънски тежкотоварен автомобил помете три леки коли с търновска регистрация край Самоводене около 14 часа вчера. Тирът пътувал от Русе, когато поради превишена скорост се врязал в три насрещни автомобила. „Триградието започва гражданска инициатива за свързаност към магистралата Русе- Велико Търново“, пише още ежедневникът.", "date": "2018.02.22", "title": "Преглед на основните теми във великотърновския печат"}
{"url": "http://www.focus-news.net/news/2018/02/22/2491339/dimitar-margaritov-kzp-edna-ot-osnovnite-misii-v-oblastta-na-potrebitelskoto-pravo-e-da-padnat-vsichki-granitsi.html", "text": "Една от основните мисии в областта на потребителското право е да паднат всички граници, които биха могли да съществуват между отделните потребители в различните държави – членки на ЕС. Това коментира в сутрешния блок „Добро утро, България“ на Радио „Фокус“ председателят на КЗП Димитър Маргаритов по повод гласувания регламент от ЕП за края на дискриминацията на географски принцип при онлайн пазаруването. Той допълни, че никой не трябва да бъде третиран по-различен начин само заради своето местоположение или националност: Резултатът трябва да бъде такъв, че всички потребители да са с еднакви възможности, както по отношение на избора им на определени стоки и услуги при онлайн търговията, така и по отношение на възможността за заплащане. Само да напомня, че има вече и нови правила, които действат и  забраняват събирането на каквито и да било такси от банките при пазаруване онлайн, когато това става с дебитни и кредитни карти. В следващите няколко месеца ще има един период на адаптиране и може би едва към есента вече пълноценно ще се прилага регламентът“, коментира Димитър Маргаритов. Той каза още, че наистина намесата на ЕК и изработването на този регламент са били необходима стъпка по пътя към изграждането на единен цифров пазар, каквато е й идеята в момента.", "date": "2018.02.22", "title": "Димитър Маргаритов, КЗП: Една от основните мисии в областта на потребителското право е да паднат всички граници"}
{"url": "http://www.focus-news.net/news/2018/02/22/2491338/veliko-tarnovo-otchet-za-izpalnenieto-na-programata-za-upravlenie-na-obshtinata-za-2017-godina-shte-glasuvat-obshtinskite-savetnitsi.html", "text": "Отчет за изпълнението на Програмата за управление на Община Велико Търново за 2017 година предстои да гласуват общинските съветници. Това е включено като точка три в дневния ред на днешното редовно заседание, сочи справка с материалите публикувани на сайта на Общински съвет – Велико Търново. Сесията ще започне с питане от общинския съветник Николай Илчев, отправено към кмета на Велико Търново инж. Даниел Панов относно изградената площадка в кв. „Колю Фичето“, срещу която нееднократно бяха подавани различни жалби от граждани. На съветниците предстои да гласуват още програмата за дейността на народните читалища в общината през настоящата година, както и да решат дали да бъдат приети изменения и допълнения на Наредбата за определянето и администратирането на местни данъци и такси. В края на дневния ред са включени и точки, касаещи присъждането на два приза – Академичната награда „Трети март“ на Община Велико Търново и наградата „Велико Търново“, като за избор на носител на втората ще бъде сформирана специална комисия от трима общински съветници. Планът за работа на месните парламентаристи се състои от 25 точки.\r\nЛуиза ТРАНЧЕВА", "date": "2018.02.22", "title": "Велико Търново: Отчет за изпълнението на Програмата за управление на Общината за 2017 година ще гласуват общинските съветници"}
{"url": "http://www.focus-news.net/news/2018/02/22/2491341/kyustendil-patnite-nastilki-v-oblastta-sa-mokri-i-hlazgavi-vali-slab-dazhd.html", "text": "Пътните настилки в областта са мокри и хлъзгави, вали слаб дъжд. Това съобщи за Радио „Фокус” – Кюстендил дежурният в Областно пътно управление – Кюстендил. Пътищата са проходими при зимни условия. С нормална интензивност е движението по автомагистрала „Струма” и главен път Е-79. Слаб е трафикът в посока ГКПП „Гюешево”. Забранено е движение на товарни автомобили по пътя между селата Смоличано – Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до 31 март 2018 г.\r\nВенцеслав ИЛЧЕВ", "date": "2018.02.22", "title": "Кюстендил: Пътните настилки в областта са мокри и хлъзгави, вали слаб дъжд"}
{"url": "http://www.focus-news.net/news/2018/02/22/2491342/plovdiv-zapochva-remontat-na-profesionalnata-gimnaziya-po-hranitelna-tehnika-i-tehnologii.html", "text": "Започва ремонтът на Професионалната гимназия по хранителна техника и технологии в Пловдив, предаде репортер на Радио „Фокус“ – Пловдив. Символичната първа копка на строителните дейности ще бъде направена от кмета на града Иван Тотев в 11.00 часа днес. Модернизацията на учебната инфраструктура е по Оперативна програма „Региони в растеж”. Общата стойност на проекта е близо 1 400 000 лв. Ремонт на училището не е правен от построяването на новата сграда през 1984 година.\r\nТони МИХАЙЛОВ", "date": "2018.02.22", "title": "Пловдив: Започва ремонтът на Професионалната гимназия по хранителна техника и технологии"}
{"url": "http://www.focus-news.net/news/2018/02/22/2491336/sreshtata-vuchich-lavrov-sarbiya-e-na-evropeyskiya-pat-no-shte-gradi-nay-dobri-otnosheniya-s-rusiya.html", "text": "Сърбия върви по европейския път, но ще продължи да изгражда добри отношения с Русия. Това увери държавният глава на Сърбия Александър Вучич в рамките на пресконференция, свикана след срещата му с министъра на външните работи на Руската федерация Сергей Лавров, който е на посещение в Белград по повод 180-та годишнина от установяване на дипломатически отношения между двете държави, предава скопският телевизионен канал A1 On.\r\n„Предполагам, че ще има различни видове желания и натиск отношенията да се движат в различна посока, но Сърбия ще бъде на една и съща линия, ще запазва традиционните връзки и ще развива най-добри отношения с Руската федерация“, категоричен бе Вучич.\r\nТой добави, че 180-годишният период от установяването на дипломатически отношения между Сърбия и Русия може да се характеризира с това, че двете страни никога не са се изправяли една срещу друга – нещо, което е изключително рядък пример в света. \r\nНа свой ред Лавров подчерта, че Русия и Сърбия са партньори, които не налагат един другиму нищо, и че Москва приветства усилията на Белград за членство в Европейския съюз, но и усилията за поддържане на отношенията с Евразийския съюз.\r\n„Русия не поиска от Сърбия да прекрати контактите си с никого по света. Винаги сме настоявали партньорите да имат свобода на избор и да развиват политическите си връзки“, подчерта Лавров.\r\nСъщевременно първият дипломат на Москва отбеляза, че  статутът на военен неутралитет на Сърбия е един от най-важните фактори за стабилност на Балканите. Тереза Герова", "date": "2018.02.22", "title": "Срещата Вучич-Лавров: Сърбия е на европейския път, но ще гради най-добри отношения с Русия"}
{"url": "http://www.focus-news.net/news/2018/02/22/2491343/burgas-kashta-e-izgoryala-pri-pozhar-v-karnobat.html", "text": "Къща е изгоряла напълно при пожар в Карнобат, съобщиха от ОДМВР - Бургас. Около 04.50 часа вчера в Районно управление – Карнобат е получено съобщение за горяща частна къща, собственост на 68-годишен мъж от града, разположена на ул. „Атанас Манчев“ №6. Огънят е потушен от два противопожарни екипа и петима огнеборци. Установено е, че пожарът възникнал от комин, разположен в западната част на покрива на къщата, която от инцидента изгоряла напълно. Намиращите се по време на пожара в дома четирима души успели да излязат невредими. Работата по случая продължава от служители на Районно управление – Карнобат.", "date": "2018.02.22", "title": "Бургас: Къща е изгоряла при пожар в Карнобат"}
{"url": "http://www.focus-news.net/news/2018/02/22/2491325/rumyana-samokovareva-kmet-na-s-krumovo-zemetresenieto-ot-tazi-nosht-navya-loshi-spomeni-za-zhitelite-na-seloto-no-obstanovkata-e-spokoyna-panikata-e-samo-v-sotsialnite-mrezhi.html", "text": "Доста силно се усети земетресението. На този етап няма данни за щети. Това каза за Агенция „Фокус“ кметът на село Крумово Румяна Самоковарева след земетресението тази нощ. „Паниката е по-скоро в социалните мрежи. Не съм получавала среднощни обаждания и оплаквания. Спокойна е обстановката на този етап. Живея в Крумово и усетих земетресението. Беше страшно. Чуваше се доста силно бучене. Това, което според мен ни спаси от щети и разрушения, е това, че трусът беше хоризонтален, а не както през 2002 г. вертикален“, заяви Самоковарева и припомни, че тогава е имало доста щети. „Това, което се случи тази нощ навя лоши спомени за жителите на Крумово, тъй като през 2002 г. населението беше доста изплашено“, каза още Румяна Самоковарева.\r\nЛюба АЛЕКСИЕВА", "date": "2018.02.22", "title": "Румяна Самоковарева, кмет на с. Крумово: Земетресението от тази нощ навя лоши спомени за жителите на селото, но обстановката е спокойна, паниката е само в социалните мрежи"}
{"url": "http://www.focus-news.net/news/2018/02/22/2491323/kanal-5-makedoniya-posolstvoto-na-sasht-v-tirana-izrazi-razocharovanie-ot-izyavleniyata-na-edi-rama-za-obsht-prezident-na-albaniya-i-kosovo.html", "text": "Посолството на САЩ в Тирана изрази разочарование от изявленията на министър-председателя на страната Еди Рама за общ президент на Албания и Косово, предава скопският телевизионен канал „Канал 5“.\r\nВ съобщение, публикувано в социалната мрежа „Туитър“, американската дипломатическа мисия определя думите на албанския премиер като неприятна реторика. \r\n„Посолството на САЩ е разочаровано от изявленията на премиера Рама за Косово и Албания по повод 10-тата годишнина от независимостта на Косово. Невнимателната реторика, която се позовава на обединение, не е от полза и вреди на отношенията на Албания със съседите\", се казва в изявлението.\r\nПосолството призовава всички лидери „да бъдат добри съседи и да пренебрегват реториката на миналото, която създава разделения\".Тереза Герова", "date": "2018.02.22", "title": "„Канал 5“ (Македония): Посолството на САЩ в Тирана изрази „разочарование“ от изявленията на Еди Рама за общ президент на Албания и Косово"}
{"url": "http://www.focus-news.net/news/2018/02/22/2491322/yordan-raychev-kmet-na-s-izbeglii-usetihme-zemetresenieto-no-nyama-panika-sred-horata-i-ne-sa-postapvali-signali-za-shteti.html", "text": "Усетихме земетресението, но няма паника сред хората и не са постъпвали сигнали за щети. Това каза за Агенция „Фокус“ Йордан Райчев, кмет на село Избеглии, община Асеновград във връзка с регистрираното тази нощ земетресение в района с магнитуд 4.6 по скалата на Рихтер. „Обиколих най-големите сгради в селото – детската градина, читалището, кметството. Няма нанесени материални щети и поражения. В църквата също няма поражения“, уточни Райев. „Аз и жена ми го усетихме земетресението. Чу се тътен и имаше разлюляване“, допълни още той. По думите му хората в селото коментират земния трус, но не се наблюдава притеснение сред тях. \r\nИван ЛАЗАРОВ", "date": "2018.02.22", "title": "Йордан Райчев, кмет на с. Избеглии: Усетихме земетресението, но няма паника сред хората и не са постъпвали сигнали за щети"}
{"url": "http://www.focus-news.net/news/2018/02/22/2491344/afp-nigeriyskata-armiya-osvobodi-pohiteni-ot-boko-haram-uchenichki.html", "text": "Няколко момичета, изчезнали няколко дни след нападението на „Боко Харам“ в училището им в Дапчи, Североизточна Нигерия, са спасени от армията на Абуджа, предава AFP, като се позовава на информация от официално лице и военен източник. Точният брой на освободените от плен на терористите момичета не се уточнява. \r\nАбдулахи Бего, говорител на местните власти, заяви, че „някои от момичетата... са били спасени... от терористите, които са ги отвлекли\" и сега са в безопасност. Военният източник потвърди спасяването им.Тереза Герова", "date": "2018.02.22", "title": "AFP: Нигерийската армия освободи похитени от „Боко Харам“ ученички"}
{"url": "http://www.focus-news.net/news/2018/02/22/2491345/pregled-na-osnovnite-temi-v-starozagorskiya-pechat.html", "text": "\"Жител на Павел баня загина при тест на нова машина\" е водещо заглавие от страниците на вестник \"Старозагорски новини\". Наскоро завърнал се от гурбет в Кипър 55-годишен жител на Павел баня е загинал при тестване на машина за екстракция на растителни суровини. Трагичният инцидент е станал привечер на 19 февруари. Загиналият Стефан Стефанов отскоро започнал работа в производствената база на \"Комерг\" ЕООД. Смъртта е настъпила при скъсване връзките на метален капак на цилиндър с високо налягане, който отхвръкнал и буквално смазал черепа на работника, коментира кметът на общината Станимир Радевски. Мъжът оставя двама синове сираци.\"Комерг\" ЕООД е основано през 2014 година, произвежда машини за екстракция на растителни суровини, като основният износ е за САЩ. Окръжна прокуратура - Стара Загора, наблюдава образуваното досъдебно производство, то е срещу неизвестен извършител и е за настъпила смърт при производствен инцидент поради незнание или немарливо изпълнение на занятие, или друга правно регламентирана дейност, представляващи източник на повишена опасност - престъпление по чл. 123, ал. 1 от НК. По делото е извършен оглед на местопроизшествието, назначена е съдебно-медицинска експертиза, приобщени са множество доказателства - документи, касаещи безопасността на труд и технологични документи за производствената машина и др. Разследването по случая продължава. Това е първият смъртен случай в условията на производствена авария на територията на Старозагорска област за т.г. \r\n\"Над 1 млрд. златни рубли струвала на Русия освободителната война\" е друга тема от страниците на ежедневника. Над 1 млрд. златни рубли са стрували на руската имперска хазна бойните действия на двата фронта в България и Кавказ по време на Освободителната война (1877-1878), като само 10 месеца армията е дала над 202 000 убити, а 35 000 са се върнали по домовете си инвалиди, съобщи вчера в Стара Загора историкът проф. Пламен Митев. В изложението си пред участниците в кръгла маса под надслов \"Пътят към свободата\" университетският преподавател припомни, че статистиците с късна дата отчитат спад с около 50 на сто при естествения прираст в империята, а смъртността се е повишила с 15%. Огромни са жертвите, дадени от българите, колкото и да се твърди от някои \"модерни изследователи\", че народът ни е получил свободата си \"на тепсия\", допълни проф. Митев. Според последните проучвания близо 55 000 мъже, жени и деца са били избити от башибозука и редовните турски части, а само в районите на Стара Загора, Пловдив и Сливен са унищожени половината от жилищата \"на раята\", а 80 на сто от училищата и православните храмове са били опожарени. Той напомни, че по време на войната османското правителство е въвело своеобразна \"лотария\", чрез която от поробеното население за броени месеци са били събрани за нуждите на турските гарнизони в Русе, Шумен, Варна и Силистра над 10 милиона гроша. \"Величието на загиналите за свободата ни е, че те са останали незабелязани, умирали са в самота. Умирали са мърцина, знаейки, че няма да победят. Днес сваляме шапка, за да се преклоним пред онези, които са излезли на бунт, като знаели, че от \"тази работа\" нищо няма да излезе. Спомнете си, че Левски е велик, защото не е бил заплатен за своята дейност. За разлика от някои други герои, които впоследствие стават министри, кметове, банкери. Да помним, че Левски е бил беден, вземал е пари, но не за себе си, а за делото. И умира на бесилото беден. Както впрочем и Христос!\", коментира в своя си стил проф. Андрей Пантев. Проф. Митев и проф. Пантев изразиха своята благодарност към колегите си от Регионалния исторически музей и двамата братя-художници Михаил Косев и Димо Генов за новата реплика на знамето на Старозагорското въстание (1875 г.), което ще бъде изнесено за пръв път за шествието на 3 март. \r\n\"Националният омбудсман ще настоява за финансова подкрепа на УМБАЛ \"Киркович\", пише още изданието. \r\nПред старозагорските медии вчера националният омбудсман Мая Манолова се ангажира да съдейства пред Министерството на здравеопазването за финансова подкрепа за четвъртата по големина болница в България - УМБАЛ \"Проф. д-р Стоян Киркович\". Поводът за брифинга й в Стара Загора са изпратени до нея две жалби от работещи в здравното заведение, на които заради запор на банковите сметки на дружеството и неизпълнени индикативни стойности за декември м.г. са им били изплатени от 60 до 90% от брутното им трудово възнаграждение, каквато възможност дава Кодексът на труда. И последвалото обещание от ръководството на болницата, че целият размер на заплатите ще им бъде изплатен до края на февруари. Медията припомня, че от 27 клиники и отделения в УМБАЛ \"Киркович\" мярката беше приложена спрямо 13 от тях. Вчера Манолова показа два фиша - на мед.-сестра и лекар, с орязани възнаграждения за месец декември и определи като \"абсурдно и недопустимо хора, които упражняват висококвалифициран труд, да получават заплати в такива размери\". Освен жалби и фишове, почувствалите се ощетени медици са изпратили на омбудсмана и снимки от помещения в здравното заведение, въз основа на които Манолова направи извода, че \"освен за заплати, пари не достигат и за поддръжката на нормални условия, в които се лекуват хората\". Пред медиите омбудсманът посочи три неща, които ще предприеме в близък порядък за решаване на проблемите в старозагорската болница: \"Това, което ще предприема, е първо да настоявам и със съответни препоръки, и с лична среща с МЗ министър Ананиев да подкрепи по подходящ начин болницата в Стара Загора. Ясно е, че става дума за тежко финансово състояние, дълговете са около 25 млн. лв., като от тях два милиона са само за лихвите, които се плащат. Т.е. би трябвало болницата да бъде подкрепена в съответствие със Закона, включително с допълнително плащане за дейности, преразглеждане на клиничните пътеки, които са основни за подобен тип болници, получаване на безлихвени или нисколихвени заеми, които да изправят болницата на крака. Възможно е и преструктуриране, което да даде възможност на болницата да оцелее. Второто, което смятам да направя, е, тъй като има определено напрежение, разговорите между двете заинтересовани страни да не се случват през медиите. Ще настоявам и имам уверението от проф. Йовчев, и от жалбоподателите, че са съгласни за обща среща, на която да седнат и да обсъдят ситуацията в болницата, да чуят намерението на ръководството за преструктуриранията и намиране на пътищата за излизане от тежката ситуация. На трето място, ще се обърна към народните представители - преди няколко седмици внесох законопроект, заедно със синдикатите - КНСБ и КТ \"Подкрепа\", в който настояват текстът от закона, който дава възможност да се плаща 60% от заработеното възнаграждение на работниците, да отпадне. Член 245 от Кодекса на труда да бъде променен, така че да се изпълни изискването на Конституцията, че работниците имат право да получават трудово възнаграждение съответно на извършената работа, а не да им се дава само 60% от него\". Мая Манолова уточни, че действията, който ще предприеме, са свързани с нуждата на региона от УМБАЛ \"Киркович\". \"Очевидно е, че болницата е нужна, тъй като само от началото на 2018 г. до днес 4200 души са се лекували в УМБАЛ \"Проф. д-р Стоян Киркович\", заяви тя. \r\nПо време на брифинга \"Старозагорски новини\" зададе два въпроса към Националния омбудсман, чиито отговори поместваме дословно: \r\n- Г-жо Манолова, според Вас, справедливо ли е медиците от отделенията и клиниките, които работят на загуба, да получават същия размер на възнаграждения като тези, които изпълняват и преизпълняват заложените им индикативни стойности. И то при условие на блокирани банкови сметки на здравното заведение? \r\n- В България има трудово законодателство и размер на минималната заплата, който е 510 лв. Има специална защита на труда на хората, които са ангажирани в здравната помощ. Вие бихте ли била съгласна да получите 360 лв. през декември. Едва ли медицинската сестра решава колко души да се разболеят и да постъпят за лечение в клиниката. Как да се постигнат резултати при подобна материално-техническа база. Аз не правя анализ нито на ръководството на болницата, нито на състоянието й, но трябва да се вземат спешни мерки при ситуацията, в която медицински персонал и кадри са с 60% заплати, и това да бъде избегнато. Не ми е работа чия е вината, а как ситуацията може да се подобри. \r\n- Изпратените жалби до Вас предполагам, че са от началото на февруари, при положение че недоволните медици са имали среща със зам.-министър Жени Начева, по време на която са подкрепили действията на ръководството на болницата... \r\n- Едното писмо е от 15 февруари, а другото от 12 февруари. Чудесно е, че се е състояла срещата с Жени Начева. Аз се чух тази сутрин с министър Ананиев и се рaзбрахме, че ще проведем задълбочен разговор по всички пунктове от писмата и ще настоявам в спешен порядък да бъдат предприети необходимите действия. Това е в интерес и на ръководството на болницата. Договорили сме се за обща среща, на която нещата да бъдат извадени на масата. Според мен това е добре и за ръководството, ако ще предприема стъпки към преструктуриране, да стане в условия на публичност и на съгласие на работещите.", "date": "2018.02.22", "title": "Преглед на основните теми в старозагорския печат"}
{"url": "http://www.focus-news.net/news/2018/02/22/2491316/kmetat-na-sadovo-dimitar-zdravkov-zemetresenieto-e-useteno-silno-no-nyama-danni-za-naneseni-shteti.html", "text": "В Садово земетресението е усетено силно, но няма данни за нанесени щети. Това каза за Радио \"Фокус\"- Пловдив кметът на Садово Димитър Здравков. \"Хората изкараха безсънна нощ\", каза още Здравков. По думите му районът е земетръсен и хората са свикнали с мисълта за това. \r\nЦветана ТОНЧЕВА", "date": "2018.02.22", "title": "Кметът на Садово Димитър Здравков: Земетресението е усетено силно, но няма данни за нанесени щети"}
{"url": "http://www.focus-news.net/news/2018/02/22/2491349/vav-vratsa-shte-bade-otkrita-sinya-staya-za-izslushvane-na-detsa-zhertvi-i-izvarshiteli-na-prestapleniya.html", "text": "В град Враца ще бъде открита „Синя стая” за изслушване на деца жертви и извършители на престъпления. Това съобщиха от пресцентъра на Министерството на правосъдието. Това е четвъртото помещение за щадящо изслушване на малолетни и непълнолетни, изградено от Министерството на правосъдието с финансовата подкрепа на Българо-швейцарската програма за сътрудничество по проект „Укрепване на правния и институционалния капацитет на съдебната система в сферата на правосъдието за деца” по Тематичен фонд „Сигурност”. Партньор по проекта са Община Враца, Окръжен съд – Враца и Районен съд – Враца.\r\nНа откриването ще присъстват заместник-министърът на правосъдието Евгени Стоянов, кметът на Община Враца Калин Каменов, председателите на Окръжен съд Враца – Надя Пеловска и на Районен съд - Враца Васил Ганов, окръжният прокурор на Враца Десислав Начков, съдии, прокурори, експерти от социално подпомагане, представители на МВР и членове на Адвокатската колегия в града.\r\n„Синята стая“ се намира на ул. Козлодуйски бряг № 7 – срещу профилирана езикова гимназия „Йоан Екзарх“.", "date": "2018.02.22", "title": "Във Враца ще бъде открита „Синя стая” за изслушване на деца жертви и извършители на престъпления"}
{"url": "http://www.focus-news.net/news/2018/02/22/2491348/burgas-zadarzhan-e-shofyor-bez-knizhka-predizvikal-katastrofa-s-chetiri-avtomobila.html", "text": "Задържан е шофьор без книжка, предизвикал катастрофа с четири автомобила, съобщиха от ОДМВР - Бургас. На 21 февруари около 17.10 часа служители от Второ Районно управление – Бургас забелязали лек автомобил „Ланчия“, с бургаска регистрация, да се движи рисково по булевард „Струга“ от кръстовище „Трапезица“ в посока УМБАЛ – Бургас, създавайки предпоставки за пътнотранспортно произшествие. Подадени са сигнали за спиране посредством използването на светлинен и звуков сигнал, както и стоп-палка, но водачът на автомобила увеличил скоростта си и на бул. „Стефан Стамболов“, преди ресторант „Макдрайв“ допуснал катастрофа с материални щети с още четири автомобила. Установено е, че водач на „Ланчия“-та е 35-годишен мъж с инициали Н. Н. от Бургас (неправоспособен водач), който отказал проба за употреба на наркотични вещества. Н. Н. е задържан за срок от 24 часа. По случая е образувано бързо полицейско производство.", "date": "2018.02.22", "title": "Бургас: Задържан е шофьор без книжка, предизвикал катастрофа с четири автомобила"}
{"url": "http://www.focus-news.net/news/2018/02/22/2491353/api-vodachite-da-shofirat-s-povisheno-vnimanie-v-rayona-na-tunel-trayanovi-vrata-na-avtomagistrala-trakiya-poradi-avariya-na-elektrozahranvaneto.html", "text": "Водачите да шофират с повишено внимание в района на тунел \"Траянови врата\", на АМ \"Тракия\", поради авария на електрозахранването на съоръжението. Това съобщиха от пресцентъра на Агенция \"Пътна инфраструктура\". \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.02.22", "title": "АПИ: Водачите да шофират с повишено внимание в района на тунел \"Траянови врата\" на автомагистрала \"Тракия\", поради авария на електрозахранването"}
{"url": "http://www.focus-news.net/news/2018/02/22/2491354/dobrich-kragla-masa-na-tema-semeystvoto-i-uchilishteto-dnes-prava-i-otgovornosti-shte-se-provede-v-grada.html", "text": "Ръководството на СУ „Димитър Талев“, Община град Добрич и Регионалното управление на образованието град Добрич организират кръгла маса на тема: „Семейството и училището днес - права и отговорности”. Това съобщиха от пресцентъра на Общината. Форумът ще се проведе от 15.00 часа до 17.00 часа днес в бизнес залата на Община град Добрич. Идеята е институции, местна власт, училищни настоятелства и други неправителствени организации да обсъдят въпроса за възпитанието и образованието на децата - докъде са правата и отговорностите на семейството и къде започват правата и отговорностите на училището. Програмата предвижда презентация на тема: „Семейството и училището днес – права и отговорности“, изнесена от директора на СУ ‚Д. Талев“ Весела Панчева, предложение за създаване на по-ефективни и действени механизми до министъра на МОН и председателя на Постоянната парламентарна комисия по образованието и науката и заключителна част, представена от Началника на Регионалното управление на образованието Жоро Тошков. В рамките на представените теми са предвидени дискусии с участниците.", "date": "2018.02.22", "title": "Добрич: Кръгла маса на тема „Семейството и училището днес – права и отговорности“ ще се проведе в града"}
{"url": "http://www.focus-news.net/news/2018/02/22/2491355/smolyan-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Времето е облачно, на места по високите части в Родопите вали слаб сняг. Пътните настилки са мокри, в отделни участъци са заснежени, но са почистени и опесъчени. Няма въведени ограничения по републиканските направления и проходите в областта. Повишена е опасността от падащи камъни по всички направления в областта затова от Пътната служба апелират към водачите да шофират с повишено внимание и съобразена скорост. Рано сутринта е получен сигнал за закъсал автобус, превозващ деца малко след изхода на Смолян в посока Чокманово. \"Пътят е опесъчен допълнително и автобусът е преминал през проблемния участък\", посочи дежурният в Пътната служба. Поради стеснен габарит на пътя през целия зимен сезон остава в сила ограничението за  движение за МПС над 12 тона без ремаркета и полуремаркета по пътя Лъки – Рожен. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти. Заради пропадане на каменна подпорна стена  движението между селата Кошница и Могилица се осъществява в едната лента. И двата участъка са обозначени с пътни знаци.\r\nВ Смолян пътните настилки улиците в града са мокри. Автомобилният трафик е по-интензивен по централния бул. „България“ и входно-изходните артерии на града.\r\nНели ГЕРГЬОВСКА", "date": "2018.02.22", "title": "Смолян: Проходими при зимни условия са пътищата в областта"}
{"url": "http://www.focus-news.net/news/2018/02/22/2491346/boris-popivanov-politolog-vse-po-silni-stavat-nedemokratichnite-tendentsii-neinstitutsionalnata-vlast-i-oligarhichnata-liniya-v-balgarskoto-obshtestvo-i-na-politikata.html", "text": "Все по-силни стават недемократичните тенденции, неинституционалната власт и олигархичната линия в българското общество и на политиката. Това коментира в сутрешния блок „Добро утро, България“ на Радио „Фокус“ политологът Борис Попиванов за политическата картина у нас. Според него процесите и тенденциите, които протичат в страната ни до голяма степен са придобили ясна посока. „Ние се намираме вече на една четвърт от периода на Българското председателство на Съвета на ЕС. То почти слиза от дневния ред на обществото, на медиите, на институциите в страната и всички като че ли отново затъваме в едни както безпринципни, така и безплодни дразги и спорове, които трудно биха могли да им дадат някаква перспектива за в бъдеще, което личи отвсякъде“, коментира Борис Попиванов. Той допълни, че оставката на Валери Жаблянов донякъде трябва да бъде своеобразен реванш от страна на ГЕРБ след оставката на бившия председател н НС Димитър Главчев.", "date": "2018.02.22", "title": "Борис Попиванов, политолог: Все по-силни стават недемократичните тенденции, неинституционалната власт и олигархичната линия в българското общество и на политиката"}
{"url": "http://www.focus-news.net/news/2018/02/22/2491350/biser-mihaylov-oblasten-upravitel-na-blagoevgrad-nito-edin-signal-ne-e-postapil-za-naneseni-shteti-i-postradali-hora-sled-zemetresenieto-v-asenovgrad.html", "text": "Нито един сигнал не е постъпил за нанесени щети и пострадали хора след земетресението в Асеновград, усетено и в Благоевград. Това каза за Радио „Фокус“ – Пирин областният управител на Благоевград Бисер Михайлов. „Можем да кажем, че обстановката в Благоевград е спокойна. Земетресението е усетено по високите етажи на жилищните сгради, но нямаме сигнали за нанесени щети по сградния фонд в Благоевград, както и пострадали хора“, каза още Михайлов.\r\nЛивия НИНОВА", "date": "2018.02.22", "title": "Бисер Михайлов, Областен управител на Благоевград: Нито един сигнал не е постъпил за нанесени щети и пострадали хора след земетресението в Асеновград"}
{"url": "http://www.focus-news.net/news/2018/02/22/2491351/shumen-promeni-v-tri-naredbi-shte-badat-razgledani-na-sesiyata-na-obshtinskiya-savet.html", "text": "Промени в три Наредби ще бъдат разгледани на сесията на Общински съвет - Шумен, предаде репортер на Радио „Фокус“ - Шумен. С приемане на Наредба за изменение и допълнение на Наредбата за определяне и администриранена местните такси и цени на услуги на територията на Община Шумен, ще бъдат прецизирани текстове от документа. Ще бъдат обсъдени и изменения на Наредбата за реда и придобиване, управление и разпореждане с общинско имущество. Наредбата за прием на ученици в първи клас на територията на община Шумен, както и Стратегия за развитие на образователната система в общината, са сред докладните, които ще бъдат разгледани на сесията. Как представителят на община Шумен да гласува по време на заседанието на Общото събрание на Асоциацията по ВиК, насрочено за 27 февруари, е друга точка от дневния ред. Ще бъде обсъдено и предложението на общинския съветник Добромир Драев за създаване на временна комисия за решаване на проблемите с водата в Шумен. Заседанието на Общинския съвет започна в 9.00 часа в зала 363 на Общината.\r\nИвелина ИВАНОВА", "date": "2018.02.22", "title": "Шумен: Промени в три Наредби ще бъдат разгледани на сесията на Общинския съвет"}
{"url": "http://www.focus-news.net/news/2018/02/22/2491347/zemetresenie-s-magnitud-46-po-rihter-be-registrirano-tazi-nosht-kray-asenovgrad-nyama-danni-za-postradali-i-razrusheniya-obzor.html", "text": "Земетресение с магнитуд 4.6 по скалата на Рихтер е регистрирано в 01.41 часа тази в района на Асеновград. Справка на интернет страницата на Националния институт по геофизика, геодезия и геграфия към БАН показва, че епицентърът е на около 2 километра от града и е на дълбочина от 14 км. По данни на дежурният сеизмолог Мария Филипова земетресението е било последвано от над 20 афтършока. \r\nЗеметресението е било усетено най-силно в Асеновград и Пловдив, но хората от районите на София,  Благоевград, Пазарджик, Стара Загора и Габрово също са го почувствали. \r\nВ социалните мрежи хората от Пловдив и Асеновград споделят, че са усетили земетресението изключително силно по високите етажи и споделят уплахата си. \r\nЗа Агенция „Фокус“ главният експерт от община Асеновград Димитър Анастасов увери, че е обстановката в града е спокойна и няма постъпили сигнали за пострадали хора и нанесени материални щети. „Лично съм разговарял с дежурния в РС „ПБЗН“, с дежурния на Районно управление и дежурния на община Асеновград. До този момент никой не е поискал помощ от тези три инстанции за съдействие, за пострадали, материални вреди или щети“, заяви Анастасов.\r\nКметът на Садово Димитър Здравков съобщи, че в населеното място хората са изкарали безсънна нощ, защото там също земният трус е усетен силно, но също няма данни за пострадали и щети. По думите му районът е земетръсен и хората са свикнали с мисълта за това. \r\nКметовете на селата Избеглии и Крумово – Йордан Райчев и Румяна Самоковарева, които се намират в непосредствена близост до епицентъра, съобщиха, че и в двете населени места трусът е усетен, но няма данни за щети и пострадали. Те увериха, че не съществува паника сред местното население. \r\nВ Благоевград и Кюстендил земният трус също е усетен по високите етажи на сградите. \r\nС Агенция „Фокус“ се свързаха читатели, които разказаха как са усетили земетресението. Юсеин Реджеб от с. Православен, община Първомай пише: „Усетих земетресението тази сутрин към 01:42ч. Силен шум от дълбочината на земята, но беше кратко към 2- 3секунди“. \r\nМоже да се свържете с нас на телефон 0882 802 802 или да ни пишете на e-mail: focus@focus-news.net.Агенция \"Фокус\" припомня: Най-силното регистрирано земетресeние в района е било на 14 април 1928 г. Чирпанското земетресение става в 11.20 часа на 14 април 1928 година, Велика събота. Земетресението е с магнитуд 6,8 по Скалата на Рихтер и епицентър на около 8 км северозападно от Чирпан. На 18 април вечерта следва нов силен трус с подобен магнитуд и епицентър близо до Поповица, Пловдивско, но разрушенията от него са по-малки. Хипоцентърът и на двата труса се намира на дълбочина около 15 км. Жертвите са 107 души, 500 са ранени, 26 хиляди сгради са разрушени, а 21 хиляди други са пострадали.\r\nИван ЛАЗАРОВ", "date": "2018.02.22", "title": "Земетресение с магнитуд 4.6 по Рихтер бе регистрирано тази нощ край Асеновград, няма данни за пострадали и разрушения (ОБЗОР)"}
{"url": "http://www.focus-news.net/news/2018/02/22/2491358/sliven-obshtinskiyat-savet-shte-glasuva-dali-obshtinata-da-kandidatstva-s-proekt-za-protivodeystvie-na-svlachishtnite-protsesi-za-ogranichavane-na-riska-ot-tyah-po-op-okolna-sreda-2014-2020.html", "text": "Общински съвет – Сливен ще гласува днес даване на съгласие Община Сливен да кандидатства с проект пред Оперативна програма „Околна среда 2014- 2020“. Проектът е „Превенция и противодействие на свлачищните процеси за ограничаване на риска от тях, включително по републиканската пътна мрежа“. Това съобщи пред Радио „Фокус“ – Сливен председателят на Общинския съвет Димитър Митев. Още един проект е в дневния ред. Предложението е за даване на съгласие Община Сливен да кандидатства пред Фонд „Социална закрила” към Министерството на труда и социалната политика с проектно предложение „Осигуряване на оборудване и обзавеждане за Център за социална рехабилитация и интеграция за незрящи - Сливен”, за което да осигури собствено финансиране в размер на 2 994,98 лв. от общия бюджет, чийто размер на 29 949,80 лв., съобщи председателят на Общинския съвет Димитър Митев. На заседанието  ще се гласува и даване на съгласие за подписване на Меморандум за сътрудничество между Община Сливен и „Национална компания индустриални зони“ ЕАД. Ако предложението бъде прието кметът трябва да подпише документа и да представлява Община Сливен като страна по него. В дневния ред е и предложението на общинския съветник Момчил Пантелеев за създаване на звено „Общинска полиция“. Заместник- председателят на Общинския съвет Кирчо Димитров коментира, че в предложението липсва добра финансова обосновка, което е много важно предвид на това, че Общината има финансови проблеми и изпълнява оздравителен план. Ако има добра финансова обосновка, той ще подкрепи предложението. Според него не бива да има голяма разлика в нужните средства сега и тези, които ще са необходими, ако ще се създаде новото звено. В дневния ред на заседанието са включени и избор на директор на ОП „Градска мобилност“ и управител на „Обреден комплекс“ ЕООД съответно Димитър Пантелеев и Георги Киров, които са спечелили конкурс. Ще бъдат обсъдени и гласувани предложения, свързани с разпореждане с общинска собственост, с подробни устройствени планове, както и финансово подпомагане на граждани. Заседанието на Общински съвет - Сливен е в зала „Май“.", "date": "2018.02.22", "title": "Сливен: Общинският съвет ще гласува дали Общината да кандидатства с проект за противодействие на свлачищните процеси за ограничаване на риска от тях по ОП „Околна среда 2014- 2020“"}
{"url": "http://www.focus-news.net/news/2018/02/22/2491356/parlamentat-vklyuchi-v-dnevniya-si-red-za-23-fevruari-promenite-v-antikoruptsionniya-zakon-i-v-zakona-za-obshtestvenite-porachki.html", "text": "Парламентът включи в дневния си ред за 23 февруари промените в Антикорупционния закон и в Закона за обществените поръчки, предаде репортер на Агенция „Фокус“. Антикорупционният закон ще бъде разгледан като точка първа в дневния ред на утрешното пленарно заседание, а промените в Закона за обществените поръчки - точка втора. Заместник-председателят на ПГ на „БСП за България“ Крум Зарков коментира в процедура проведеното гласуване с добавянето на нови точки за утре: \"Свидетели сме на поредното скорострелно законодателство. Двата законопроекта са внесени от народни представители едва на 19 февруари“, каза той и посочи, че са доста проблематични.  \r\nДеница КИТАНОВА", "date": "2018.02.22", "title": "Парламентът включи в дневния си ред за 23 февруари промените в Антикорупционния закон и в Закона за обществените поръчки"}
{"url": "http://www.focus-news.net/news/2018/02/22/2491340/pazardzhik-v-grada-e-useteno-zemetresenieto-registrirano-kray-asenovgrad.html", "text": "Жители на Пазарджик са усетили земетресението от 4.6  по Рихтер, което бе регистрирано през изминалата нощ,  предаде репортер на Радио „Фокус“ – Пазарджик. Трусът е с епицентър край Асеновград и усетен към 1.40 часа като силно разлюляване, което е продължило около 10 секунди. Хората коментират, че земетресението е усетено по всички етажи на жилищните сгради. Имало е и леко люлеене на предмети. Трусът  не е предизвикал паника, не са регистрирани и материални щети.„Фокус“ припомня, че земетресение с магнитуд 4.6 по скалата на Рихтер е регистрирано в района на Асеновград по данни на Националния институт по геофизика, геодезия и география към БАН. Земният трус е регистриран в 01.41 часа тази нощ на около 2 километра от Асеновград и на дълбочина от 14 км. Регистрирани са и 27 вторични труса.\r\nАлбена ЖИЛЕКОВА", "date": "2018.02.22", "title": "Пазарджик: В града е усетено земетресението, регистрирано край Асеновград"}
{"url": "http://www.focus-news.net/news/2018/02/22/2491352/predsedatelyat-na-ns-tsveta-karayancheva-bsp-zapochva-da-se-vrashta-kam-edin-minal-period-zapochvam-da-mislya-dali-nyama-da-poiskat-diktatura-na-proletariata.html", "text": "БСП започва да се връща към един минал период, започвам да мисля дали няма да поискат диктатура на пролетариата. Това каза председателят на 44-то Народно събрание Цвета Караянчева в интервю за предаването „Тази сутрин“ по бТВ.\r\n„Това, което направи г-н Жаблянов с Народния съд, е най-малкото скандално. Той започна от Македонския договор на 1 февруари, когато не почете паметта на жертвите на комунизма и в крайна сметка се оказа, че това е неговото мислене. И не само неговото, защото тази декларация беше създадена от цял екип“, коментира Караянчева и уточни,че след вчерашния дебат е станало ясно, че това е мнението и на голяма част от депутатите от парламентарната група на БСП, което тя определи като притеснително.\r\n„Притеснително е, че партията БСП започва да се връща към един минал период, защото когато беше Станишев, когато беше Първанов, когато беше г-н Миков партията пое курс на социалдемокрация. А сега виждаме, че евроатлантическата позиция и поглед на БСП започва като че ли да се обръща в друг ракурс. Започвам да си мисля дали няма да поискат и диктатура на пролетариата – по такъв начин се връщат към онези времена. Толкова много хора са били избити от Народния съд, и те нямат мнение по-темата, сякаш дори се гордеят, не намират нужда да се извинят“, обясни тя.\r\n„Като лидер на опозиционна партия, която е част от НС, Корнелия Нинова има право за всяко едно действие, което се случва в Народното събрание, да сезира и Конституционен съд, и каквото прецени\", каза още Караянчева.", "date": "2018.02.22", "title": "Председателят на НС Цвета Караянчева: БСП започва да се връща към един минал период, започвам да мисля дали няма да поискат диктатура на пролетариата"}
{"url": "http://www.focus-news.net/news/2018/02/22/2491362/sofiyska-voda-vremenno-shte-prekasne-vodosnabdyavaneto-v-chast-ot-zhk-krasna-polyana-na-23-fevruari.html", "text": "„Софийска вода” временно ще прекъсне водоснабдяването в част от жк. „Красна поляна“. Това съобщиха от пресцентъра на дружеството.\r\nВъв връзка с прекъсване на сградно водопроводно отклонение на ул. „Радичевци“ , се налага спиране на водоподаването от 10:00  до 16:00 часа на клиентите на „Софийска вода”, живеещи в района на:\r\nул. „Радичевци“ от ул. „Одоровци“ до бл. 22 и бл. 23. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Радичевци“ пред бл. 23.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .", "date": "2018.02.22", "title": "„Софийска вода” временно ще прекъсне водоснабдяването в част от жк. „Красна поляна“ на 23 февруари"}
{"url": "http://www.focus-news.net/news/2018/02/22/2491359/pss-promenlivi-sa-usloviyata-za-turizam-v-planinite.html", "text": "Променливи са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Температурите са между 0 и минус 5 градуса. Високите части на планините са в мъгла. В най-високите части има умерени ветрове. Лифтовите съоръжения навсякъде работят. От ПСС препоръчват туристите да останат на обработените ски писти и в горския пояс. Не е имало инциденти през изминалото денонощие. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.02.22", "title": "ПСС: Променливи са условията за туризъм в планините"}
{"url": "http://www.focus-news.net/news/2018/02/22/2491365/zhelyo-boychev-bsp-ako-reshim-ombudsmanat-da-se-izbira-yavno-shte-otstapim-ot-dobri-parlamentarni-praktiki-i-tova-shte-e-v-ushtarb-na-institutsiyata.html", "text": "Ако решим омбудсманът да се избира явно, ще отстъпим от добри парламентарни практики и това ще е в ущърб на институцията. Това каза заместник-председателят на ПГ на „БСП за България“ Жельо Бойчев по време на дебатите по промените в Закона за омбудсмана, предаде репортер на Агенция „Фокус“.\r\nБойчев обяви, че БСП няма да подкрепи параграф четвърти от законопроекта. „С параграф четвърти ще променим начина на избор на омбудсмана на Република България. Това е отстъпление от вече завоювани добри парламентарни практики“, каза Бойчев. Според него това няма да позволи достойни кандидати да заемат поста.  Той коментира, че ако този законопроект е бил съществуващ, Мая Манолова е нямало да бъде омбудсман на Република България. „Виджате, че тя е един добър омбудсман“,отбеляза заместник-председателят на ПГ на „БСП за България“. \r\nДеница КИТАНОВА", "date": "2018.02.22", "title": "Жельо Бойчев, БСП: Ако решим омбудсманът да се избира явно, ще отстъпим от добри парламентарни практики и това ще е в ущърб на институцията"}
{"url": "http://www.focus-news.net/news/2018/02/22/2491367/sofiya-166-dushi-sa-noshtuvali-v-krizisniya-tsentar-za-nastanyavane-na-bezdomni-v-stolitsata.html", "text": "166 души са нощували в Кризисния център за настаняване на бездомни в София. Това съобщи за Агенция „Фокус“ директорът на Кризисния център за настаняване на бездомни лица в столицата - Пепи Джуренов. Той уточни, че здравословното състояние на настанените е било добро и не е имало проблеми през нощта.\r\nЦветилена СИМЕОНОВА", "date": "2018.02.22", "title": "София: 166 души са нощували в Кризисния център за настаняване на бездомни в столицата"}
{"url": "http://www.focus-news.net/news/2018/02/22/2491366/ombudsmanat-shte-se-zastapva-za-grazhdanite-i-kogato-pravata-im-sa-narusheni-ot-chastni-subekti.html", "text": "Народните представители приеха окончателни промени в Закона за омбудсмана, според които омбудсманът ще се застъпва за гражданите и когато правата им са нарушени от частноправни субекти, предаде репортер на Агенция „Фокус“. По закона омбудсманът е обществен защитник и се настъпва, когато се нарушават правата на гражданите и от държавните и общинските органи, както и от техните администрации. С промените омбудсманът ще може да отправя предложения и препоръки за насърчаване и защита на правата на гражданите от частни субекти. Омбудсманът вече ще наблюдава и насърчава ефективното прилагане на подписани и ратифицирани международни актове в областта на правата на човека.\r\nБиляна ИВАНОВА", "date": "2018.02.22", "title": "Омбудсманът ще се застъпва за гражданите и когато правата им са нарушени от частни субекти"}
{"url": "http://www.focus-news.net/news/2018/02/22/2491368/gabrovo-edin-chovek-e-postradal-pri-katastrofa-v-selo-sokolovo.html", "text": "Един човек е пострадал при катастрофа в село Соколово. Сигналът за пътнотранспортно произшествие в село Соколово, община Дряново, е получен малко преди 13.30 часа, вчера на тел. 112. Това съобщиха за Радио „Фокус“ – Велико Търново от Регионална дирекция „Пожарна безопасност и защита на населението“ - Габрово. При инцидента между два леки автомобила има един пострадал. Нанесени са щети и по двете коли. На сигнала са се отзовали трима пожарникари от Районната служба в Дряново.\r\nНадежда КРЪСТЕВА", "date": "2018.02.22", "title": "Габрово: Един човек е пострадал при катастрофа в село Соколово"}
{"url": "http://www.focus-news.net/news/2018/02/22/2491370/pazardzhik-natovareno-e-dvizhenieto-po-patya-pazardzhik-plovdiv.html", "text": "Натоварено е движението по пътя Пазарджик - Пловдив, предаде репортер на Радио „Фокус“ – Пазарджик. Движат се много товарни автомобили и в двете посоки. Пътните настилки са мокри, на места хлъзгави, с условия за аквапланинг. Патрул на КАТ е разположен на разклона за село Мало Конаре. Въведени са скоростни ограничения по трасето на разклоните за селата Мало Конаре, Говедаре и Цалапица.\r\nАлбена ЖИЛЕКОВА", "date": "2018.02.22", "title": "Пазарджик: Натоварено е движението по пътя Пазарджик - Пловдив"}
{"url": "http://www.focus-news.net/news/2018/02/22/2491357/the-local-savetat-za-sigurnost-na-oon-shte-glasuva-predlozhena-ot-shvetsiya-proektorezolyutsiya-za-primirie-v-siriya.html", "text": "Очаква се в четвъртък Съветът за сигурност на ООН да гласува проекторезолюция за 30-дневно примирие в Сирия, което да позволи доставките на хуманитарна помощ и медицинска евакуация, съобщава вестник The Local в шведската си редакция.\r\nШвеция и Кувейт, които изготвиха мярката, поискаха гласуването да бъде проведено „възможно най-скоро\".Остава неясно дали Русия би прибягнала до правото си на вето, за да блокира проекторезолюцията.\r\nНатискът за гласуване дойде, след като генералният секретар на ООН Антониу Гутериш призова за спиране на „военните действия\" в Източнна Гута, бунтовническия анклав на Сирия, който е подложен на ожесточена обсада от правителствените сили на режима в Дамаск.\r\nТъй като смъртните случаи от въздушните удари нараснаха рязко от началото на месеца, Гутериш заяви, че животът на 400 хил. цивилни от Източна Гута се е превърнал в „ад на земята\".\r\nСъщевременно Русия призова за спешно заседание на Съвета за сигурност на ООН в четвъртък, за да обсъди кризата в Източна Гута, която посланик Василий Небендия описа като „сложна ситуация\".\r\n„Там има терористи, с които сирийската армия се бори и които обстрелват Дамаск\", подчерта Небендия, като допълни: „Това е сложна ситуация, а не еднопосочна улица\".\r\nАмериканският посланик при ООН Ники Хейли се оттегли, заявявайки, че е „просто абсурдно да се твърди, че тези атаки срещу цивилни имат нещо общо с борбата с тероризма\".Тереза Герова", "date": "2018.02.22", "title": "The Local: Съветът за сигурност на ООН ще гласува предложена от Швеция проекторезолюция за примирие в Сирия"}
{"url": "http://www.focus-news.net/news/2018/02/22/2491369/blagoevgrad-bez-problemi-se-izvarshva-dvizhenieto-na-leki-i-tovarni-avtomobili-prez-gkpp-kulata.html", "text": "Без проблеми се извършва движението на леки и товарни автомобили през ГКПП „Кулата“. Това съобщиха за Радио „Фокус“ – Пирин от пункта. Нормално натоварено е и преминаването през ГКПП „Илинден“, както и през останалите пунктове по българо-гръцката граница.\r\nЛивия НИНОВА", "date": "2018.02.22", "title": "Благоевград: Без проблеми се извършва движението на леки и товарни автомобили през ГКПП „Кулата“"}
{"url": "http://www.focus-news.net/news/2018/02/22/2491319/pregled-na-osnovnite-temi-v-shumenskiya-pechat.html", "text": "„Петър Чухов ще вземе „Наградата Иван Пейчев“въпреки скандала“, е водещото заглавие във вестник „Шуменска заря“. Скандали белязаха изборът на носител на националната награда за лирика „Иван Пейчев“. Председателят на Съюза на българските писатели Боян Ангелов категорично се противопостави на избора на Петър Чухов. На вчерашното заседание той е пледирал с наградата да бъде удостоена Валентина Радинска. Гласуването отново не сближи, а още повече раздели позициите – пет гласа за Петър Чухов, четири за Валентина Радинска.“11 000 км. пеша по пътя на средновековните пилигрими“, пише изданието. Пътешественикът от Шумен Венцислав Илиев започна ново приключение. Този път обаче Венци не е с любимия си велосипед, с който е обикалял Европа и Мароко, а пеша! Младият шуменец планира да измине над 11 000 километра пеша по пътя на средновековните пилигрими. Приключението ще продължи две години, за да успее да посети популярните през Средновековието поклоннически светини, за християните като Ватикана и да измине пътя Ел Камино. „Ремонтират детската градина в село Драгоево“, съобщава изданието. Община Велики Преслав спечели проект за основен ремонт, благоустрояване и мерки за енергийна ефективност на ЦДГ „Славейче“ в село Драгоево по Мярка М02 „Подобряване на социалната инфраструктура“ към Проект „Красива България“. „Недостиг на лекари и стоматолози“, пише вестникът. Осезаем е недостигът на лекари и стоматолози. В областта работят 94 общопрактикуващи лекари, а изискването на Областната здравна карта е те да бъдат 115. Недостигът при стоматолозите е още по-осезаем – работят 47 специалисти по дентална медицина по-малко. Пак според заложеното в здравната карта лекарите специалисти са 203 при заложена необходимост от 142. „БЧК – храм на  човеколюбието“, е друго заглавие в броя. Дейността си през 2017 г. отчете вчера в Народното читалище „Добри Войников1865“ областният съвет на Българския червен кръст. Гости на събранието бяха председателят на националното ръководство на БЧК акад. Христо Григоров, заместник-областният управител Ширин Вели, директорът на РЗИ д-р Пепа Калоянова, проф. Соня Тончева – директор на шуменския филиал на Варненския медицински университет, представители на общини от областта.", "date": "2018.02.22", "title": "Преглед на основните теми в шуменския печат"}
{"url": "http://www.focus-news.net/news/2018/02/22/2491372/ekathimerini-gratskiyat-parlament-odobri-razsledvaneto-na-polititsite-zameseni-v-aferata-s-novartis.html", "text": "След 20-часова маратонова сесия в ранните часове на четвъртък, 22 февруари, парламентът на Гърция одобри стартирането на разследване срещу 10-те политици, чиито имена бяха замесени в скандала със швейцарската фармацевтична компания „Новартис“, съобщава електронното издание Ekathimerini.\r\nСред разследваните политици са настоящият директор на Централната банка и бившият министър на финансите Янис Стурнарас, а също и Димитрис Аврамопулос, европейски комисар по миграцията и бивш министър на здравеопазването.\r\nПредстои създаването на парламентарна комисия, която поне в рамките на месец ще разследва всеки един от десетимата, уличени във взимането на подкупи от „Новартис“. След това ще бъде взето решение от парламента за свалянето на имунитета на депутатите, което ще позволи на Прокуратурата да предприеме разследване срещу тях. \r\nМинистър-председателят Алексис Ципрас обеща справедливост. „Няма да прикрием (скандала).Гръцкият народ трябва да научи кой е превърнал болката и болестта в средство за забогатяване\", категоричен бе Ципрас.\r\nВсички замесени политици яростно отречеха твърденията, като обвиниха правителството в политическа мотивация на обвиненията срещу тях. От \"Новартис\" на свой ред увериха, че сътрудничат с гръцките власти.Агенция „Фокус“ припомня:\r\nДвама бивши премиери на Гърция и осем бивши министри се оказаха в центъра на голям фармацевтичен скандал. Сред замесените фигурират имената на бившия министър-председател Андонис Самарас и на директора на Централната банка Янис Стурнарас, а също и това на еврокомисаря по миграцията Димитрис Аврамопулос. \r\nСъгласно разпространената информация, в периода от 2006 г. до 2015 г. швейцарският фармацевтичен гигант „Новартис\" е давал подкупи на гръцки държавни служители с цел в местните болнични заведения да бъдат издавани по-голям брой рецепти, в които се предписват негови лекарства. Проведено е разследване срещу директора на филиала „Новартис\" в Гърция. \r\nПо-рано европейският комисар по миграцията Димитрис Аврамопулос заяви, че ще заведе съдебно дело във Върховния съд на Гърция, като настоя органът да разкрие защитените свидетели, които обвиниха него и други деветима политици във взимане на подкупи от фармацевтична компания „Новартис“, съобщава електронното издание New Europe.\r\nKогато през 2004 г. „Нова демокрация“ спечели парламентарните избори в Гърция, втората министерска длъжност на Аврамопулос бе на министър на здравеопазването и социалната солидарност – пост, който заемаше от 2006 г. до 2009 г. Анонимни свидетели обвиниха Аврамопулос в получаването на подкупи в замяна на закупуването на повече противогрипни ваксини от „Новартис“.\r\nЕвропейският комисар по миграцията обаче отхвърли обвиненията, определяйки свидетелите срещу него като „псевдомъченици“. Тереза Герова", "date": "2018.02.22", "title": "Ekathimerini: Гръцкият парламент одобри разследването на политиците, замесени в аферата с „Новартис“"}
{"url": "http://www.focus-news.net/news/2018/02/22/2491373/kyustendil-galeriyata-v-grada-shte-predstavi-izlozhba-na-skulptura-na-profesor-emil-popov-i-negovi-uchenitsi.html", "text": "Галерията в града ще представи изложба на скулптура на професор Емил Попов и негови ученици. Това съобщи за Радио „Фокус” – Кюстендил Валентин Господинов, директор на Художествена галерия „Владимир Димитров – Майстора” в Кюстендил. Изложбата ще бъде открита от 18.00 часа в галерията. От 16.00 часа ще се проведе и дискусия и среща в присъствието на участниците и всички заинтересовани. „Стремежът е да се направи връзката между поколенията в изкуството. Поставени в изложба едно до друго, произведенията на учителя и учениците дават възможност да се видят приликите и разликите, както и да се осмислят и анализират в една дискусия”, каза Валентин Господнов. Ще бъде издаден и дигитален каталог на експозицията.\r\nВенцеслав ИЛЧЕВ", "date": "2018.02.22", "title": "Кюстендил: Галерията в града ще представи изложба на скулптура на професор Емил Попов и негови ученици"}
{"url": "http://www.focus-news.net/news/2018/02/22/2491361/insp-tsvyatko-deshev-rdpbzn-plovdiv-ne-sa-postapvali-signali-vav-vrazka-s-registriranoto-zemetresenie-v-oblastta.html", "text": "В Регионалната дирекция „Пожарна безопасност и защита на населението” в Пловдив не са постъпвали никакви сигнали досега във връзка със земетресението тази нощ. Това съобщи за Радио „Фокус” - Пловдив инспектор Цвятко Дешев, говорител на РД ПБЗН. „Няма сигнали заради земетресението”, каза Дешев. Единственото по-сериозно произшествия през нощта е пожар в лек автомобил заради техническа неизправност. Пожарът е станал в 0.35 часа на бул. ”Княгиня Мария Луиза” 52. Автомобилът е изгорял, няма пострадали хора.\r\nЦветана ТОНЧЕВА", "date": "2018.02.22", "title": "Инсп. Цвятко Дешев, РДПБЗН - Пловдив: Не са постъпвали сигнали във връзка с регистрираното земетресение в областта"}
{"url": "http://www.focus-news.net/news/2018/02/22/2491375/varna-obshtinskite-savetnitsi-ot-pp-gerb-d-r-veselin-angelov-i-borislav-nankov-organizirat-priemni-za-grazhdani.html", "text": "Общинските съветници от ПП ГЕРБ – Варна д-р Веселин Ангелов и Борислав Нанков ще се срещнат с граждани днес и утре. Това съобщиха от пресцентъра на ПП ГЕРБ – Варна. Приемното време на общинските съветници ще бъде от 14.00 до 16.00 часа в офиса на партията на ул. „Георги Бенковски” №1. Записвания могат да се правят на тел: 052 / 600 015.\r\nПриемният ден на д-р Веселин Ангелов е днес, а на Борислав Нанков на 23 февруари.", "date": "2018.02.22", "title": "Варна: Общинските съветници от ПП ГЕРБ д-р Веселин Ангелов и Борислав Нанков организират приемни за граждани"}
{"url": "http://www.focus-news.net/news/2018/02/22/2491374/narodnite-predstaviteli-shte-izbirat-ombudsmana-s-yavno-glasuvane.html", "text": "Народните представители приеха окончателни промени в Закона за омбудсмана, според които омбудсманът вече ще се избира с явно гласуване, предаде репортер на Агенция „Фокус“. Досега омбудсманът се избираше с тайно гласуване. Парламентът реши предложение за избор на омбудсман да могат да правят не само народните представители и парламентарните групи, но и юридически лица с нестопанска цел. Запазва се правилото се избран за омбудсман да се счита кандидат, получил гласовете на повече от половината депутати. Зам.-омбудсманът ще се избира от Народното събрание месец след избирането на омбудсмана по негово предложение. \r\nБиляна ИВАНОВА", "date": "2018.02.22", "title": "Народните представители ще избират омбудсмана с явно гласуване"}
{"url": "http://www.focus-news.net/news/2018/02/22/2491360/burgas-nyama-danni-zemetresenieto-registrirano-kray-asenovgrad-da-e-useteno-na-teritoriyata-na-oblastta.html", "text": "Няма данни земетресението, регистрирано край Асеновград, да е усетено на територията на областта. Това съобщи за Радио „Фокус“ - Бургас дежурният в Община Бургас. Не са постъпвали сигнали от граждани. Денонощието е преминало спокойно.„Фокус“ припомня, че в 01.44 часа е усетено в Пловдив и Асеновград. Според данните на Европейския сеизмологичен център то е било с магнитуд 4,8 по скалата на Рихтер. Епицентърът е на 2 км североизточно от Асеновград, а дълбочината му е 10 км.\r\nМария РУСЕВА", "date": "2018.02.22", "title": "Бургас: Няма данни земетресението, регистрирано край Асеновград, да е усетено на територията на областта"}
{"url": "http://www.focus-news.net/news/2018/02/22/2491377/parlamentat-vazlozhi-na-smetnata-palata-da-napravi-odit-na-dopalnitelnite-razhodi-kam-byudzheta-razporedeni-ot-ministerski-savet.html", "text": "Парламентът възложи на Сметната палата да направи одит на допълнителните разходи към бюджета, разпоредени от Министерски съвет, предаде репортер на Агенция „Фокус“. Проекторешенито бе внесено от ПГ на „БСП за България\" и „за“ него гласуваха единодушно 140 народни представители. Искането на БСП за одит се основава на високия обществен интерес към изразходването на допълнителни бюджетни средства. От БСП искат Сметната палата да извърши одит за периода от 10 май 2017 г. до 31 януари 2018 г. Срокът за извършване на одита е 1 юни 2018 г. \r\nДеница КИТАНОВА", "date": "2018.02.22", "title": "Парламентът възложи на Сметната палата да направи одит на допълнителните разходи към бюджета, разпоредени от Министерски съвет"}
{"url": "http://www.focus-news.net/news/2018/02/22/2491379/smolyan-v-obshtinata-shte-se-provede-preskonferentsiya-na-kmeta-na-shiroka-laka-vasil-sedyankov-po-povod-predstoyashtiya-pesponedelnik.html", "text": "От 14.00 часа днес в 247 зала на Община Смолян кметът на Широка лъка Васил Седянков ще даде пресконференция по повод предстоящия Песпонеделник. Това съобщиха от пресцентъра на Общината.", "date": "2018.02.22", "title": "Смолян: В Общината ще се проведе пресконференция на кмета на Широка лъка Васил Седянков по повод предстоящия Песпонеделник"}
{"url": "http://www.focus-news.net/news/2018/02/22/2491381/plovdiv-obshtinskite-savetnitsi-ot-gerb-shte-provedat-priemni-za-grazhdani.html", "text": "Общинските съветници от ГЕРБ ще проведат приемни за граждани. Това съобщиха от пресцентъра на ПП ГЕРБ. Днес приемните с гражданите се проведат, както следва:\r\nПетър Попов, от 17:30 до 19:00 часа в офиса на ГЕРБ в район „Западен” на ул. ”Царевец” № 9. \r\nЯсен Михайлов, от 17:30 до 19:00 часа в офиса на ГЕРБ в район „Западен” на ул. ”Царевец” № 9. \r\nГошо Къчков, от 17:30 до 19:00 часа в офиса на ГЕРБ в район „Северен” на бул.”Марица” №91. \r\nПенчо Малинов, от 17:00 до 18:30 часа в офиса на ГЕРБ в район „Източен” на ул.”Коста Паница” №5. \r\nВеселин Маневски, от 16 до 18:00 часа в офиса на ГЕРБ в район „Южен” на ул. ”Академик Петър Динеков” № 1А.", "date": "2018.02.22", "title": "Пловдив: Общинските съветници от ГЕРБ ще проведат приемни за граждани"}
{"url": "http://www.focus-news.net/news/2018/02/22/2491380/veliko-tarnovo-v-grada-shte-bade-otkrita-fotografska-izlozhba-posvetena-na-krasotata-na-shotlandiya.html", "text": "Фотографска изложба ще представи във Велико Търново красотата на Шотландия. Това съобщиха от пресцентъра на Община Велико Търново. Експозицията ще подредена в Изложбени зали „Рафаел Михайлов“ и ще бъде на разположение на почитателите на изкуството от днес до 7 март. \r\nАвтор на кадрите е популярният фотограф Антони Георгиев, организатори са Британското посолство и Община Велико Търново. Гост в Старата столица за откриването на изложбата „Горният път: Фотографии от Шотландия“ ще бъде посланикът на Великобритания Н. Пр. Ема Хопкинс.\r\nЕкспозицията е придружена от есе на българската писателка Капка Касабова. Представени ще бъдат също любопитни факти за Шотландия, даващи отговори на въпросите защо страната е специално място и атрактивна дестинация за туризъм и образование.\r\nАнтони Георгиев е фотограф, журналист и писател, а фотографиите му намират място в редица европейски и американски галерии. Творецът е главен редактор на англоезичното списание Vagabond, което е на книжния пазар от 2006 година. Изложбата включва 30 избрани фотографии, представящи исторически градове като Единбург, Каледонските планини, шотландските замъци и езера, богатата култура, познатите и непознатите страни на Шотландия. \r\nКапка Касабова е български писател, носител на наградата „Салтайър“ за книга на 2017 година в Шотландия.", "date": "2018.02.22", "title": "Велико Търново: В града ще бъде открита фотографска изложба, посветена на красотата на Шотландия"}
{"url": "http://www.focus-news.net/news/2018/02/22/2491382/sport-popov-i-zlatkov-propusnaha-vrata-i-otpadnaha-v-parviya-mansh-na-slaloma-v-pyonchan.html", "text": "Българите Камен Златков и Алберт Попов пропуснаха врата на слалома в алпийските ски на Пьончан 2018. Двамата приключиха рано участието си в дисциплината, което не им даде право на участие във втория манш.\r\nГолемият фаворит в слалома Марсел Хиршер също пропусна врата още в средата на дистанцията и приключи участието си.\r\nС най-добро време от първия манш финишира Хенрик Кристоферсен от Норвегия – 47,72 секунди. Второ време даде шведът Андре Мюрер, изостанал на 0,21 секунди. Трети след първото спускане е Виктор Мюфа-Жанде от Франция, на 0,62 секунди зад норвежеца. \r\nВенцислав ДРАГОМАНОВ", "date": "2018.02.22", "title": "Спорт: Попов и Златков пропуснаха врата и отпаднаха в първия манш на слалома в Пьончан"}
{"url": "http://www.focus-news.net/news/2018/02/22/2491378/vidin-mokri-i-zasnezheni-sa-patnite-nastilki-v-oblastta.html", "text": "Мокри и заснежени са пътните настилки във Видинска област, вали мокър сняг. Това каза за Радио „Фокус“ – Видин дежурният служител в Областно пътно управление – Видин. \"Пътищата от републиканската пътна мрежа в областта са обработени там където има необходимост, снегът се топи и не се задържа на пътната настилка, образувани са големи локви на места\", добави служителят. Трафикът по главен път Е 79 е натоварен, пътуват предимно тежкотоварни камиони в посока от и за граничен пункт „Дунав мост 2“ Във Видин трафикът е оживен на входно изходните артерии на града, по бул. „Панония“ и в централната градска част.\r\nАнна ЛОЗАНОВА", "date": "2018.02.22", "title": "Видин: Мокри и заснежени са пътните настилки в областта"}
{"url": "http://www.focus-news.net/news/2018/02/22/2491383/dobrich-narodno-chitalishte-yordan-yovkov-1870-g-predstavya-izlozhbata-etnografski-snimki-ot-terenniya-arhiv-na-kurt-shindler-1920-1930-god.html", "text": "Народно читалище „Йордан Йовков – 1870 г.“ представя изложбата „Етнографски снимки от теренния архив на Курт Шиндлер (1920-1930 год.)”. Това съобщи в предаването „Добро утро България“ на Радио \"Фокус\" Димитър Стефанов, експерт „Връзки с обществеността“ в читалището, което заедно с Висшето училище по мениджмънт и Частната гимназия по предприемачество в града организират интересната изложба. Снимките са направени в периода 1920-1930 година. Изложбата включва 17 черно-бели фотоса, които са подбрани от проф. Матилде Оларте Мартинес от университета в Саламанка, Испания. Те разкриват част от архитектурните паметници на страната, както и моменти от бита на хората в началото на миналия век. Изложбата ще гостува в следващите няколко седмици в добруджанския град. „Тази изложба продължава едно много хубаво сътрудничество, което се зароди миналия месец  между „Българска енциклопедия“ – БАН в лицето на д-р Ралица Гелева, Висшето училище и частната гимназия. Припомням, че ние, заедно с Община град Добрич,  бяхме организатори през януари на уникален органов концерт, представен от проф. Джудит Мартин от Университета в испанския град Саламанка и на представянето на Научно-изследователския център „Българска енциклопедия“ на БАН – презентация, която се осъществи в Читалнята на Народно читалище „Йордан Йовков – 1870 г.“. Това мероприятие беше миналия месец, сега представяме тази изложба и се надяваме да имаме още мероприятия заедно“, каза Димитър Стефанов. Той представи накратко кой е Курт Шиндлер. Той не е художник или фотограф, композитор е и изследовател на фолклор. В своите изследвания на народното творчество и въобще на фолклора той стига до Испания, където са направени представените в експозицията фотоси. Изложбата е подредена във фоайето на читалището и може да бъде разгледана всеки делничен ден от 9,00 до 17,30 часа. Ръководството на читалището отправя покана и към жителите, и към гостите на града да разгледат изложбата, която е своеобразно продължение на предходната, озаглавена „Селски жени“. „Надяваме се все повече хора да разглеждат тези изложби, а и да им доставят удоволствие“, каза Димитър Стефанов. \r\nЖулиета НИКОЛОВА", "date": "2018.02.22", "title": "Добрич: Народно читалище „Йордан Йовков – 1870 г.“ представя изложбата „Етнографски снимки от теренния архив на Курт Шиндлер (1920-1930 год.)”"}
{"url": "http://www.focus-news.net/news/2018/02/22/2491385/sliven-patnite-nastilki-v-oblastta-sa-mokri-i-hlazgavi.html", "text": "Пътните настилки  в  областта са мокри и хлъзгави заради превалявания от дъжд, съобщиха от Областно пътно управление - Сливен. Затворени за тежки автомобили над 10 т. са проходите Твърдишки и Вратник. Отворен е пътят Котел – Омуртаг. Движението по пътя Елхово – Изгрев е ограничено поради компрометирано експлоатационно състояние на дървен мост над рeка Тунджа. Обходният маршрут е до моста с ограничение на скоростта до 30 км/ч.  Движението по пътя  Малък манастир – Голям манастир  се осъществява в една лента, поради пропаднали настилка и насип. Движението се регулира чрез пътни знаци. Срокът и на двата ремонта е  31 март.", "date": "2018.02.22", "title": "Сливен: Пътните настилки в областта са мокри и хлъзгави"}
{"url": "http://www.focus-news.net/news/2018/02/22/2491386/veliko-tarnovo-kolona-ot-avtomobili-se-e-obrazuvala-na-patya-veliko-tarnovo-gorna-oryahovitsa-pri-selo-arbanasi.html", "text": "Затруднено е движението по пътя Велико Търново – Горна Оряховица, през село Арбанаси, съобщи слушател на Радио „Фокус“ – Велико Търново. Пътните настилки са мокри и хлъзгави. Пътят е неразчистен. Продължава да вали сняг и да натрупва. Образувала се е колона от автомобили. Има и закъсали превозни средства. Много от шофьорите са с летни гуми, посочва слушателят.", "date": "2018.02.22", "title": "Велико Търново: Колона от автомобили се е образувала на пътя Велико Търново – Горна Оряховица при село Арбанаси"}
{"url": "http://www.focus-news.net/news/2018/02/22/2491376/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Правителството на Черна гора поясни в четвъртък, че за нападението, извършено срещу сградата на американската дипломатическа мисия в столицата Подгорица, е използвана граната, пише електронното издание Politico в европейската си редакция.\r\nУточнено бе, че след хвърлянето на снаряда нападателят, чиято самоличност не е установена, се е самоубил с друго взривно устройство. Периметърът бе отцепен от полицията, а посолството предупреди американските граждани в балканската страна да избягват района поради „активна ситуация в областта на сигурността\".\r\nИнцидентът се е случил около полунощ (местно време). По данни на полицията няма други загинали или ранени, освен нападателят. Взривът не е причинил сериозни щети на сградата.\r\n„Понастоящем посолството провежда вътрешен преглед, за да потвърди безопасността на целия персонал\", съобщиха междувременно от Държавния департамент във Вашингтон.\r\nОт редакцията припомнят, че Черна гора се присъедини към НАТО миналата година, въпреки силната опозиция от традиционния си съюзник Русия. САЩ установиха дипломатически отношения със страната през 2006 г.\r\n*** Очаква се в четвъртък Съветът за сигурност на ООН да гласува проекторезолюция за 30-дневно примирие в Сирия, което да позволи доставките на хуманитарна помощ и медицинска евакуация, съобщава вестник The Local в шведската си редакция.\r\nШвеция и Кувейт, които изготвиха мярката, поискаха гласуването да бъде проведено „възможно най-скоро\".Остава неясно дали Русия би прибягнала до правото си на вето, за да блокира проекторезолюцията.\r\nНатискът за гласуване дойде, след като генералният секретар на ООН Антониу Гутериш призова за спиране на „военните действия\" в Източнна Гута, бунтовническия анклав на Сирия, който е подложен на ожесточена обсада от правителствените сили на режима в Дамаск.\r\nТъй като смъртните случаи от въздушните удари нараснаха рязко от началото на месеца, Гутериш заяви, че животът на 400 хил. цивилни от Източна Гута се е превърнал в „ад на земята\".\r\nСъщевременно Русия призова за спешно заседание на Съвета за сигурност на ООН в четвъртък, за да обсъди кризата в Източна Гута, която посланик Василий Небендия описа като „сложна ситуация\".\r\n„Там има терористи, с които сирийската армия се бори и които обстрелват Дамаск\", подчерта Небендия, като допълни: „Това е сложна ситуация, а не еднопосочна улица\".\r\nАмериканският посланик при ООН Ники Хейли се оттегли, заявявайки, че е „просто абсурдно да се твърди, че тези атаки срещу цивилни имат нещо общо с борбата с тероризма\".\r\n*** След 20-часова маратонова сесия в ранните часове на четвъртък, 22 февруари, парламентът на Гърция одобри стартирането на разследване срещу 10-те политици, чиито имена бяха замесени в скандала със швейцарската фармацевтична компания „Новартис“, съобщава електронното издание Ekathimerini.\r\nСред разследваните политици са настоящият директор на Централната банка и бившият министър на финансите Янис Стурнарас, а също и Димитрис Аврамопулос, европейски комисар по миграцията и бивш министър на здравеопазването.\r\nПредстои създаването на парламентарна комисия, която поне в рамките на месец ще разследва всеки един от десетимата, уличени във взимането на подкупи от „Новартис“. След това ще бъде взето решение от парламента за свалянето на имунитета на депутатите, което ще позволи на Прокуратурата да предприеме разследване срещу тях. \r\nМинистър-председателят Алексис Ципрас обеща справедливост. „Няма да прикрием (скандала).Гръцкият народ трябва да научи кой е превърнал болката и болестта в средство за забогатяване\", категоричен бе Ципрас.\r\nВсички замесени политици яростно отречеха твърденията, като обвиниха правителството в политическа мотивация на обвиненията срещу тях. От \"Новартис\" на свой ред увериха, че сътрудничат с гръцките власти.\r\nДвама бивши премиери на Гърция и осем бивши министри се оказаха в центъра на голям фармацевтичен скандал. Сред замесените фигурират имената на бившия министър-председател Андонис Самарас и на директора на Централната банка Янис Стурнарас, а също и това на еврокомисаря по миграцията Димитрис Аврамопулос. \r\nСъгласно разпространената информация, в периода от 2006 г. до 2015 г. швейцарският фармацевтичен гигант „Новартис\" е давал подкупи на гръцки държавни служители с цел в местните болнични заведения да бъдат издавани по-голям брой рецепти, в които се предписват негови лекарства. Проведено е разследване срещу директора на филиала „Новартис\" в Гърция. \r\nПо-рано европейският комисар по миграцията Димитрис Аврамопулос заяви, че ще заведе съдебно дело във Върховния съд на Гърция, като настоя органът да разкрие защитените свидетели, които обвиниха него и други деветима политици във взимане на подкупи от фармацевтична компания „Новартис“, съобщава електронното издание New Europe.\r\nKогато през 2004 г. „Нова демокрация“ спечели парламентарните избори в Гърция, втората министерска длъжност на Аврамопулос бе на министър на здравеопазването и социалната солидарност – пост, който заемаше от 2006 г. до 2009 г. Анонимни свидетели обвиниха Аврамопулос в получаването на подкупи в замяна на закупуването на повече противогрипни ваксини от „Новартис“.\r\nЕвропейският комисар по миграцията обаче отхвърли обвиненията, определяйки свидетелите срещу него като „псевдомъченици“.\r\n***Британският премиер Тереза Мей се съгласи на сериозни отстъпки пред Шотландия и Уелс, за да разблокира приемането на законодателството по Брекзит, пише лондонският Daily Express.\r\n Министърът от кабинета на Тереза Мей Дейвид Лидингтън ще се срещне днес с  министърът отговарящ за Брекзит в кабинета на Никола Стърджън – първи министър на Шотландия. Британският кабинет е готов да прехвърли голяма част от правомощията на кабинета в различните сфери след излизане от ЕС, като запази само няколко, докато заработи новата обща рамка. Шотландският министър обаче вероятно ще поиска правомощията във всички сфери да се прехвърлят на шотландския кабинет. Те заедно с министрите от Уелс не са съгласни да приемат законодателството за Брекзит без исканите промени, като заплашват с конституционна криза.\r\n„Ние работим заедно с местните правителства да намерим начин да запазим общия британски пазар, уважавайки правомощията им. Всички страни са съгласни, че някои сфери трябва да останат в общата рамка на Кралството, за да не затрудняваме фирмите и семействата, докато си връщаме правомощията от ЕС.\r\nСпоред шотландския министър Шотландия не против обща рамка, стига да не накърнява шотландския интерес.\r\n***", "date": "2018.02.22", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/02/22/2491390/montana-snyag-vali-na-prohoda-petrohan-patyat-e-pochisten-i-opesachen.html", "text": "Сняг вали на прохода Петрохан, пътят е почистен и опесъчен. Това каза за Радио „Фокус“ – Видин дежурният служител в Областно пътно управление – Монтана. Той посочи, че температурата на въздуха на прохода е положителна. Движението на автомобили през Петрохан става при зимни условия и съобразена с пътната обстановка скорост. Трафикът на автомобили през прохода е с нормална интензивност и в двете посоки. Остава забраната за преминаване на тежкотоварни автомобили над 12 тона през Петрохан до 31 март, обиколният маршрут е през град Своге.\r\nАнна ЛОЗАНОВА", "date": "2018.02.22", "title": "Монтана: Сняг вали на прохода Петрохан, пътят е почистен и опесъчен"}
{"url": "http://www.focus-news.net/news/2018/02/22/2491371/sliven-zhivotnovadite-ot-obshtinata-shte-izpolzvat-bezplatno-obshtinska-zemya-za-pasishta.html", "text": "Животновъдите в Сливен ще ползват безплатно общинска земя за пасища, съобщи пред Радио „Фокус“ – Сливен общинският съветник Христо Котов. За целта фермерите трябва да подадат заявления в общинска администрация до 10 март. До май ще стане ясно кои са одобрени за предоставяне на пасищата. Земите ще се отдават за ползване за срок от 6 години. Предложението ще бъде обсъдено от Общинския съвет днес. На днешната сесия ще се обсъжда и предложението за ползването на полските пътища, попаднали в комасирани частни имоти.", "date": "2018.02.22", "title": "Сливен: Животновъдите от общината ще използват безплатно общинска земя за пасища"}
{"url": "http://www.focus-news.net/news/2018/02/22/2491393/obedineni-patrioti-podpomagat-sas-zakonoproekt-moryatsite.html", "text": "„Обединени патриоти“ внесоха в Народното събрание промени в Кодекса за социално осигуряване, които подпомагат българските моряци, уреждайки  режима за тяхното пенсиониране, съобщават от пресцентъра от НФСБ.\r\nЗаконопроектът предвижда моряци, които са плавали под български флаг, да придобиват право на пенсия за осигурителен стаж и възраст при навършване на 53 години и 10 години осигурителен стаж при условията на първа категория труд, посочи един от вносителите – депутатът от НФСБ в групата на „Обединени патриоти“ Христиан Митев. При условията на втора категория труд е предвидено моряците да придобиват право на пенсия при навършване на 58 г. и 15 г. осигурителен стаж. В законопроекта е изрично упоменато, че категорията труд не може да се доказва със свидетелски показания.\r\nВ българското законодателство не е предвиден преференциален режим по отношение на пенсионирането на моряците. Това противоречи на конвенция за пенсиите на моряците, която България е ратифицирала, се казва в мотивите на предложените промени.\r\nПо думите на Христиан Митев промените са необходими, той като до 2010 г. за трудов стаж на моряците се е считало само времето, прекарано на кораба. Едва след това те имат право на осигуряване и за времето, прекарано на брега. В същото време  нормативна уредба от 2003 указва максимално непрекъснато време на работа на кораб не повече от 8 месеца. Предложените промени уреждат тези противоречия.", "date": "2018.02.22", "title": "„Обединени патриоти“ подпомагат със законопроект моряците"}
{"url": "http://www.focus-news.net/news/2018/02/22/2491394/varna-mokri-i-hlazgavi-sa-patnite-nastilki-na-teritoriyata-na-oblastta.html", "text": "Мокри и хлъзгави са пътните настилки на територията на Варна и областта заради валежи от дъжд, предаде репортер на Радио „Фокус“ – Варна. Трафикът по направленията Варна – София, Варна – Бургас е в посока Добрич се извършва без въведени ограничения. Във Варна движението е частично натоварено по основните булеварди „Цар Освободител“, „Вл. Варненчик“, „Сливница“, „Република“ и „Хр. Смирненски“, както и по крайезерния път. Работи се по изграждането на бул. „Васил Левски“ в участъка от ул. „Подвис“ до ул. „Девня“. Във връзка със строително-ремонтни работи и подмяна на подземна инфраструктура е преустановено движението на автомобили по бул. „Цар Освободител“  в отсечката от бул. „Приморски“ до бул. „Княз Борис I“, както и по бул. „Приморски” в обхвата от ул. „Ст. Стамболов” до бул. „Цар Освободител”.  Променено е и в обслужването на линиите на градския транспорт, като са въведени двупосочно маршрутни промени за автобусни линии 17 А, 20 и 39. Временна организация на движение е въведена и заради ремонта на бул.“Първи май“ в кв. „Аспарухово“, като в участъка от ул.“Св. Св. Кирил и Методий“ до ул.“Георги Стаматов“ за движение е затворено едното платно – от страната на жилищната зона, а трафикът се осъществява двупосочно в другото платно -от страната на парка. Затворен за влизане на автомобили е бул. „Народни будители“ от кръстовището с бул. „Мара Тасева“. Движението в посока център и кв. „Галата“ се осъществява двупосочно по новоизграденото северно платно на булеварда. По трасето на бул. ”Мара Тасева“ са предвидени временни автобусна спирка в двете посоки, които ще заместват сп. „Народни будители“.\r\nВъв връзка с изпълнението на проекта за реконструкция и рехабилитация на канализационна мрежа в селищно образование „Ален мак“ за движение е затворена главната улица през КК „Ален Мак“, в участъка от хотел „Детелина“ до отбивката за ВСУ – кръстовище с ул.“Янко Славчев“. Временната организация на движение се въвежда до 15-ти май.\r\nМарияна ВАЛЕНТИНОВА", "date": "2018.02.22", "title": "Варна: Мокри и хлъзгави са пътните настилки на територията на областта"}
{"url": "http://www.focus-news.net/news/2018/02/22/2491395/vidin-nivoto-na-reka-dunav-kray-novo-selo-se-e-povishilo-s-11-sm-prez-izminaloto-denonoshtie.html", "text": "Нивото на Дунав в началото на българския участък на реката при Ново село за последното денонощие се е повишило с 11 см и водният стоеж е 364  см, съобщиха от местната Хидрометеорологична станция. Нивото на реката край Видин е 413 см, а регистрираното повишение е от 7 см. Край Лом през последното денонощие  нивото на реката се е понижило с 2 см и водният стоеж е 442 см. Нивото на реката край Оряхово е 323 см, понижението е от 6 см. Температурата на водата край Ново село е 4,1 градуса, край Оряхово е 5,4 градуса.", "date": "2018.02.22", "title": "Видин: Нивото на река Дунав край Ново село се е повишило с 11 см през изминалото денонощие"}
{"url": "http://www.focus-news.net/news/2018/02/22/2491396/burgas-v-kolezha-po-turizam-shte-se-provedat-otvoreni-lektsii-po-nova-magistarska-programa.html", "text": "На 28 февруари в зала 311 на Колежа по туризъм ще се четат интересни лекции, които са отворени за всеки посетител с интерес по предложените теми. Това съобщиха от Община Бургас. Първата лекция ще започне от 10.30 – 12.30 часа на тема „Digital Transformation powered by SAP“ с лектор Мирослав Димитров – SAP Bulgaria (резюме: „Как използването на технологични решения може да създаде конкурентно предимство за бизнеса и откъде да започнем“). Втората ще започне от 13.30 – 14.30 часа на тема „Регламент 679 на ЕК за защита на личните данни – аспекти за бизнеса“ с лектор Валентин Русалийски (резюме: защитата на личните данни преди Регламент 679; новите моменти в защитата на личните данни; официалните препоръки, публикувани от КЗЛД; дерогациите за малкия бизнес и значението им; правни, бизнес-административни и технически аспекти на сигурността на личните данни и киберсигурността в малкия и големия бизнес).\r\nДвете лекции могат да се гледат и онлайн на адрес:  http://ustre.am/1AKII\r\nТе са част от лекционния материал на Магистърска програма по „Информационни технологии в управлението и трансформацията на бизнес процеси“, дисциплина „Системи за управление на ресурсите на предприятието (ЕРП)“. Магистърската програма е към катедра „Компютърни системи и технологии“ на Университет „Проф. д-р Ас. Златаров“, която е подкрепена от Община Бургас, Българската аутсорсинг асоциация и IRP Academy.", "date": "2018.02.22", "title": "Бургас: В Колежа по туризъм ще се проведат отворени лекции по нова магистърска програма"}
{"url": "http://www.focus-news.net/news/2018/02/22/2491397/emil-radev-enpgerb-diskriminatsionno-e-da-pitame-evropeyskite-grazhdani-za-seksualnata-im-orientatsiya.html", "text": "Комисията по правни въпроси на Европейския парламент обсъди по време на своето заседание доклад относно информационното табло за 2017 г. подготвен от евродепутатката Юте Гутеланд, от групата на Социалистите и демократите в Европейския парламент. Това съобщиха от пресцентъра на ПП ГЕРБ.\r\nВ него тя призовава Европейската Комисия да въведе в процедурата през идната година, нов показател за достъпа до правосъдие на общността на ЛГБТИ, например по отношение на достъпа до правна помощ, продължителността на производствата в случаи на дискриминация на ЛГБТИ или, когато е приложимо, въздействието на мерки като обръщането на тежестта на доказване. \r\nВ провелата се дискусия по доклада, много от евродепутатите изразиха мнение, че тези въпроси изобщо не им е мястото в доклад за Информационното табло за правосъдието и нямат връзка с темата.  Те подчертаха, че не трябва да се слага акцент върху дискриминацията само на една група хора, в случая ЛГБТИ, а по-скоро да се говори за премахване на дискриминацията като цяло. \r\nБългарският евродепутат от групата на ЕНП/ГЕРБ Емил Радев взе активно участие в дебата по доклада, като изрично подчерта, че този текст трябва да бъде изменен, тъй като „самият факт да се питат европейските граждани каква е сексуалната им ориентация е дискриминационна практика.“ Той изказа съмнение и за противоречие на това предложение с разпоредбите на регламента за защита на личните данни, според който се забранява обработката на лични данни свързани със сексуалния живот или сексуалната ориентация на физическите лица.\r\nЕмил Радев обърна внимание и на факта, че трябва да се има предвид, че Информационното табло предоставя информация относно функционирането на правосъдните системи и в тази връзка то трябва да дава обективна представа, базирана на статистически данни, а не да се използва за политически оценки.\r\nЦелта на информационното табло е да помогне на националните органи да подобрят ефективността на своите правосъдни системи, като се поставя акцент основно върху спорните производства по граждански и търговски дела. Във фокуса на анализите са и административните дела, за да се подкрепят усилията на държавите-членки да проправят път към по-благоприятна среда за инвестициите, бизнеса и гражданите. \r\nИнформационното табло предоставя информация относно функционирането на правосъдните системи и помага да се оцени въздействието на реформите в тези системи. Ако Информационното табло свидетелства за слаби резултати, винаги се налага извършването на по-задълбочен анализ на причините за тях. Тази специфична за всяка държава оценка се извършва в контекста на процеса на европейския семестър посредством диалог с органите и заинтересованите страни.", "date": "2018.02.22", "title": "Емил Радев, ЕНП/ГЕРБ: Дискриминационно е да питаме европейските граждани за сексуалната им ориентация"}
{"url": "http://www.focus-news.net/news/2018/02/22/2491363/pazardzhik-posledva-masova-reaktsiya-v-sotsialnite-mrezhi-sled-zemetresenieto-kray-asenovgrad.html", "text": "Масова реакция след усетеното земетресение край Клисура от 4,6 по Рихтер край Асеновград от миналата нощ последва в социалните мрежи, предаде репортер на Радио „Фокус” – Пазарджик. Буквално секунди след като бе усетен трусът, потребителите публикуваха постове за това как е усетено земетресението. Хората коментираха, че трусът е бил вертикален, а мебелите са се разклатили. Продължителността е била около 10 секунди. Не се наблюдава паника сред хората, а по-скоро се акцентира на това, че в този район от страната скоро не са регистрирани силни земетресения. Потребители от чужбина също се интересуваха как е усетено земетресението и има ли пострадали. До момента в дежурните части на РД ПБЗН - Пазарджик и ОД МВР - Пазарджик няма постъпили данни да проблеми с хора, сгради или инфраструктура след усетеното земетресение.\r\nАлбена ЖИЛЕКОВА", "date": "2018.02.22", "title": "Пазарджик: Последва масова реакция в социалните мрежи след земетресението край Асеновград"}
{"url": "http://www.focus-news.net/news/2018/02/22/2491398/vav-vsichki-eparhii-na-balgarskata-pravoslavna-tsarkva-se-otsluzhva-veliko-povecherie-s-kanona-na-sv-andrey-kritski-4-chast.html", "text": "В първите дни на Великия пост във всички епархии на Българската православна църква вечерта се отслужва Велико повечерие с канона на св. Андрей Критски, предаде репортер на Агенция \"Фокус\". В пловдивския храм \"Св. николай Мирликийски\", кв. \"Христо Смирненски\", от 18.00 часа, Велико повечерие с канона на св. Андрей Критски - 4 част ще оглави Негово високопреосвещенство Пловдивски митрополит Николай.\r\nПо същото време в столичния храм „Св. вмчк Георги“  (на Петте кьошета), с благословението на Негово светейшество Българския патриарх и Софийски митрополит Неофит, богослужението ще оглави Негово  високоблагоговейнство ставр. ик. Ангел Ангелов - духовен надзорник на Софийска епархия.\r\nНикола Петков", "date": "2018.02.22", "title": "Във всички епархии на Българската православна църква се отслужва Велико повечерие с канона на св. Андрей Критски - 4 част"}
{"url": "http://www.focus-news.net/news/2018/02/22/2491388/georgi-slavov-kmet-na-yambol-mezhdunarodniya-maskaraden-festival-kukerlandiya-otchita-rekorden-broy-uchastnitsi-za-tazi-godina.html", "text": "Рекорден е броят на участниците на Международния маскараден фестивал „Кукерландия“ в Ямбол, като 20 са само новите групи за тази година. Това каза в интервю за Радио „Фокус“ кметът на Ямбол Георги Славов за фестивала, който ще се провежда до 25 февруари в града. Кметът допълни, че това е един от най-големите и емоционални празници в България, който всяка година набират все по-голяма популярност. „Тази година имаме рекорден брой участници - 80 групи. Традиционно провеждаме и детския празник „Кукерландия“, там участие взеха още 20 групи. Отново имахме силно международно участие - от Румъния, Молдова, Турция, Гърция. Имаме и нова трета сцена на „Кукерландия“. Пространството на нашия градския парк, който става място за фестивала, вече се оказва малко за да събере всичко онова, което искаме на покажем на ямболии, на всички наши гости, а и на цяла България“, обясни той. Георги Славов каза още, че „Кукерлндия“ допринася за чувство на гордост и самочувствие, но най-вече възпитание в родолюбие и запазване на традициите.", "date": "2018.02.22", "title": "Георги Славов, кмет на Ямбол: Международния маскараден фестивал „Кукерландия“ отчита рекорден брой участници за тази година"}
{"url": "http://www.focus-news.net/news/2018/02/22/2491401/poradi-tehnicheski-problem-ima-zabavyane-pri-obrabotkata-na-dokumenti-na-gkpp-gyueshevo-i-na-gkpp-kalotina.html", "text": "Поради технически проблем има забавяне при обработката на документи на ГКПП „Гюешево“ и на ГКПП „Калотина“. Това съобщиха за Агенция „Фокус“ от пресцентъра на МВР. До обед проблемът трябва да бъде решен.", "date": "2018.02.22", "title": "Поради технически проблем има забавяне при обработката на документи на ГКПП „Гюешево“ и на ГКПП „Калотина“"}
{"url": "http://www.focus-news.net/news/2018/02/22/2491402/pregled-na-osnovnite-temi-vav-varnenskiya-pechat.html", "text": "„Семейства крият, че децата им са с диабет“ е заглавие от първа страница в днешния брой на варненския вестник „Черно море“. 19 варненски семейства са скрили, че децата им, които посещават градини и училища, са с диабет. Причината е, че се страхуват от дискриминация. Това съобщи проф. д-р Виолета Йотова, ръководител на Първа детска клиника в УМБАЛ „Света Марина“ във Варна. Данните са от проучване, направено наскоро. „Постенето пречиства организма“, четем още в броя. Великденският пост е полезен за пречистване на организма. През тези 40 дни се възстановяват черният дроб и жлъчката, разкри здравният инструктор Ники Суков в студиото на сутрешния блок на телевизия „Черно море“ – „Утро в нашия град“, с водещи Иван Барбов и Магдалена Петрова. Това е времето, в което се пречистваме от зимното безразборно ядене. „Когато спрем животинските храни, жлъчката и черният дроб влизат в режим на възстановяване. Когато те се пречистят, и мозъкът започва да функционира по-добре“, увери експертът. „РЗИ предупреждава за опасност от рубеола“, допълва изданието. Регионалната здравна инспекция (РЗИ) във Варна помести на елек- тронната си страница в интернет информация за рубеолата. Поводът са писмо на Министерството на здравеопазването за засилване на надзора над заразното заболява- не и препоръките на регионалния верификационен комитет от 2017 г. „Фотоконкурс подготвя за юбилея си НАОП „Николай Коперник“ е друга тема в броя. Изкуството фотография и операторското майсторство са във фокуса на новото предизвикателство, което подготвя за своя 50-годишен юбилей варненската Народна астрономическа обсерватория и планетариум (НАОП) “Николай Коперник“. Това каза нейният директор Свежина Димитрова. Младежите ще покажат чрез кадри, уловили дейността на планетариума, как те виждат своето любимо място за опознаване на Космоса. Ще покажат не просто сградата на обсерваторията, а събития, на които са присъствали, детайли от конкурси и олимпиади. Ще има и раздел за клипове, а изискванията за формат на изображенията ще бъдат оповестени през следващата седмица. „Надзиратели и съдебна охрана не са склонни на сделка за заплати“, допълва изданието. Продължават протестните действия на служителите в затворите и в съдебната охрана в страната. Във Варна надзирателите и колегите им от Главна дирекция „Охрана“ излязоха пред Съдебната палата. Исканията не са променени, коментира Станислав Колев, председател на варненската структура на Синдиката на надзирателите в затворите в България – увеличение на заплатите не с 5%, а с 20% , т.е., в нивата, постигнати от служи- телите и полицаите в МВР, по-добри условия на труд, назначаване на нови служители.", "date": "2018.02.22", "title": "Преглед на основните теми във варненския печат"}
{"url": "http://www.focus-news.net/news/2018/02/22/2491403/api-dvizhenieto-po-pat-i-1-vidin-montana-v-rayona-na-s-ivanovtsi-i-s-sratsimirovo-se-osashtestvyava-v-edna-lenta-poradi-prehvarlyane-na-tovar-na-katastrofiral-tezhkotovaren-avtomobil.html", "text": "Движението по път I-1 Видин - Монтана, в района между с. Ивановци и с. Срацимирово се осъществява в една лента, поради прехвърляне на товар на катастрофирал тежкотоварен автомобил. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, като спазват указанията на сигналистите.", "date": "2018.02.22", "title": "АПИ: Движението по път I-1 Видин - Монтана, в района на с. Ивановци и с. Срацимирово се осъществява в една лента, поради прехвърляне на товар на катастрофирал тежкотоварен автомобил"}
{"url": "http://www.focus-news.net/news/2018/02/22/2491391/der-spiegel-zigmar-gabriel-nyama-da-se-bori-za-posta-na-vanshen-ministar-na-germaniya.html", "text": "Зигмар Габриел (ГСДП) изглежда спокоен за политическото си бъдеще и няма намерение да се бори за оставането си на поста министър на външните работи на ФРГ и в новия, четвърти кабинет на канцлера Ангела Меркел (ХДС), отбелязва водещото германско издание Der Spiegel.\r\n„Ние сме избирани, а не избрани“, припомни Габриел ролята на политика. Речта му в рамките на Международната конференция по сигурността в Мюнхен и положените усилия за освобождаването на журналиста Дениз Юджел от затвора в Турция в никакъв случай не трябва да бъдат разглеждани като молба за оставането му на поста външен министър в Берлин, подчерта германският социалдемократ. \r\nГабриел си навлече сериозна критика, след като отправи остри думи срещу вече бившия председател на ГСДП Мартин Шулц. Впоследствие първият дипломат на Берлин му поднесе извинения, но се оказа под натиск от редиците на собствената си партия. Тереза Герова", "date": "2018.02.22", "title": "Der Spiegel: Зигмар Габриел няма да се бори за поста на външен министър на Германия"}
{"url": "http://www.focus-news.net/news/2018/02/22/2491404/ognyan-zlatev-predstavitelstvo-na-ek-balgariya-evropeyskiyat-sayuz-tryabva-da-e-lider-a-ne-dogonvasht-po-otnoshenie-na-tehnologichnite-novovavedeniya.html", "text": "Една от най-значимите теми в дневния ред на Европейската комисия са иновациите и дигиталната трансформация. Това каза ръководителят на Представителството на ЕК в България Огнян Златев при откриването на форума за иновации Innovation Explorer в София, съобщават от пресцентъра на институцията. \r\n\"Какво е иновацията, ако не намиране на нови решения на стари проблеми. Да търсим, експериментираме и намерим нови решения с най- голямо въздействие. Иновациите са в основата на човешкия прогрес, независимо дали става въпрос за научни разработки, политики или социална трансформация\", посочи Златев. \r\nПрез последните години бързият процес на цифровизация повлия на нашия професионален и социален живот. Трудно е да се определи кой иновативен продукт или услуга влияе най-много на ежедневието ни. Независимо от различните гледни точки, независимо че Европейският съюз е най- големият пазар, безспорно е, че имаме да наваксваме в създаването на благоприятни условия за прилагане на иновативни бизнес идеи, особено за стартиращите компании, отбеляза още ръководителят на Представителството на ЕК в България.", "date": "2018.02.22", "title": "Огнян Златев, Представителство на ЕК България: Европейският съюз трябва да е лидер, а не догонващ по отношение на технологичните нововъведения"}
{"url": "http://www.focus-news.net/news/2018/02/22/2491405/stara-zagora-v-grada-se-provede-kragla-masa-na-tema-patyat-kam-svobodata.html", "text": "Знамето на Старозагорското въстание от 1875 година, едно от малкото знамена в страната от преди Освобождението от турско робство, е първообразът на Националния трибагреник. Тази теза изказаха историците проф. Андрей Пантев и проф. Пламен Митев, по време на проведената вчера в Стара Загора кръгла маса на тема “Пътят към свободата“, организирана от Община Стара Загора и Регионалния исторически музей като част от програмата, посветена на 140-та годишнина от Освобождението на България. Това съобщиха от пресцентъра на Община Стара Загора.\r\n„Като историк аз самият дълго време вярвах на разпространената трактовка, че съшитото в Браила през 1877 г. от Стиляна Параскевова знаме, е първообраз на националния ни флаг. Колегите от РИМ преди години ни отвориха очите, като ни запознаха със съответните документи, свързани с възстановяването на оригинала на това знаме, на два пъти - през 1963 и последният път през 1912 г. При тях очевидно стана ясно, че трицветният багреник, превърнал се в национално знаме след Освобождението, е тъкмо изработеното в Стара Загора от вашия авторитетен даскал Христо Куртев и то наистина заслужава признание като първообраз на нашия национален флаг.“ , каза в Стара Загора проф. Пламен Митев.\r\nТой поздрави колегите си от Регионалния исторически музей за усилията да възстановят знамето и популяризират идеята, позната досега само на ограничен кръг историци. „Много се надявам най-сетне да се каже ясно и категорично, че първообразът на националното знаме е именно знамето на старозагорските въстаници, направено през есента на 1875 година.“, добави проф. Митев. По думите му, истината все още се крие между редовете на националната научна книжнина и е слабо позната дори на специалистите.\r\nЗа да популяризират тази истина, двамата братя художници Димо Генов и Михаил Косев за два месеца създават реплика на знамето на Старозагорското въстание от изкуствена коприна в бяло, зелено и червено, с размери 110х130 см. Лъвчето и кръстът с надписа „Свобода или Смъртъ\" са нарисувани върху памучна тъкан по начина, по който го е сторил през 1875 година учителят по краснопис и член на някогашния революционен комитет Христо Куртев. Оригиналът сега е част от постоянната експозиция на РИМ, подарен през 1907 г.\r\nЗам.-кметът на Община Стара Загора Иванка Сотирова благодари на творците и подчерта, че едно от най-значимите събития за Стара Загора – шествието с 300-метровия национален флаг на 3 март, ще бъде предвождано от знамето на Старозагорското въстание и Самарското знаме.\r\nПо време на кръглата маса журналистът Петър Драгиев представи научно-популярният сборник „Сакралните старозагорски знамена“, създаден съвместно с музея и посветен на „знаменния български град“ Стара Загора. \r\nВ продължение на два часа бяха дискутирани политическите борби на българите за национална независимост през втората половина на ХІХ в., участието в чети и легии, създаването на Революционен комитет по времето на Левски, Старозагорското и Априлското въстание и Руско-турската война през 1877-1878 г.\r\n„Сраженията край Стара Загора показаха на какво са способни уж неопитните български опълченци. Често ни се вменява, че сме получили свободата си „на тепсия“, но жертвите, дадени от българите са огромни\", каза по време на последвалите дебати проф. Митев. Той цитира последни проучвания, според които близо 55 000 мъже, жени и деца са били избити от башибозука и редовните турски части, само в районите на Стара Загора, Пловдив и Сливен са унищожени половината от жилищата, а 80 на сто от училищата и православните храмове са били опожарени. \r\n\"Величието на загиналите за свободата ни е, че те са знаели, че са обречени, затова се прекланяме пред тях. Умирали са мърцина, знаейки, че няма да победят. Днес сваляме шапка, за да се преклоним пред онези, излезли на бунт, знаейки, че от \"тази работа\" нищо няма да излезе. Спомнете си, че Левски е велик, защото не е бил заплатен за своята дейност.\", коментира и проф. Андрей Пантев.", "date": "2018.02.22", "title": "Стара Загора: В града се проведе кръгла маса на тема “Пътят към свободата“"}
{"url": "http://www.focus-news.net/news/2018/02/22/2491400/zheni-gerb-sofiya-i-zamestnik-vanshniyat-ministar-georg-georgiev-zapochvat-savmestna-kampaniya-sreshtu-ezika-na-omrazata.html", "text": "Заместник-министърът на външните работи и Национален координатор за България за борбата с антисемитизма Георг Георгиев, градското ръководство на Жени ГЕРБ - София и координаторите на ЖГЕРБ от всички двадесет и четири райони в столицата дадоха старт на инициатива „Да изчистим омразата с цвете“. Това съобщиха от пресцентъра на ПП ГЕРБ. Това се случи на среща в централата на ГЕРБ в София, а инициативата е продължение на кампанията „Да изчистим омразата“ под патронажа на кмета на София Йорданка Фандъкова, която се осъществява през последните шест години съвместно с граждански организации и Организацията на евреите в България „Шалом“. \r\n„Днес е изключително важно да се противопоставим на езика на омразата, екстремизма и ксенофобията, както и на фалшивите новини. Те представляват опити за дестабилизация, застрашават големите европейски събития в София и злепоставят имиджа на страната ни“, заяви Георг Георгиев и изрази задоволството си от факта, че и държавата, и Столична община са се разграничили от провеждането на „Луковмарш“.  „Сигурен съм, че България ще работи много за противодействието на подобни прояви на враждебната реч и на екстремизма“, категоричен бе зам.-министърът на външните работи.\r\n„За съжаление, езикът на омразата е международен. Той е навсякъде около нас и ние искаме да сме активни, за да можем да му противодействаме ефективно“, каза на свой ред областният председател на Жени ГЕРБ-София Ирина Йорданова.\r\nГеорг Георгиев и Жени ГЕРБ - София дискутираха редица въпроси, сред които дипломатическия успех с отпадането на визите за Канада, домакинството на форума „16+1“, ролята на България в отношенията между Европейския съюз и Турция, членството в Шенген и други.", "date": "2018.02.22", "title": "Жени ГЕРБ - София и заместник-външният министър Георг Георгиев започват съвместна кампания срещу езика на омразата"}
{"url": "http://www.focus-news.net/news/2018/02/22/2491406/sofiya-vazrasten-mazh-e-otkrit-martav-i-s-vidimi-sledi-ot-nasilie-v-zhk-lyulin.html", "text": "Възрастен мъж е открит мъртъв и с видими следи от насилие в ж.к. „Люлин“. Това съобщиха за Агенция „Фокус“ от пресцентъра на СДВР. Вчера около 17.00 часа е подаден сигнал, че в столичния ж.к. „Люлин“ е открит починал възрастен мъж, като по тялото му е имало видими следи от насилие. На място е извършен оглед, образувано е досъдебно производство. Разследването на случая продължава под наблюдение на Градската прокуратура.\r\nЦветилена СИМЕОНОВА", "date": "2018.02.22", "title": "София: Възрастен мъж е открит мъртъв и с видими следи от насилие в ж.к. „Люлин“"}
{"url": "http://www.focus-news.net/news/2018/02/22/2491409/plovdiv-avarien-remont-e-nalozhil-zatvaryaneto-na-uchastak-ot-ul-dame-gruev-v-grada.html", "text": "Авариен ремонт на водопровод е наложил затварянето на участък от ул. „Даме Груев“ в Пловдив. Това съобщиха за Радио „Фокус“ – Пловдив от ОП „Организация и контрол на транспорта“. Ограничението е валидно до 17.00 часа днес в участъка на пътната артерия от бул. „Кукленско шосе” до ул. „Братя Бъкстон“. Маршрутът на автобусите по линия №37 от вътрешноградския транспорт се променя двупосочно. Призовават се водачите да шофират с повишено внимание и съобразена скорост.\r\nТони МИХАЙЛОВ", "date": "2018.02.22", "title": "Пловдив: Авариен ремонт е наложил затварянето на участък от ул. „Даме Груев“ в града"}
{"url": "http://www.focus-news.net/news/2018/02/22/2491408/dobrich-neli-petkova-i-ansambal-bizone-na-kavarnenska-stsena-v-navecherieto-na-treti-mart.html", "text": "На 2 март Община Каварна кани жителите и гостите на града на празничен концерт по случай националния празник на България 3-ти март. Това съобщиха от Община Каварна. Концертът ще се проведе в залата на Народно читалище “Съгласие-1980“ от 18.00 часа. В него ще вземат участие известната със завладяващите си изпълнения на български патриотични песни Нели Петкова и каварненския танцов ансамбъл“БИЗОНЕ“. Входът е свободен.", "date": "2018.02.22", "title": "Добрич: Нели Петкова и ансамбъл „Бизоне“ на каварненска сцена в навечерието на трети март"}
{"url": "http://www.focus-news.net/news/2018/02/22/2491399/komisar-simeon-tsarvulanov-rd-pbzn-smolyan-nyama-danni-za-shteti-v-oblastta-prichineni-ot-zemetresenieto-kray-asenovgrad.html", "text": "Няма данни за щети в област Смолян, причинени от земетресението край Асеновград. Това каза за Радио „Фокус“ – Смолян комисар Симеон Цървуланов – директор на Регионална дирекция „Пожарна безопасност и защита на населението“ – Смолян. Не са постъпвали и сигнали и за паника сред населението, в следствие на земния трус, поясни той. По думите на комисар Цървуланов, земетресението може би е усетено от граждани на Смолян и околните населени места в областта, но няма граждани, които да са сигнализирали за това институциите.„Фокус“ припомня: Земетресението с магнитуд 4,6 по скалата на Рихтер е регистрирано тази нощ в 01.41 часа в района на Асеновград.\r\nНели ГЕРГЬОВСКА", "date": "2018.02.22", "title": "Комисар Симеон Цървуланов, РД ПБЗН - Смолян: Няма данни за щети в областта, причинени от земетресението край Асеновград"}
{"url": "http://www.focus-news.net/news/2018/02/22/2491411/pregled-na-osnovnite-temi-v-pazardzhishkiya-pechat.html", "text": "Вестник „Пазарджишка Марица“ излиза с водещо заглавие днес „Разкриха обирджиите от казино „Ларго“. Трима дръзки престъпници, извършили два грабежа, са заловени от структурите на МВР в Пазарджик и Пловдив. Един от групата има и предишна присъда за обир, друг – пробация за държане на дрога, третият е ново лице за служителите на реда. Арестувани са за по 72 часа, предстои да им бъде наложено постоянно задържане под стража.\r\n„Задава ли се криза за учители в Пазарджик?“, задава въпрос от втора страница изданието. Точно 1660 преподаватели в образователната система в област Пазарджик в следващите десет години ще навършат пенсионна възраст. На практика това са почти половината от всички учители, чийто брой в момента е 3461. Тази тревожна тенденция се наблюдава и на национално . В момента 788, т.е. по-малко от 1/4 от учителите в региона, са на възраст под 40 години. Други 1010 са между 45- до 50-годишни. Статистиката показва още, че и в област Пазарджик учителската професия е много феминизирана. Едва 1/3 от преподавателите са мъже.\r\n„Областният управител разпореди мерки срещу наводнения“, ни информира от трета страница вестника. Областният управител на Пазарджик Стефан Мирев разпореди мерки за недопускане на бедствени ситуации при пролетното пълноводие в региона. Със заповед на губернатора са сведени конкретни задачи към кметовете на общини, собствениците и ползвателите на големи хидротехнически съоръжения, собствениците и наемателите на микроязовири. Кметовете на общини и собствениците и наемателите на микроязовири се задължават да пред- приемат действия за поддържане на достатъчен свободен обем на микроязовирите на територията на общината за поемане на повърхностните води през пролетния сезон, почистване на преливниците и профилактика на основните изпускатели.", "date": "2018.02.22", "title": "Преглед на основните теми в пазарджишкия печат"}
{"url": "http://www.focus-news.net/news/2018/02/22/2491407/blagoevgrad-predsedatelyat-na-obshtinski-savet-radoslav-taskov-organizira-preskonferentsiya-po-povod-predstoyashtoto-redovno-zasedanie-na-saveta.html", "text": "Председателят на Общински съвет – Благоевград Радослав Тасков, организира пресконференция по повод предстоящото редовно заседание на ОбС. Това съобщиха от пресцентъра на Общински съвет - Благоевград. Освен заложените в дневния ред на заседанието точки, Тасков ще отговори и на други актуални въпроси,  касаещи работата на Общински съвет – Благоевград. Пресконференцията ще се състои от 11.00 часа в кабинет 108 на Община Благоевград.", "date": "2018.02.22", "title": "Благоевград: Председателят на Общински съвет Радослав Тасков организира  пресконференция по повод предстоящото редовно заседание на Съвета"}
{"url": "http://www.focus-news.net/news/2018/02/22/2491413/haskovo-kmetat-dobri-belivanov-se-sreshtna-s-uchastnitsi-ot-klub-grazhdansko-obrazovanie-ot-fsg.html", "text": "Кметът Добри Беливанов се срещна с участници от клуб „ Гражданско образование“ от ФСГ „Атанас Буров“, съобщават от пресцентъра на община Хасково. Учениците са от 8 до 11 клас и за втора поредна година имат допълнителни часове по гражданско образование.  Кметът ги запозна с работата на общинската администрация. Младите хора изразиха  задоволството си от започналите реконструкции в кварталите „ Бадема“ , „ Орфей“ и района зад ОУ „ Иван Рилски“ и ул.“Атон“,  където ще има освен нови детски площадки така също спортни площадки с изкуствено покритие и ново зацветяване и озеленяване.  Един от въпросите на участниците в клуб „Гражданско образование“ бе свързан с лошото качество на питейната  вода и високата й цена.  Добри Беливанов поясни, че цената на водата се определя от Държавна комисия по предложение на ръководството на ВиК дружеството, което пък е 100 % държавно. Той припомни, че от Министерски съвет са отпуснати близо 2 милиона лева за справяне с кризата с водата в Хасково. Вече са готови част от новите осем дублиращи кладенци, в ход са обществените поръчки за изграждане на водопроводи. Това според специалистите от ВиК ще доведе до повишаване качеството на водата в града. \r\nСлед като разбраха, че заседаниията на Общински съвет са публични учениците изразиха желание да посетят някое от предстоящите.\r\nКметът Добри Беливанов  пожела на младежите успех в училище и да сбъдват мечтите си, той изрази надежда, че повечето от тях ще останат в родния си град защото Хасково има нужда от млади и образовани хора.", "date": "2018.02.22", "title": "Хасково: Кметът Добри Беливанов се срещна с участници от клуб „ Гражданско образование“ от ФСГ"}
{"url": "http://www.focus-news.net/news/2018/02/22/2491414/veliko-tarnovo-izticha-srokat-za-uchastie-v-traditsionniya-martenski-konkurs-na-obshtina-svishtov.html", "text": "До края на днешния работен ден се приемат материали за участие в традиционния Общински конкурс, посветен на Баба Марта, който тече в Свищов. Това съобщи за Радио „Фокус“ – Велико Търново Румяна Кузева, началник отдел „Образование и култура“ в Общината. Състезанието е за деца и младежи на възраст от 3 до 15 години. То е с национален характер и в него могат да се включат желаещи от цялата страна. Категориите, в които участниците могат да представя творбите си, са три – рисунка, оригинална мартеница и мартенско пано.\r\nИдеята на конкурса е да се запознаят децата с традиционния български празник Баба Марта и със символиката на мартениците. И в трите категории децата са разделени в три възрастови групи – 3-6-годишни, 7-11-годишни и 12-15-годишни. Срокът за подаване на материалите в Община Свищов е днес. Награждаването на оценените творби ще се проведе на 1-ви март. Всички те ще са подредени в изложбената зала на Къщата – музей на Алеко Константинов.\r\nЛуиза ТРАНЧЕВА", "date": "2018.02.22", "title": "Велико Търново: Изтича срокът за участие в традиционния мартенски конкурс на Община Свищов"}
{"url": "http://www.focus-news.net/news/2018/02/22/2491415/vidin-278-grama-suh-kanabis-sa-izzeti-pri-proverka-na-imot-v-selo-topolovets-zadarzhan-e-19-godishen-mladezh.html", "text": "278 грама сух канабис са иззели вчера служители на РУ - Белоградчик, по случая е задържан 19-годишен от село Дреновец, съобщиха от ОДМВР – Видин. Криминалисти са извършили оглед в запустял имот в село Тополовец. Там в близост до оградата открили найлонова торба, в нея имало шест по-малки пакета със суха зелена листна маса. Общото количество на тревата, реагирала на канабис при полевия наркотест, възлизало на 278 грама. 19-годишният доброволно предал на разследващите електронна везна и 13 плика тип спейсбек. Младежът е задържан с полицейска мярка за срок до 24 часа. Работата по случая продължава, образувано е досъдебно производство.", "date": "2018.02.22", "title": "Видин: 278 грама сух канабис са иззети при проверка на имот в село Тополовец, задържан е 19 годишен младеж"}
{"url": "http://www.focus-news.net/news/2018/02/22/2491410/razgrad-43-godishen-mazh-e-stanal-zhertva-na-izmama-sas-25-000-evro.html", "text": "43-годишен мъж е станал жертва на измама със 25 000 евро. Това съобщиха от ОДМВР - Разград. Измамата е по схемата с мнима интернет-булка и се разследва от служители на РУ - Исперих. На 21 февруари в Районното управление се явил 43-годишен мъж с немско и турско гражданство, който живеел в Германия. По думите му, от април 2015 година до февруари 2018 година е бил мамен от жена с постоянен адрес в Исперих, която му обещавала да отиде при него в Германия и да сключат граждански брак. През този период потърпевшият превел през „Уестърн Юниън“ сума в размер на около 25 000 евро. За случая е уведомен районен прокурор и е започнато досъдебно производство.", "date": "2018.02.22", "title": "Разград: 43-годишен мъж е станал жертва на измама със 25 000 евро"}
{"url": "http://www.focus-news.net/news/2018/02/22/2491417/emsc-zemetresenie-ot-peta-stepen-po-rihter-e-registrirano-v-yoniysko-more.html", "text": "Земетресение с магнитуд от пета степен по скалата на Рихтер е регистрирано в Йонийско море в 1.44 часа, показва справка на официалната интернет страница на Европейския средиземноморски сеизмологичен център (EMSC).\r\nЕпицентърът на труса е бил на 289 км западно от гръцката столица Атина и на 40 км западно от популярния туристически остров Закинтос, с дълбочина от два километра под земната кора. Тереза Герова", "date": "2018.02.22", "title": "EMSC: Земетресение от пета степен по Рихтер е регистрирано в Йонийско море"}
{"url": "http://www.focus-news.net/news/2018/02/22/2491387/krasimir-yurukov-selo-katunitsa-seloto-izkara-edna-bezsanna-nosht-zaradi-zemetresenieto.html", "text": "Катуница е изкарала една безсънна нощ. Това съобщи за Радио „Фокус” - Пловдив кметът Красимир Юруков. Кметът обясни, че трусът е бил много силен и е продължил около 10 секунди. Тътенът също е бил много страшен. „След 1.30 часа село Катуница беше вече будна”, добави той. Жителите на селото са били извън домовете си дълго след това, тъй като са били притеснени да не се повтори. Кметът е разговарял с много от тях. „Хубавото е, че няма нарушение на инфраструктура и сгради, няма сигнали засега”, каза още Красимир Юруков. Селото се намира на 7.5 км по права линия от Асеновград.\r\nЦветана ТОНЧЕВА", "date": "2018.02.22", "title": "Красимир Юруков, село Катуница: Селото изкара една безсънна нощ заради земетресението"}
{"url": "http://www.focus-news.net/news/2018/02/22/2491384/chitateli-na-agentsiya-fokus-ot-parvomay-plovdiv-i-pazardzhik-razkazvat-kak-sa-usetili-snoshtnoto-zemetresenie.html", "text": "Читатели на Агенция „Фокус“ от Първомай, Пловдив и Пазарджик разказват как са усетили снощното земетресение. \r\nЮсеин Реджеб от с. Православен, община Първомай пише: \r\nЧитател от Пловдив разказва: \r\nДруг жител на Пловдив споделя, че също е усетил земетресението. , каза още читателят.\r\nЧитател от Крумово разказа:\r\nСлушатели на Радио „Фокус“-Пазарджик обясниха, че е имало силно разлюляване, което е продължило около 10 секунди. Земетресението е усетено по всички етажи на жилищните сгради.", "date": "2018.02.22", "title": "Читатели на Агенция „Фокус“ от Първомай, Пловдив и Пазарджик разказват как са усетили снощното земетресение"}
{"url": "http://www.focus-news.net/news/2018/02/22/2491389/kiril-baldzhiev-selo-konush-v-seloto-zemetresenieto-e-useteno-silno-nyama-signali-za-shteti.html", "text": "В Асеновградското село Конуш земетресението е усетено силно, трусът е продължил около 8 секунди. Това каза за Радио „Фокус”- Пловдив кметът на селото Кирил Балджиев. По думите му нито един от жителите на селото все още не се е обаждал със сигнал за разрушения. Хората оглеждат все още къщите си.\r\nВ село Червен земетресението е усетено по-слабо, съобщиха от кметството.\r\nЦветана ТОНЧЕВА", "date": "2018.02.22", "title": "Кирил Балджиев, село Конуш: В селото земетресението е усетено силно, няма сигнали за щети"}
{"url": "http://www.focus-news.net/news/2018/02/22/2491419/pazardzhik-noviyat-prezident-na-saveta-za-mladezhka-politika-v-obshtinata-e-yordan-zaychev.html", "text": "Новият президент на Съвета за младежка политика в Пазарджик е Йордан Зайчев, съобщи за Радио „Фокус“ – Пазарджик председателят и учредител на Съвета за младежка политика Александър Иванов. \r\nТой бе избран за този пост по време на втория годишен бал, който е и моментът за ротация на ръководството в младежкото формирование. Новият кабинет на Съвета за младежка политика е в състав – президент Йордан Зайчев и екипът му – Петя Лазова, Камелия Николова, Тина Дулева и Спас Спасов. Те обещават да работят усърдно и да надграждат постигнатото през изминалите години, а ние им пожелаваме много успехи и вдъхновение, заяви. През тази година предстои реализацията на множество интересни начинания, за които тепърва ще ви информираме. Йордан Зайчев е възпитаник на МГ“К.Величков“ в Пазарджик, той е един от инициаторите да бъде създадена академията за програмиране и уеб дизайн CodeSpot, в която е лектор. Академията обучава безплатно желаещите да направят първи стъпки в програмирането. Гордее се с реализирането на публичната дискусия “Пътят на програмиста”. Зайчев е завършил два курса  на Училищна Телерик Академия. В професионалната му биография до момента фигурира и проектът „Старт – младежко предприемачество“ на Фондация „Ви Арт“.\r\nАлбена ЖИЛЕКОВА", "date": "2018.02.22", "title": "Пазарджик: Новият президент на Съвета за младежка политика в общината е Йордан Зайчев"}
{"url": "http://www.focus-news.net/news/2018/02/22/2491412/srbija-danas-sergey-lavrov-razkri-paklen-plan-zapadat-iska-glavata-na-aleksandar-vuchich.html", "text": "В рамките на посещението си в Белград министърът на външните работи на Руската федерация Сергей Лавров отправи драматично предупреждение, че Западът „иска главата“ на сръбския президент Александър Вучич заради тесните му връзки с лидера на Кремъл Владимир Путин, съобщава електронното издание Srbija Danas.\r\nСлед срещата с Лавров, държавният глава на Сърбия Александър Вучич увери, че страната му върви по европейския път, но ще продължи да изгражда добри отношения с Русия. „Предполагам, че ще има различни видове желания и натиск отношенията да се движат в различна посока, но Сърбия ще бъде на една и съща линия, ще запазва традиционните връзки и ще развива най-добри отношения с Руската федерация“, отбеляза Вучич в рамките на съвместната пресконференция с първия дипломат на Москва.\r\nВ Белград Лавров, според източник от сръбските разузнавателни кръгове, е представил на Вучич доказателства, че ловът за главата му е във фаза на изпълнение. „Това бе предшествано от цяла поредица от събития, за които само невежи хора може да мислят, че не са свързани - убийството на Оливер Иванович, арестуването на американски шпиони в сръбската столица“, отбеляза източник от сръбските разузнавателни структури.\r\nЗападът иска главата на Вучич заради връзките му с Путин, заради отказа му да наложи санкции на Русия и да се противопостави на намерението да признае Косово, обобщават от редакцията.  Анализаторът Драгомир Андeлкович отбеляза, че Владимир Путин по всяка вероятност ще бъде „загрижен“ за Сърбия и нейния президент.\r\n„Руснаците ще направят всичко, за да дадат на Вучич цялата налична информация и да му осигурят защита“, изрази увереност Андeлкович.\r\nВ четвъртък Вучич и Лавров ще присъстват в на откриването на мозайките на централния купол на храма Св. Сава. Височайшият гост ще се срещне с министър-председателя Анна Бърнабич и със сръбския си колега Ивица Дачич, на когото ще бъде връчен Орден за дружба.Тереза Герова", "date": "2018.02.22", "title": "Srbija Danas: Сергей Лавров разкри пъклен план: Западът иска главата на Александър Вучич"}
{"url": "http://www.focus-news.net/news/2018/02/22/2491420/smolyan-nezakonna-sech-na-30-buka-e-ustanovena-v-zemlishteto-na-selo-arda.html", "text": "Незаконна сеч на 30 бука е установена в землището на село Арда, съобщиха от ОДМВР – Смолян. На 21 февруари 2018 г. в РУ - Смолян е получен сигнал на тел. 112 от служител в ДГС село Смилян, община Смолян, че в местността Водоема на махала Речани, землище на с. Арда е установил незаконна сеч на 30 броя широколистни дървета – бук без, редовно позволително за сеч. Щетите са в процес на установяване. Извършен е оглед на местопроизшествието и е образувано досъдебно производство. Работата по случая продължава.", "date": "2018.02.22", "title": "Смолян: Незаконна сеч на 30 бука е установена в землището на село Арда"}
{"url": "http://www.focus-news.net/news/2018/02/22/2491422/haskovo-zapochna-priemat-na-fishove-za-proektni-idei-za-vklyuchvane-v-aktualiziranata-investitsionna-programa-na-obshtinata.html", "text": "Община Хасково от днес приема фишове за проектни идеи за включване в актуализираната инвестиционна програма на Общината по Приоритетна ос 1 „Устойчиво и интегрирано градско развитие“ на ОПРР 2014-2020. Това съобщиха от пресцентъра на Общината.\r\nВидовете проектни идеи които могат да бъдат подавани са по следните групи дейности : социална инфраструктура (социални жилища, центрове за временно настаняване, кризисни центрове, приюти и центрове за работа с деца на улицата), културна инфраструктура и енергийна ефективност в административни сгради, многофамилни жилищни сгради и студентски общежития.\r\nПроектните фишове за многофамилни жилищни сгради ще бъдат изготвени от община Хасково въз основа на одобрени заявления за получаване на финансова помощ от програмата. \r\nЗаинтересованите лица могат да подават  проектни идеи  до 21 май 2018 година включително.\r\nОбявата и образец на проектен фиш могат да бъдат изтеглени от сайта на Общината.", "date": "2018.02.22", "title": "Хасково: Започна приемът на фишове за проектни идеи за включване в актуализираната инвестиционна програма на Общината"}
{"url": "http://www.focus-news.net/news/2018/02/22/2491423/sport-rusiya-e-zaplatila-globa-ot-15-miliona-na-mok.html", "text": "Русия е заплатила глоба от 15 милиона долара на Международния олимпийски комитет, съобщава Агенция „Франс Прес“. Финансовата санкция е наложена след временната дисквалификация на Олимпийския комитет на страната заради скандала с манипулиране на допинг-проби на руски спортисти.  \r\nИзплащането на глобата е било едно от условията за преразглеждане на решението на Комитета и евентуално сваляне наказанието на Русия преди Церемонията по закриването на зимната Олимпиада в Пьончан.  \r\nРуските спортисти, които се състезават на Игрите под наименованието \"Олимпийски атлети от Русия\", спечелиха 13 медала - 4 сребърни и 9 бронзови, в състезанията досега.\r\nВенцислав ДРАГОМАНОВ", "date": "2018.02.22", "title": "Спорт: Русия е заплатила глоба от 15 милиона на МОК"}
{"url": "http://www.focus-news.net/news/2018/02/22/2491426/dobrich-vav-vrazka-s-finansovata-korektsiya-po-proekta-za-regionalnoto-depo-v-selo-stozher-shte-se-sastoi-brifing-v-sgradata-na-obshtinata.html", "text": "От 14.30 часа в малката заседателна зала на Община Добрич ще се състои брифинг по повод становище на Великотърновския административен съд във връзка с финансовата корекция по проекта за Регионалното депо в село Стожер. Това съобщиха от пресцентъра на Община Добрич.", "date": "2018.02.22", "title": "Добрич: Във връзка с финансовата корекция по проекта за Регионалното депо в село Стожер ще се състои брифинг в сградата на Общината"}
{"url": "http://www.focus-news.net/news/2018/02/22/2491421/kyustendil-dvizhenieto-se-osashtestvyava-pri-stesnenie-na-edna-ot-lentite-po-pat--62-dolna-koznitsa-dupnitsa-ot-km-21-do-km-22-poradi-svlechena-skalna-masa.html", "text": "Движението се осъществява при стеснение на една от лентите по път ІІ-62 Долна Козница – Дупница, от км 21 до км 22, поради свлечена скална маса на пътното платно. Това съобщиха от пресцентъра на Агенция \"Пътна инфраструктура\". Участъкът е сигнализиран. Шофьорите да се движат с повишено внимание и съобразена скорост.", "date": "2018.02.22", "title": "Кюстендил: Движението се осъществява при стеснение на една от лентите по път ІІ-62 Долна Козница – Дупница, от км 21 до км 22, поради свлечена скална маса"}
{"url": "http://www.focus-news.net/news/2018/02/22/2491429/mvr-20-dushi-sa-postradali-pri-15-transportni-proizshestviya-v-stranata-prez-izminaloto-denonoshtie.html", "text": "20 души са пострадали при 15 транспортни произшествия в страната през изминалото денонощие, сочи справка на интернет страницата на МВР. За същия период в столицата са станали 107 леки произшествия и 3 тежки, при има 5-ма ранени. \r\nОт началото на месец февруари в цялата станали 189 катастрофи, при които има 20 загинали и 369 ранени.", "date": "2018.02.22", "title": "МВР: 20 души са пострадали при 15 транспортни произшествия в страната през изминалото денонощие"}
{"url": "http://www.focus-news.net/news/2018/02/22/2491428/veliko-tarnovo-sektorite-patna-politsiya-balgarski-dokumenti-za-samolichnost-i-grupa-migratsiya-v-grada-vremenno-nyama-da-rabotyat-s-grazhdani.html", "text": "От 12.00 до 15.00 часа гишетата на сектор „Пътна полиция“, „Български документи за самоличност“ и „Миграция“ при Областната дирекция на МВР – Велико Търново няма да работят с граждани, съобщават от Дирекцията. В този часови пояс ще бъде прекъснато електрозахранването в сградата, поради извършване на неотложни ремонтни дейности на съоръженията за доставка на електроенергия. От Областната дирекция на МВР – Велико Търново предварително се извиняват за причиненото неудобство.", "date": "2018.02.22", "title": "Велико Търново: Секторите „Пътна полиция“, „Български документи за самоличност“ и група „Миграция“ в града временно няма да работят с граждани"}
{"url": "http://www.focus-news.net/news/2018/02/22/2491430/shumen-politsiyata-izdirva-53-godishniya-svetlozar-ivanov-stefanov.html", "text": "Полицията издирва Светлозар Иванов Стефанов на 53 години, който на 18 февруари 2018 г. е напуснал дома за пълнолетни лица с умствена изостаналост в село Лозево и от тогава е в неизвестност. Това съобщиха от ОДМВР - Шумен. Висок е около 175 сантиметра, с нормално телосложение, с къса коса и сини очи. Най-вероятно е бил облечен в зелено зимно яке и сиви панталони. Обут е бил с кожени обувки и е носил шапка. Контактува с хора, но е притеснителен и не се ориентира.\r\nОДМВР - Шумен умолява гражданите, които разполагат с информация за местонахождението му да се обадят на телефони 112,  054/877 221 и 054/800 588 или в най-близкото районно управление на МВР.", "date": "2018.02.22", "title": "Шумен: Полицията издирва 53-годишния Светлозар Иванов Стефанов"}
{"url": "http://www.focus-news.net/news/2018/02/22/2491424/veliko-tarnovo-trima-sa-postradalite-pri-patniya-intsident-kray-selo-samovodene.html", "text": "Трима са пострадалите при пътния инцидент край село Самоводене вчера, съобщиха от ОДМВР – Велико Търново. Произшествието е станало около 14.00 часа вчера. По първоначална информация товарен автомобил „ДАФ“, управляван от 53-годишен румънски гражданин и движещ се в посока Русе се е блъснал в еластична ограда, в резултат на което е навлязъл в насрещната лента за движение и последователно е ударил три леки автомобила – „Опела Астра“, управляван от 30-годишен мъж от Велико Търново, „Фолксваген Пасат“, управляван от 55-годишен мъж от Велико Търново и „Опел Зафира“, управляван от 50-годишен мъж от Велико Търново. Пострадали са водачът и пътничка от „Фолсвагена“. Двамата са откарани и настанени за лечение във великотърновската болница, съответно с фрактура на крака и фрактура на ребра, без опасност за живота. С разкъсно-контузна рана на главата е водачът на „Зафирата“. След преглед той е освободен за домашно лечение. Всички водачи са изпробвани за употреба на алкохол, пробите са отрицателни. Водачът на румънския автомобил е задържан с полицейска мярка за 24 часа. Причините за произшествието са в процес на изясняване. По случая е започнато досъдебно производство.", "date": "2018.02.22", "title": "Велико Търново: Трима са пострадалите при пътния инцидент край село Самоводене"}
{"url": "http://www.focus-news.net/news/2018/02/22/2491432/neformalnata-sreshta-na-liderite-na-es-posvetena-na-institutsionalnoto-ukrepvane-na-sayuza-v-sledvashtite-godini-shte-se-provede-v-bryuksel-na-23-fevruari.html", "text": "Неформалната среща на лидерите на ЕС, посветена на институционалното укрепване на Съюза в следващите години, ще се проведе в Брюксел на 23 февруари. Това съобщиха от пресцентъра на Представителство на ЕК в България.\r\nПо този повод на 14 февруари Председателят на Европейската комисия Жан-Клод Юнкер обяви свои предложения за практически стъпки за подобряване ефективността на Европейския съюз и връзката между лидерите на институциите и европейските граждани.", "date": "2018.02.22", "title": "Неформалната среща на лидерите на ЕС, посветена на институционалното укрепване на Съюза в следващите години, ще се проведе в Брюксел на 23 февруари"}
{"url": "http://www.focus-news.net/news/2018/02/22/2491433/shumen-55-godishen-mazh-e-s-opasnost-za-zhivota-sled-kato-e-bil-udaren-s-bradva-po-glavata-ot-svoya-brat.html", "text": "55-годишен мъж е с опасност за живота, след като е бил ударен с брадва по главата от своя брат. Това съобщиха от ОДМВР - Шумен. На 21 февруари 2018 г. в РУ - Шумен е получен сигнал, че в МБАЛ - Шумен е постъпил за оказване на медицинска помощ мъж на 55 години. В хода на първоначалните мероприятия е установено, че около 19.50 часа на 21 февруари 2018 г. в тухлена постройка на ул. \"Искър\" в град Шумен след употреба на алкохол между него и 68-годишния му брат е възникнал скандал. 68-годишният М. М. му нанесъл два удара с брадва по главата. 55-годишният мъж е с фрактура на черепа. Настанен е за лечение и е с опасност за живота. Извършен е оглед. Започнато е досъдебно производство. М.М. е задържан за срок до 24 часа. По случая работят служители на РУ - Шумен.", "date": "2018.02.22", "title": "Шумен: 55-годишен мъж е с опасност за живота, след като е бил ударен с брадва по главата от своя брат"}
{"url": "http://www.focus-news.net/news/2018/02/22/2491434/diskusiya-pod-naslov-vsichki-patishta-vodyat-kam-evropai-perspektivi-za-federalen-sayuz-shte-se-provede-v-ndk.html", "text": "Днес от 16.15 ч. в зала 6 (вход А4) на Националния дворец на културата в София ще се проведе дискусия под наслов „Всички пътища водят към Европа? Перспективи за федерален съюз“, организирана от Групата „Спинели“,Съюза на европейските федералисти и Бюрото за връзка на ЕП в България.  Това съобщиха от пресофиса на евродепутата Андрей Ковачев. \r\nСъбитието ще бъде открито от вицепрезидента на България Илияна Йотова. Своите виждания по темата ще споделят заместник-министърът за Българското председателство на Съвета на ЕС 2018 Моника Панайотова, заместник-министърът на външните работи Георг Георгиев, членовете на Европейския парламент Андрей Ковачев (ЕНП), Ева Майдел (ЕНП) и Елмар Брок (ЕНП, Германия), президентът на Групата „Спинели“ Андрю Дъф, бившият евродепутат и бивш вицепремиер на България Ивайло Калфин. \r\nДискусията ще се проведе в два панела: Накъде отива Европа? Съединени европейски щати или разединена Европа на държавите? \r\nКои са главните теми в текущия дебат за бъдещето на Европа? \r\nКакъв модел на интеграция е подходящ за Европа? \r\nКак може европейската интеграция да послужи като мултипликатор на суверенитета на народите? \r\nКак да се гарантира демократичната легитимност на европейския проект? \r\nТрябва ли ЕС да се преформатира, стъпвайки на принципа на солидарността между неговите граждани? Всички пътища водят към Европа: с различни скорости към „все по-тесен съюз“\r\nКак да се съчетаят спешните реформи и различните темпове на интеграция? \r\nКак да се избегне създаването на държави членки от втора класа, като същевременно се даде възможност на желаещите държави членки да положат основите на европейска федерация? \r\nКакви финансови и политически инструменти трябва да бъдат създадени, за да се осигури сближаване между различните сфери на интеграция и да се избегне надмощието на Европейското ядро? \r\nПреди началото на публичната дискусия Елмар Брок, Андрю Дъф и Андрей Ковачев ще се срещнат с министъра на външните работи г-жа Екатерина Захариева, за да й връчат Софийската декларация на Групата \"Спинели\" и Съюза на европейските федералисти, която в навечерието на неформалния съвет по институционални въпроси на 23 февруари призовава европейските лидери да открият пътя към амбициозна реформа на ЕС и да поемат ангажимент за използването на метода за \"водещия кандидат\" (Spitzenkandidat) при избора на наследник на Жан-Клод Юнкер. Пълният текст на декларацията ще бъде разпространен заедно със съобщение до медиите след събитието.", "date": "2018.02.22", "title": "Дискусия под наслов „Всички пътища водят към Европа? Перспективи за федерален съюз“ ще се проведе в НДК"}
{"url": "http://www.focus-news.net/news/2018/02/22/2491436/haskovo-rayonna-prokuratura-topolovgrad-zadarzha-35-godishen-mazh-za-otpravyane-na-zaplahi-s-pistolet-kam-politseyski-sluzhiteli.html", "text": "Районна прокуратура – Тополовград задържа за 72 часа Иван П. (на 35 г.), обвинен в заплашване с пистолет, за да принуди полицейски служители да не извършат действие по служба. Това съобщиха от пресцентъра на Районна прокуратура - Тополовград. Мъжът е обвинен за това, че на 19 февруари 2018 г. в с. Орешник, община Тополовград, употребил заплашване, възпроизвеждайки изстрел във въздуха с огнестрелно оръжие и насочвайки го към полицейски служител, с цел да принуди него, колегите му и кмета на селото, да пропуснат нещо по служба – да снемат сведения от обвиняемия и да му съставят протокол за предупреждение.\r\nПредстои (в следващите дни) Районна прокуратура – Тополовград да внесе в съда искане за налагане на постоянна мярка за неотклонение „задържане по стража“ спрямо Иван П.", "date": "2018.02.22", "title": "Хасково: Районна прокуратура – Тополовград задържа 35-годишен мъж за отправяне на заплахи с пистолет към полицейски служители"}
{"url": "http://www.focus-news.net/news/2018/02/22/2491437/sliven-trima-dushi-sa-zadarzhani-za-krazhba-na-elektricheski-provodnik-na-stoynost-8000-lv.html", "text": "Трима души са задържани за кражба на електрически проводник на стойност 8000 лева. Това съобщиха от ОДМВР-Сливен. На 9 февруари полицейските служители получават сигнал за кражби от двора на фирма в индустриалния квартал на град Сливен. Откраднат е електрически проводник на стойност 8000 лева. В резултат на проведените издирвателни действия извършителите са задържани. Те са криминално проявените А.П.(23г.), Г.К.(32г.) и Т.Й.(25г.) и тримата от град Сливен. Работата по документиране на цялостната престъпна дейност на задържаните продължава.", "date": "2018.02.22", "title": "Сливен: Трима души са задържани за кражба на електрически проводник на стойност 8000 лв."}
{"url": "http://www.focus-news.net/news/2018/02/22/2491431/euobserver-za-treta-poredna-godina-balgariya-e-s-nay-visoki-niva-na-koruptsiya-v-es-pokazva-doklad-na-organizatsiyata-prozrachnost-bez-granitsi.html", "text": "За трета поредна година България се оказа държавата от Европейския съюз с най-високи нива на корупция, според доклад на организацията „Прозрачност без граници“, отбелязва електронното издание EUObserver.\r\nСтраната ни, която понастоящем е ротационен председател на Съвета на ЕС, бе класирана на 71-во място в Индекса за възприятие на корупцията за 2017 година, който обхваща 180 държави. \r\nКласацията се прави на базата на сравняване на страните по редица показатели, които дават точки по скала от 1 до 100, като 1 е напълно корумпирана и 100 е напълно „прозрачна“ държава. България събира 43 точки, малко по-малко от Унгария (45), Румъния (48), Гърция (48) и Хърватия (49). За тези страни организацията предупреждава, че може да има допустима грешка от около три точки.\r\nВ доклада си от края на януари миналата година на България бе отредено 75-то място от анализираните 176 държави и територии.\r\nНа първо място в Индекса е Нова Зеландия (89), следвана от Дания (88). Трето място споделят Финландия, Норвегия, Швейцария – и трите страни събират по 85 точки. Канада, Люксембург, Нидерландия, Великобритания са на осмо място с 82 точки. Германия е на 12-то място с 81 точки. \r\nВ дъното на класацията са Сомалия (9), Южен Судан (12) и Сирия (14). Тереза Герова", "date": "2018.02.22", "title": "EUObserver: За трета поредна година България е с най-високи нива на корупция в ЕС, показва доклад на организацията „Прозрачност без граници“"}
{"url": "http://www.focus-news.net/news/2018/02/22/2491435/sofiya-tri-detsa-vnutsi-na-ubitiya-mazh-v-zhk-lyulin-sa-pod-politseyska-zakrila-roditelite-im-sa-zadarzhani.html", "text": "Агенция „Социално подпомагане“ (АСП) е поискала полицейска закрила за трите внуци на починалия възрастен мъж в ж.к. „Люлин“, родителите им са задържани. Това съобщиха за Агенция „Фокус“ от пресцентъра на агенцията. От АСП уточниха, че когато приключи тази закрила, децата ще бъдат поети от Държавната агенция за закрила на детето и ще бъдат настанени някъде. \r\nЦветилена СИМЕОНОВА", "date": "2018.02.22", "title": "София: Три деца, внуци на убития мъж в ж.к. \"Люлин\", са под полицейска закрила - родителите им са задържани"}
{"url": "http://www.focus-news.net/news/2018/02/22/2491438/blagoevgrad19-godishna-peshehodka-e-blasnata-ot-mototsikletist-v-kresna.html", "text": "19-годишна пешеходка е блъсната от мотоциклетист в Кресна. Това съобщиха от ОДМВР - Благоевград. На 21 февруари 2018 г. около 14.30 часа в град Кресна е станало пътнотранспортно произшествие, при което мотоциклет „Минск“ с неправоспособен 16-годишен водач от град Кресна, движейки се с несъобразена с пътните условия скорост по ул. “Цар Самуил“ в града е блъснал 19-годишна пешеходка от село Микрево, пресичаща пътното платно. Пострадалата е получила охлузни рани в областта на бедрата, като след извършен медицински преглед е освободена за домашно лечение.", "date": "2018.02.22", "title": "Благоевград:19-годишна пешеходка е блъсната от мотоциклетист в Кресна"}
{"url": "http://www.focus-news.net/news/2018/02/22/2491443/vratsa-nezakonno-pritezhavaniya-orazhiya-i-boepripasi-sa-izzeti-pri-spetsializirana-operatsiya-na-sluzhiteli-na-ru-mezdra-i-roman-zadarzhani-sa-dvama-mazhe.html", "text": "Незаконно притежавания оръжия и боеприпаси са иззети при специализирана операция на служители на РУ – Мездра и Роман, задържани са двама мъже. Това съобщиха от пресцентъра на МВР. Специализираната операция е проведена на 21 февруари на територията на селата Типченица и Курново. В хода на действията, предприети от служители на районните управления в Мездра и Роман, в частна къща и прилежащи към нея постройки в село Типченица, били иззети общо 772 боеприпаса от различен калибър. Обитателят на имота С. К. (на 58 г.) не представил необходимото за притежанието им разрешително. \r\nВ рамките на операцията претърсване било извършено и в частен дом в село Курново, собственост на С.В. (на 60 г.). Там полицаите намерили огнестрелни оръжия и боеприпаси, за които С.В. няма надлежно разрешение. Иззети са: пушка с оптически мерник; три пушки карабини; един картечен и седем пистолета от различен тип; револвер; ловна пушка; 889 боеприпаса от различен калибър. \r\nДвамата мъже са задържани с полицейска мярка за срок до 24 часа. Срещу тях са започнати досъдебни производства.", "date": "2018.02.22", "title": "Враца: Незаконно притежавания оръжия и боеприпаси са иззети при специализирана операция на служители на РУ – Мездра и Роман, задържани са двама мъже"}
{"url": "http://www.focus-news.net/news/2018/02/22/2491416/prof-emil-botev-ban-27-sa-vtorichnite-trusove-do-momenta-sled-zemetresenieto-s-epitsentar-mezhdu-selata-krumovo-i-katunitsa.html", "text": "27 са вторичните трусове до момента след земетресението с епицентър между селата Крумово и Катуница. Това каза в интервю за Агенция „Фокус“ ръководителят на Департамент „Сеизмология” в Националния институт по геофизика, геодезия и география към Българската академия на науките (БАН) проф. Емил Ботев за земетресението от тази нощ с епицентър между селата Крумово и Катуница с магнитуд 4,6 по скалата на Рихтер. „Земетресението е със среден магнитуд 4,6. Имаме определение по специфични повърхностни зони дори 4,8, но приемаме средните стойности, защото има и други по-слаби и действително магнитудът е 4,6. Заедно с това трябва да подчертаем, че земетресението е с дълбочина около 15 км. Тоест то не е приповърхностно, каквито има много в района с дълбочина 2-3 км. Самият факт, че дълбочината е 15 км показва, че има и по-голямо затихване на сеизмичните зони до повърхността. Това е една от причините да няма много съществени ефекти на повърхността с такива щети. С това отговаряме на част от въпроса, че няма такива сериозни основания за земетресение, което е от категорията слаби земетресения, каквито са всички с магнитуд 4 до 5 по скалата на Рихтер. Това е горе-долу по средата на тази категория“, коментира проф. Ботев и уточни, че земетресението не е в района на Асеновград, а по-скоро е по средата в района между Асеновград, Садово и Пловдив. \r\n„Тоест, около 20 км югоизточно от Пловдив. Епицентърът е непосредствено между селата Катуница и Крумово. Евентуално там са очакваните най-сериозни въздействия. Нямаме нещо, което да застрашава живота на хората. Никакви по-големи щети не са се случили. Засега нещата се развиват по план, който подчертахме, че е свързан с периодичната активизация на този район, който за последните 3 десетилетия, от 1994 г. до 2018 г. е имало 4 земетресения с приблизително такъв магнитуд“, допълни той. Според него най-забележителното е било през 2002 г. с епицентър отново Крумово. „Тогава имахме в рамките на около месец-месец и половина 90 микротруса. Такава микротрусова поредица и в момента съществува. До момента има 27 следтруса. Всички те са микроземетресения с магнитуд по-малък от 3, но само 4 от тях са с магнитуд по-голям от 2. Само те имат възможност да бъдат усетени от хората и то само във вид на разлюляване. Това още веднъж потвърждава нашата хипотеза, че хората не трябва да се притесняват. Тази активизация е част от известната за района цикличност на такива земетресения. Бавното натрупване на напрежения и съответно тяхното разтоварване през 5-6 години гарантира в значителна степен невъзможността или по-скоро трудността да се натрупат много по-силни напрежения, които да доведат до катастрофално земетресения“, каза още проф. Емил Ботев.\r\nЛюба АЛЕКСИЕВА", "date": "2018.02.22", "title": "Проф. Емил Ботев, БАН: 27 са вторичните трусове до момента след земетресението с епицентър между селата Крумово и Катуница"}
{"url": "http://www.focus-news.net/news/2018/02/22/2491444/stara-zagora-11-sa-medalistite-ot-obshtinata-na-taylandskata-matematicheska-olimpiada.html", "text": "Стара Загора има 11 медалисти от финала на Международната олимпиада по математика, която се проведе на 21 февруари в столицата на Тайланд. Това съобщиха от пресцентъра на Община Стара Загора. В нея участваха 1500 ученици от 12 страни. България беше представена от 48 деца от 13 града, на възраст от 6 до 18 години, класирани за финала след квалификация, проведена в Стара Загора, на 17 декември миналата година.\r\nСъстезателите бяха разделени в 11 възрастови групи и решаваха 30 задачи за 2 часа, съобщи математикът Любомир Любенов, координатор на българското участие. Той уточни, че официалната церемония по награждаването е днес.\r\nСтарозагорските ученици завоюваха 7 сребърни и 4 бронзови медала. Сребърни медалисти са Йоан Михайлов (СУ „Максим Горки” – 2 клас), Иван Точев (СУ „Максим Горки” - 4 клас), Станислав Димов (СУ „Максим Горки” - 4 клас), Пламен Крумов (ППМГ – 5 клас), Паола Павлова (ППМГ –6 клас), Мирослав Минчев (ППМГ –7 клас) и Калоян Руев от ЕГ „Р.Ролан“.\r\nС бронзови медали са Ивалин Боев (2 ОУ – 4 клас), Димитър Енчев (ППМГ – 5 клас), Никола Кирилов (ППМГ –5 клас) и Елина Димова (ЕГ „Р.Ролан“ –10 клас). Поощрителна грамота получи единайсетокласникът от ЕГ „Р.Ролан“ Деян Дечев.\r\nПрез последните години младите старозагорски математици постигнаха редица успехи в авторитетни международни олимпиади. Те са резултат от последователните им усилия, подкрепени от преподавателите, родителите и общинската администрация в лицето на кмета  Живко Тодоров.\r\nСъс сребърен медал от Тайланд ще се завърне и Александър Проданов от ППМГ – Казанлък, 8 клас). Неговите съученици Даниел Бояджиев (ППМГ – Казанлък, 8 клас) и Стилиян Иванов (ППМГ – Казанлък, 9 клас) са бронзови медалисти.", "date": "2018.02.22", "title": "Стара Загора: 11 са медалистите от общината на Тайландската математическа олимпиада"}
{"url": "http://www.focus-news.net/news/2018/02/22/2491442/korneliya-ninova-bsp-spetsprokuraturata-e-obrazuvala-dosadebno-proizvodstvo-za-ogradata-po-granitsata-koeto-oznachava-che-to-e-za-dopuskane-na-prestaplenie-ot-visshi-dlazhnostni-litsa.html", "text": "Спецпрокуратурата е образувала досъдебно производство за оградата по границата, което означава, че то е за допускане на престъпление от висши длъжностни лица. Това каза лидерът на БСП Корнелия Нинова на брифинг в Народното събрание, предаде репортер на Агенция „Фокус“. „Вчера получихме отговор от Специализираната прокуратура на наше питане - докъде стигна разследването за строителството на оградата. От този отговор разбираме, че Специализираната прокуратура е образувала досъдебно производство. Фактът, че това го е направила тя, означава, че то е образувано за допускане на престъпление от висши длъжностни лица. Специализираната прокуратура се занимава с този кръг лица\", коментира Нинова. \r\nПо думите й докладът на ДАНС не може да бъде предоставен, тъй като е част от доказателството, но в Правна комисия, главният прокурор е цитирал, че в този доклад има констатирани разминавания в цените. „Всичко, което сме казали дотук за оградата, това, което беше част от вота на недоверие за корупция, към днешна дата се потвърждава“,каза Нинова и заяви, че от това писмо става ясно, че правителството краде от строителството на оградата. \r\nДеница КИТАНОВА", "date": "2018.02.22", "title": "Корнелия Нинова, БСП: Спецпрокуратурата е образувала досъдебно производство за оградата по границата, което означава, че то е за допускане на престъпление от висши длъжностни лица"}
{"url": "http://www.focus-news.net/news/2018/02/22/2491445/parlamentat-prie-nov-zakon-za-platezhnite-uslugi-i-platezhnite-sistemi.html", "text": "Народните представители приеха нов Закон за платежните услуги и платежните системи, предаде репортер на Агенция „Фокус“. Със закона се въвеждат нови два вида платежни услуги – услуги по иницииране на плащане и по предоставяне на информация за сметка. Предвидени са и допълнителни условия за издаването на лиценз за извършване на дейност като платежна институция, съответно дружество за електронни пари. Доставчик на платежни услуги при възникнал значим операционен или свързан със сигурността инцидент ще уведомява БНБ. За нарушение на регламенти по закона глобата е от 1000 до 5000 лева, а при повторно нарушение- от 5 до 10 хил. лева. На доставчиците на платежни услуги, които извършват нарушение, ще се налага имуществена санкция от 5 до 20 хил. лева, а при повторно нарушение- от 20 до 50 хил. лева.\r\nБиляна ИВАНОВА", "date": "2018.02.22", "title": "Парламентът прие нов Закон за платежните услуги и платежните системи"}
{"url": "http://www.focus-news.net/news/2018/02/22/2491425/odmvr-pazardzhik-nyama-postapili-danni-za-vazniknali-problemi-s-hora-sgradi-ili-infrastruktura-v-oblastta-sled-zemetresenieto-kray-asenovgrad.html", "text": "Няма постъпили данни за възникнали проблеми с хора, сгради или инфраструктура в областта след земетресението, съобщи за Радио „Фокус“ – Пазарджик Мирослав Стоянов – говорител на ОДМВР – Пазарджик. Трусът е усетен на територията на областта, най-вече в областния град. До момента в дежурните части на РДПБЗН - Пазарджик и ОДМВР – Пазарджик няма постъпила информация за нанесени щети.„Фокус“ припомня, че земетресение с магнитуд 4.6 по скалата на Рихтер е регистрирано в района на Асеновград по справка на интернет страницата на Националния институт по геофизика, геодезия и география към БАН. Земният трус е регистриран в 01.41 часа тази нощ на около 2 километра от Асеновград и на дълбочина от 14 км. Регистрирани са и 27 вторични труса.\r\nМартина САМАРОВА", "date": "2018.02.22", "title": "ОДМВР – Пазарджик: Няма постъпили данни за възникнали проблеми с хора, сгради или инфраструктура в областта след земетресението край Асеновград"}
{"url": "http://www.focus-news.net/news/2018/02/22/2491449/nkzhi-vazstanoveno-e-normalnoto-funktsionirane-na-zhp-preleza-v-mezhdugarieto-lovech-troyan.html", "text": "От днес (22 февруари 2018 г.) е възстановено нормалното функциониране на автоматичното прелезно устройство на жп прелеза в междугарието Ловеч – Троян, след като беше ремонтирана повредената след вандалски акт релейна апаратура. Това съобщиха от пресцентъра на НКЖИ.\r\nНа 16 февруари 2018 г. служители на НКЖИ установиха кражба и унищожаване на релейната апаратура на прелеза. Вандалският акт доведе до прекъсване на действието на автоматичната прелезна сигнализация  (звук и светлина) и застраши безопасността на движение на влаковете и моторните превозни средства, преминаващи през прелеза.", "date": "2018.02.22", "title": "НКЖИ: Възстановено е нормалното функциониране на жп прелеза в междугарието Ловеч – Троян"}
{"url": "http://www.focus-news.net/news/2018/02/22/2491439/veliko-tarnovo-v-sarafkinata-kashta-shte-se-sastoi-kontsert-s-dzhaz-i-suing-muzika.html", "text": "Много джаз и суинг ще звучат тази вечер в Сарафкината къща във Велико Търново.  Това съобщиха от пресцентъра на Регионалния исторически музей в града. Срафкината къща ще е импровизирана сцена за Христо Йоцов Квартет и техния проект „Jazz Cats“. Концертът е по проект „JAZZFACTORY. BG-Европа среща музиката на България“ от Културната програма на Българското председателство на Съвета на Европейския съюз през 2018 година.\r\n„Jazz Cats“ е проект на Христо Йоцов от есента на 2016 година, записан като студиен албум през миналата година. В проекта участие взимат младите и талантливи музиканти: испанецът Арнау Гарофе – тенор саксофон, Любомир Цанев – пиано, Димитър Карамфилов – бас и Христо Йоцов – барабани.  Парчетата са създадени от Христо Йоцов и са чист джаз на основата на бибоп – най-джазовият стил в историята на този жанр, изискващ майсторство и хармония.\r\nКонцертът е от 19.00 часа, а безплатните пропуски за вход са органичени на 70, съобразно капацитета на Сарафкината къща.", "date": "2018.02.22", "title": "Велико Търново: В Сарафкината къща ще се състои концерт с джаз и суинг музика"}
{"url": "http://www.focus-news.net/news/2018/02/22/2491450/sliven-ogranicheno-e-dvizhenieto-na-tezhkotovarni-avtomobili-nad-12-tona-prez-kotlenkiya-prohod-po-pat--48-kotel-omurtag-poradi-silen-snegovalezh.html", "text": "Ограничено е движението на тежкотоварни автомобили над 12 тона през Котленкия проход по път II-48 Котел - Омуртаг поради влошена метеорологична обстановка със силен снеговалеж. Това съобщиха от пресцентъра на Агенция \"Пътна инфраструктура\".", "date": "2018.02.22", "title": "Сливен: Ограничено е движението на тежкотоварни автомобили над 12 тона през Котленкия проход по път II-48 Котел - Омуртаг поради силен снеговалеж"}
{"url": "http://www.focus-news.net/news/2018/02/22/2491440/evrodeputatat-sergey-stanishev-poetapnoto-vlizane-v-shengen-bi-bilo-greshka-zashtoto-krie-riskove.html", "text": "“Поетапно приемане на България в Шенген, първо за въздушните и морските граници и едва впоследствие, за сухопътните граници, би било пореден прецедент в блокирането на страната по пътя към ядрото на ЕС”. Това заяви евродепутатът и президент на ПЕС Сергей Станишев по време на обсъждане в ЕП на тема “Бъдещето на Шенгенското пространство”, съобщиха от пресофиса на евродепутата. Събитието беше организирано от Комисията на ЕП по граждански свободи, правосъдие и вътрешни работи, а Станишев председателства заседанието. Сред участниците бяха комисарят по миграция, вътрешни работи и гражданство Димитрис Аврамопулос, Директорът на Европейската агенцията за гранична и брегова охрана (Фронтекс), българският вътрешен министър Валентин Радев, евродепутати, представители на неправителствени организации, експерти и др.\r\nЧленството на България и Румъния в Шенген се превърна в централен въпрос по време на дискусиите, като всички участници подчертаха подкрепата си за незабавното приемане на двете страни. Комисар Аврамопулос отново заяви, че според ЕК двете страни са изпълнили всички критерии и няма формална причина за отлагане на решението. Комисарят също открои засиления обмен на информация между държавите членки, укрепването на външните граници, както и тяхното единно управление на европейско ниво, като основни елементи за укрепването на Шенгенската зона.\r\nПо време на дебата, Станишев засегна и практиката държави-членки да въвеждат временни гранични проверки в Шенгенското пространство: „Не можем да позволим липсата на консенсус в Съвета по политики като миграцията и сигурността, да застрашават най-голямото постижение на Обединена Европа – свободата на движение и премахването на граничния контрол.  Трябва да насочим ресурсите и усилията си в борба с общите ни предизвикателства, вместо да се пазим един от друг“, категоричен бе лидерът на европейската левица.\r\n„Този, който жертва основни свободи, за да постигне малко временна сигурност, не заслужава нито свобода, нито сигурност, и според мен, ако продължаваме да търгуваме едното за другото, накрая ще загубим и двете”, заяви в заключение Станишев, припомняйки думите на Бенджамин Франклин.", "date": "2018.02.22", "title": "Евродепутатът Сергей Станишев: Поетапното влизане в Шенген би било грешка, защото крие рискове"}
{"url": "http://www.focus-news.net/news/2018/02/22/2491427/evrodeputatat-momchil-nekov-evropa-chu-balgarskite-ovtsevadi-i-kozevadi.html", "text": "Повече адекватна, своевременна държавна подкрепа и внимание към  секторите овцевъдство и козевъдство. Това става възможно с гласуваният днес доклад относно актуалната ситуация и перспективите на овцевъдството и козевъдството в ЕС на заседание на Комисията по земеделие и развитие на селските райони към ЕП, съобщиха от пресофиса на Момчил Неков. \r\n„Овцевъдството и козевъдството са несъмнено едни от най-уязвимите сектори на животновъдството в Европейския съюз. С приемането на доклада за овцевъдството и козевъдството смятам, че ще подпомогнем фермерите в тези области, особенно в България. Смело мога да заявя, че Европа чу българските овцевъди и козевъди и прие голяма част от техните искания с внесените от мен препоръки“. Това заяви евродепутат Момчил Неков във връзка с приемането на доклада.\r\nС доклада се призовава държавите членки да изготвят средносрочни и дългосрочни стратегии за развитие на овцевъдството и козевъдството с предложения относно начини за подобряване на селекцията на породите и пазарното реализиране на продуктите от секторите. \r\nПодчертва се и необходимостта от финансова подкрепа и запазване на субсидиите и на местните породи, а където е необходимо и нейното увеличаване.\r\n22 от общо 28-те държави членки предоставят обвързани с производството помощи за секторите овцевъдство и козевъдство, на средна годишна стойност 486 милиона евро (средно по 12 EUR на глава добитък, а в България тази ставка е двойна.) \r\n„Цените на овчи и кози продукти не трябва да падат под определени прагове, затова с доклада призоваваме Европейската комисия и държавите членки да проучат веригата за доставки при секторите овцевъдство и козевъдство, за да се гарантира, че фермерите получават адекватна подкрепа“, коментира Момчил Неков.\r\nКъм 40% е спадът на консумацията на овче и козе месо в рамките на Европейския съюз за последните 15 години — от 3,6 на 2 кг на глава от населението в момента. В тази връзка се насърчава провеждането на промоционални кампании в ЕС за консумиране на месо от овце и кози, както и на млечни продукти от тях. \r\nДокладът отбелязва въвеждането на подвижни доилни инсталация и кланици или установяването на такива съоръжения на място като необходимо за улесняването на производството на продукти от овче и козе месо и мляко. Това е препоръчително за страни, като България с малко на брой кланици. \r\nИзлизането на Обединеното кралство от Европейския съюз или т.нар. ефект от Брекзит също е залегнал в доклада, защото това ще бъде един от основните проблеми за сектора през следващите години поради решаващото влияние на тази държава върху европейския пазар и поради факта, че тя е основната входна точка за вноса от трети държави.\r\nУникалната българска традиция „кукери“ също е изрично спомената в приетия документ, подчертавайки потенциала, който има секторът в развитието и поддържането на културните местни традиции.\r\nДокладът относно актуалната ситуация и перспективите на овцевъдството и козевъдството в ЕС беше приет от Комисията по земеделие и развитие на селските райони към ЕП с голямо мнозинство (37 – за, 3 против и 0 въздържали се).\r\nЕвродепутат Момчил Неков е направил най-много препоръки и поправки към доклада 53 от общо 386.", "date": "2018.02.22", "title": "Евродепутатът Момчил Неков: Европа чу българските овцевъди и козевъди"}
{"url": "http://www.focus-news.net/news/2018/02/22/2491441/gazeta-express-sporazumenieto-za-demarkatsiyata-na-granitsata-s-cherna-gora-shte-bade-glasuvano-v-kosovskiya-parlament.html", "text": "Парламентът на Косово ще гласува за ратификацията на споразумението за демаркация на границата с Черна гора, съобщава електронното издание Gazeta Express.\r\nДен по-рано в рамките на заседание всички партии, освен „Самоопределение“ на Албин Курти, се споразумяха сесията за ратифицирането на проектозакона да се състои в четвъртък, 22 февруари. Сръбските депутатите бойкотираха срещата, но председателят на законодателния орган в Прищина Кадри Весели увери, че демаркацията ще бъде ратифицирана „с или без „Сръбска листа\".\r\n„Косовските политици имат шанс да се обединят независимо от тяхната политическа принадлежност\", подчерта Весели, припомняйки, че ратифифицирането на документа ще даде възможност на гражданите на Косово да пътуват без визи в страните от Европейския съюз.Агенция „Фокус“ припомня:\r\nВ рамките на среща, проведена миналата седмица в представителството на Европейския съюз в Прищина, лидерите на всички политически партии, представени в парламента на Косово, постигнаха консенсус да ратифицират Споразумението за определяне на границата с Черна гора, което проправя пътя на Косово за либерализиране на визовия режим ЕС.\r\nВ рамките на срещата с ръководителя на службата на ЕС в Косово, Наталия Апостолова, косовските лидери обещаха, че техните депутати в парламента ще гласуват за ратифициране на споразумението за демаркацията, постигнато с Черна гора през 2015 г. Решението бе предшествано от споразумение между Прищина и Подгорица за преразглеждане на текущата сделка, в случай че се появят доказателства за възможни грешки при очертаването на границата. \r\nСпоразумението обаче уточнява, че потенциалните промени ще бъдат направени, след като Косово ратифицира настоящия договор. Той е критикуван от опозиционните партии, които твърдят, че от сделката Косово губи земя. \r\nДвижението „Самоопределение“ на Албин Курти е единствената политическа сила, която не е дала съгласието си.Тереза Герова", "date": "2018.02.22", "title": "Gazeta Express: Споразумението за демаркацията на границата с Черна гора ще бъде гласувано в косовския парламент"}
{"url": "http://www.focus-news.net/news/2018/02/22/2491454/mkd-makedoniya-parviyat-pametnik-padna-kyoseto-veche-ne-e-pred-varhovniya-sad.html", "text": "Така, както бяха монтирани паметниците от проекта „Скопие 2014“ – под закрилата на нощта, така бе и отстранен този на Андон Янев-Кьосето, и след това транспортиран в складовете на завода „Тито“, коментира македонското електронно издание МКД.\r\nРаботниците, които демонтираха паметника, обясниха, че действат по разпореждане на град Скопие. Към настоящия момент обаче все още няма официална информация защо е взето решението за отстраняване на паметника и къде ще бъде поставен той. \r\nПаметникът на Андон Янев-Кьосето бе издигнат пред Върховния съд през 2014 г. като дарение на Сдружение за духовно обединение на Сетинци, Попадинци и Крушоради от Лерин за град Скопие. Асоциацията дари още четири паметника. \r\nПаметникът на Андон Янев-Кьосето, известен като „ликвидатора на ВМРО“, предизвика бурни реакции сред част от македонските граждани. По-рано работна група за анализ на проекта \"Скопие 2014\" на македонското правителство започна с разглеждане на документациите на три от паметниците – на Кьосето, на Майка Тереза и „Войн на кон“. Министърът на културата Роберт Алагьозовски заяви през ноември миналата година, че има допуснати сериозни грешки при спазването на процедурите и компетенциите. С културното наследство е по-скоро злоупотребено, подчерта министърът на културата.\r\nНа 3 ноември 2017 г. ВМРО-ДПМНЕ заяви, че всичко, което СДСМ ще унищожи, ще бъде създадено наново и веднага след връщането на власт на партията ще бъде поставено отново там, където и както е било, и ще бъде потърсена отговорност от всеки, който сега участва в унищожаването на паметниците.Тереза Герова", "date": "2018.02.22", "title": "МКД (Македония): Първият паметник падна, Кьосето вече не е пред Върховния съд"}
{"url": "http://www.focus-news.net/news/2018/02/22/2491452/elena-yoncheva-bsp-promenite-v-zakona-za-obshtestvenite-porachki-se-pravyat-za-da-mozhe-da-prodalzhi-koruptsiyata-pri-poddrazhkata-na-ogradata-po-granitsata.html", "text": "Промените в Закона за обществените поръчки се правят, за да може да продължи корупцията при поддръжката на оградата по границата. Това каза говорителят на БСП Елена Йончева на брифинг в Народното събрание, предаде репортер на Агенция „Фокус“. Йончева обясни, че според нея през Закона за обществени поръчки, съгласно внесените промени, няма да преминават по-нататъшните поправки на оградата. „Защо се прави това? Прави се, за да продължи корупцията и да се прикрие сегашната корупция, за да не се види качеството на това съоръжение“, коментира Йончева. Тя посочи, че БСП са получили писмо от Специализираната прокуратура е образувала производство за строителството на оградата. „Това означава, че има достатъчно основание за извършено престъпление. Фактът, че специализираната прокуратура е образувала това дело, показва, че това престъпление е извършено или от висше длъжностно лице, или от организирана престъпна група. Нашите многомесечни усилия завършват с успех. Още на 9 юни внесохме сигнал в ДАНС и прокуратурата за корупционни практики при строителството на инженерното възпрепятстващо съоръжение. Многократно давахме информация на вас, на българската общественост, с което искахме тази тема да не бъде покриваме“, заяви Йончева. Тя припомни, че са направили журналистическо разследване. „Искрено се надявам, че Главна прокуратура, Специализираната прокуратура с професионализъм ще подходи към тази тема“, допълни Йончева. По думите й е бил направен опит тази корупция да бъде засекретена. Йончева се аргументира с попадането на оградата сред обектите за национална сигурност.   \r\nДеница КИТАНОВА", "date": "2018.02.22", "title": "Елена Йончева, БСП: Промените в Закона за обществените поръчки се правят, за да може да продължи корупцията при поддръжката на оградата по границата"}
{"url": "http://www.focus-news.net/news/2018/02/22/2491455/pazardzhik-aktsizni-stoki-bez-banderol-i-nezakonni-boepripasi-sa-izzeti-pri-politseyska-aktsiya-v-oblastta.html", "text": "Акцизни стоки без бандерол са открити при проведената вчера масирана полицейска операция по противодействие на нелегалната търговия с акцизни стоки в Пазарджишко, съобщиха за Радио „Фокус“ – Пазарджик от ОДМВР - Пазарджик. Тя се проведе по разпореждане на директора на областната дирекция в Пазарджик старши комисар Йордан Рогачев. В нея се включиха екипи от всички полицейски управления в региона. От жилища в Панагюрище, Пещера, Белово и велинградското село Побит камък са иззети общо 8 500 къса с ръчно направени цигари и близо три килограма сух нарязан тютюн. Най-интересен се оказал случая с проверката в жилището на 45-годишен мъж от Батак. Вътре екипи от полицейското управление в Пещера и местния полицейски участък открили 200 литра с алкохол и 360 литра дизелово гориво с неустановен произход. Намерени са още 75 ловни и бойни патрони притежавани без необходимите разрешителни от стопанина на жилището. На място са пристигнали и служители на Агенция Митници – Пловдив, които са съставили акт за установеното притежаване на дизелово гориво без документи съгласно Закона за акцизите и данъчните складове. В хода на полицейските проверки са образувани преписки и бързи производства спрямо три жени и трима мъже.", "date": "2018.02.22", "title": "Пазарджик: Акцизни стоки без бандерол и незаконни боеприпаси са иззети при полицейска акция в областта"}
{"url": "http://www.focus-news.net/news/2018/02/22/2491453/burgas-5-roditelski-grupi-shte-podpomagat-deynostite-v-burgaskite-uchilishta.html", "text": "Пет работни групи от родители на ученици в бургаските училища ще предлагат промени в наредбите и правилниците и ще подпомагат дейността на Община Бургас в сферата на образованието, съобщиха от пресцентъра на Общината. Това решиха участниците в новосформирания родителски съвет към Кмета на Община Бургас. Родителите излъчиха свои представители, които ще работят по темите: „Сигурност и охрана“, „Програми за превенции и преодоляване на агресията“, „Здравословно хранене“, „Материална база“ и „Добри образователни практики“.\r\n„За нас е важно вие, родителите, освен да споделите проблеми в училищата на вашите деца, да се включите реално в контрола и проверките, които ние извършваме в няколко направления. В Бургас работят компетентни и обичащи децата преподаватели и аз бих искал ние с вас да сме хората, които ще се опитаме да помогнем дейността им. Ще приемем всяко конструктивно предложение, което цели да се създадат още по-добри условия за бургаските ученици“, каза при откриването на срещата кметът Димитър Николов. Заместник-кметът по образование и култура Йорданка Ананиева представи пред родителите справка за наличната система за видеонаблюдение, охрана и пропускателен режим в 48- те училища в общината. Родителите дискутираха теми, свързани с необходимостта от въвеждане на мерки за работа с по- агресивни деца, с подобряване на пропускателния режим в училищата и по- висок контрол през почивните дни на достъпа до училищните дворове на външни лица. Работните групи ще направят предложения за въвеждането на единни изисквания за охрана и достъп до учебните заведения. Родителите ще предложат и допълнителни мерки към вътрешните правилници на училищата, които ясно да дефинират правата, но и задълженията на учениците, както и санкциите и наказанията, които да им бъдат налагани при неизпълнение на задълженията им, при лоша дисциплината или други провинения. В община Бургас няма да се намалява броя на учениците в паралелките, а ще се търси помощта на държавата за строителството на нови училища, стана ясно още от срещата. Кметът Николов е изпратил писмо до Министерството на образованието, в което се аргументира необходимостта от нов сграден фонд, като терените вече са определени. Родителите предложиха да се поставят табели на оградите на училищните дворове, които да ограничават достъпа на външни лица, както и на домашни любимци.\r\nСред предложенията бяха и инициирането на законодателни промени, с които да се въведе конкурсно начало за директори на училища като основен критерий при избора да бъде концепция за развитие на съответното учебно заведение. Участници в срещата подадоха сигнали за лошо осветление около няколко училища и пешеходни пътеки, други поискаха нови спортни игрища. До дни в три от училищата ще бъдат направени проверки на договорите на фирмите, осигуряващи столовото хранене. До края на март в повечето бургаски училища ще се въведе електронна услуга на сайта на община Бургас, чрез която родителите да избират менютата за хранене на децата си в училищните столове. Родителите ще работят по изработването на програма за работа с агресивни деца и ще предложат ограничаване на търговията с енергийни напитки в павилионите около учебните заведения и на нездравословните храни в бюфетите в самите училища. Работните групи ще дискутират и темата с тежестта на ученическите раници и ще направят предложения за решаване на проблема. На срещата се чуха и различни мнения за новата наредба за прием на децата в първи клас. Тя подлежи на обсъждане и предложения по нея могат да се правят преди окончателното ѝ приемане от Общинския съвет. Предложения по темите на работните групи могат да се изпращат от родителите на електронната поща на дирекция „Образование“ към Община Бургас, както и на заместник кмета Йорданка Ананиева.\r\nДнес кметът Димитър Николов ще се срещне и с родители на деца от яслите и детските градини на територията на Община Бургас, които също ще поставят проблеми и ще се включат в работни групи.", "date": "2018.02.22", "title": "Бургас: 5 родителски групи ще подпомагат дейностите в бургаските училища"}
{"url": "http://www.focus-news.net/news/2018/02/22/2491456/blagoevgrad-za-peti-pat-v-bansko-shte-se-provede-snow-cinema-filmi-za-ski-i-snoubord.html", "text": "За пети път в Банско ще се проведе „Snow cinema: филми за ски и сноуборд“. Това съобщиха от пресцентъра на Общината. Днес, както и на 23 и 24 февруари от 18.30 часа в киносалона на Посетителския информационен център в Банско (срещу паметника на Паисий и църквата “Света Троица”) ще бъдат прожектирани едни от най-добрите филми за ски и сноуборд, основно от последните две години. Програмата отразява многообразието на човешкото общуване с природата чрез ските и сноуборда. Тя включва 9 филма от Албания, Австрия, Германия, Италия, Франция, Швейцария и България. Четири от тях са носители на награди от миналогодишния Банскофилмфест. Ще видим уникални места за ски и сноуборд в Албански Алпи (планината Проклетия), Пагагония, Доломитите, Алпите, Кавказ, Олимп, Парнас, Хелмос, планините на остров Крит, Гренландия и още много, много места по четирите краища на света. Традиционната кинопанорама “Snow Cinema” е емблематично събитие от зимния културен календар на Банско и региона. Организатори са Община Банско и Сдружението “Международен фестивал на планинарския филм”. Входът за събитието е свободен.", "date": "2018.02.22", "title": "Благоевград: За пети път в Банско ще се проведе „Snow cinema: филми за ски и сноуборд“"}
{"url": "http://www.focus-news.net/news/2018/02/22/2491460/veliko-tarnovo-politsiyata-razsledva-dvama-mazhe-za-nanasyane-na-poboy-nad-sluzhitel-na-ohranitelna-firma.html", "text": "Бързо производство за причиняване на телесна повреда е започнато в Районно управление – Велико Търново срещу двама мъже на 21 и 22 години от Велико Търново. Това съобщиха от Областна дирекция на МВР – Велико Търново. Вчера в полицейското управление е получен сигнал от служител на частна охранителна фирма, че му е нанесен побой в заведение в областния град. Изпратеният на мястото полицейски екип е установил, че потърпевшият е посетил заведението по сигнал на паник бутон. Виждайки го с палка в ръка клиенти на заведението започнали да хвърлят по него чинии, чаши и му нанесли побой. В резултат на което сам му причинили лека телесна повреда. Установени са двамата извършители на деянието – 21-годишен с инициали А. Ц. и 22-годишен с инициали М. М. По-младият е задържан с полицейска мярка за 24 часа. По случая е започнато бързо производство.", "date": "2018.02.22", "title": "Велико Търново: Полицията разследва двама мъже за нанасяне на побой над служител на охранителна фирма"}
{"url": "http://www.focus-news.net/news/2018/02/22/2491459/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Така, както бяха монтирани паметниците от проекта „Скопие 2014“ – под закрилата на нощта, така бе и отстранен този на Андон Янев-Кьосето, и след това транспортиран в складовете на завода „Тито“, коментира македонското електронно издание МКД.\r\nРаботниците, които демонтираха паметника, обясниха, че действат по разпореждане на град Скопие. Към настощия момент обаче все още няма официална информация защо е взето решението за отстраняване на паметника и къде ще бъде поставен той. \r\nПаметникът на Андон Янев-Кьосето бе издигнат пред Върховния съд през 2014 г. като дарение на Сдружение за духовно обединение на Сетинци, Попадинци и Крушоради от Лерин за град Скопие. Асоциацията дари още четири паметника. \r\nПаметникът на Андон Янев-Кьосето, известен като „ликвидатора на ВМРО“, предизвика бурни реакции сред част от македонските граждани. По-рано работна група за анализ на проекта \"Скопие 2014\" на македонското правителство започна с разглеждане на документациите на три от паметниците – на Кьосето, на Майка Тереза и „Войн на кон“. Министърът на културата Роберт Алагьозовски заяви през ноември миналата година, че има допуснати сериозни грешки при спазването на процедурите и компетенциите. С културното наследство е по-скоро злоупотребено, подчерта министърът на културата.\r\nНа 3 ноември 2017 г. ВМРО-ДПМНЕ заяви, че всичко, което СДСМ ще унищожи, ще бъде създадено наново и веднага след връщането на власт на партията ще бъде поставено отново там, където и както е било, и ще бъде потърсена отговорност от всеки, който сега участва в унищожаването на паметниците.\r\n*** В рамките на посещението си в Белград министърът на външните работи на Руската федерация Сергей Лавров отправи драматично предупреждение, че Западът „иска главата“ на сръбския президент Александър Вучич заради тесните му връзки с лидера на Кремъл Владимир Путин, съобщава електронното издание Srbija Danas.\r\nСлед срещата с Лавров, държавният глава на Сърбия Александър Вучич увери, че страната му върви по европейския път, но ще продължи да изгражда добри отношения с Русия. „Предполагам, че ще има различни видове желания и натиск отношенията да се движат в различна посока, но Сърбия ще бъде на една и съща линия, ще запазва традиционните връзки и ще развива най-добри отношения с Руската федерация“, отбеляза Вучич в рамките на съвместната пресконференция с първия дипломат на Москва.\r\nВ Белград Лавров, според източник от сръбските разузнавателни кръгове, е представил на Вучич доказателства, че ловът за главата му е във фаза на изпълнение. „Това бе предшествано от цяла поредица от събития, за които само невежи хора може да мислят, че не са свързани - убийството на Оливер Иванович, арестуването на американски шпиони в сръбската столица“, отбеляза източник от сръбските разузнавателни структури.\r\nЗападът иска главата на Вучич заради връзките му с Путин, заради отказа му да наложи санкции на Русия и да се противопостави на намерението да признае Косово, обобщават от редакцията.  Анализаторът Драгомир Андeлкович отбеляза, че Владимир Путин по всяка вероятност ще бъде „загрижен“ за Сърбия и нейния президент.\r\n„Руснаците ще направят всичко, за да дадат на Вучич цялата налична информация и да му осигурят защита“, изрази увереност Андeлкович.\r\nВ четвъртък Вучич и Лавров ще присъстват в на откриването на мозайките на централния купол на храма Св. Сава. Височайшият гост ще се срещне с министър-председателя Анна Бърнабич и със сръбския си колега Ивица Дачич, на когото ще бъде връчен Орден за дружба.\r\n*** Парламентът на Косово ще гласува за ратификацията на споразумението за демаркация на границата с Черна гора, съобщава електронното издание Gazeta Express.\r\nДен по-рано в рамките на заседание всички партии, освен „Самоопределение“ на Албин Курти, се споразумяха сесията за ратифицирането на проектозакона да се състои в четвъртък, 22 февруари. Сръбските депутатите бойкотираха срещата, но председателят на законодателния орган в Прищина Кадри Весели увери, че демаркацията ще бъде ратифицирана „с или без „Сръбска листа\".\r\n„Косовските политици имат шанс да се обединят независимо от тяхната политическа принадлежност\", подчерта Весели, припомняйки, че ратифифицирането на документа ще даде възможност на гражданите на Косово да пътуват без визи в страните от Европейския съюз.\r\nВ рамките на среща, проведена миналата седмица в представителството на Европейския съюз в Прищина, лидерите на всички политически партии, представени в парламента на Косово, постигнаха консенсус да ратифицират Споразумението за определяне на границата с Черна гора, което проправя пътя на Косово за либерализиране на визовия режим ЕС.\r\nВ рамките на срещата с ръководителя на службата на ЕС в Косово, Наталия Апостолова, косовските лидери обещаха, че техните депутати в парламента ще гласуват за ратифициране на споразумението за демаркацията, постигнато с Черна гора през 2015 г. Решението бе предшествано от споразумение между Прищина и Подгорица за преразглеждане на текущата сделка, в случай че се появят доказателства за възможни грешки при очертаването на границата. \r\nСпоразумението обаче уточнява, че потенциалните промени ще бъдат направени, след като Косово ратифицира настоящия договор. Той е критикуван от опозиционните партии, които твърдят, че от сделката Косово губи земя. \r\nДвижението „Самоопределение“ на Албин Курти е единствената политическа сила, която не е дала съгласието си.\r\n*** След 20-часова маратонова сесия в ранните часове на четвъртък, 22 февруари, парламентът на Гърция одобри стартирането на разследване срещу 10-те политици, чиито имена бяха замесени в скандала със швейцарската фармацевтична компания „Новартис“, съобщава електронното издание Ekathimerini.\r\nСред разследваните политици са настоящият директор на Централната банка и бившият министър на финансите Янис Стурнарас, а също и Димитрис Аврамопулос, европейски комисар по миграцията и бивш министър на здравеопазването.\r\nПредстои създаването на парламентарна комисия, която поне в рамките на месец ще разследва всеки един от десетимата, уличени във взимането на подкупи от „Новартис“. След това ще бъде взето решение от парламента за свалянето на имунитета на депутатите, което ще позволи на Прокуратурата да предприеме разследване срещу тях. \r\nМинистър-председателят Алексис Ципрас обеща справедливост. „Няма да прикрием (скандала).Гръцкият народ трябва да научи кой е превърнал болката и болестта в средство за забогатяване\", категоричен бе Ципрас.\r\nВсички замесени политици яростно отречеха твърденията, като обвиниха правителството в политическа мотивация на обвиненията срещу тях. От \"Новартис\" на свой ред увериха, че сътрудничат с гръцките власти.\r\nДвама бивши премиери на Гърция и осем бивши министри се оказаха в центъра на голям фармацевтичен скандал. Сред замесените фигурират имената на бившия министър-председател Андонис Самарас и на директора на Централната банка Янис Стурнарас, а също и това на еврокомисаря по миграцията Димитрис Аврамопулос. \r\nСъгласно разпространената информация, в периода от 2006 г. до 2015 г. швейцарският фармацевтичен гигант „Новартис\" е давал подкупи на гръцки държавни служители с цел в местните болнични заведения да бъдат издавани по-голям брой рецепти, в които се предписват негови лекарства. Проведено е разследване срещу директора на филиала „Новартис\" в Гърция. \r\nПо-рано европейският комисар по миграцията Димитрис Аврамопулос заяви, че ще заведе съдебно дело във Върховния съд на Гърция, като настоя органът да разкрие защитените свидетели, които обвиниха него и други деветима политици във взимане на подкупи от фармацевтична компания „Новартис“, съобщава електронното издание New Europe.\r\nKогато през 2004 г. „Нова демокрация“ спечели парламентарните избори в Гърция, втората министерска длъжност на Аврамопулос бе на министър на здравеопазването и социалната солидарност – пост, който заемаше от 2006 г. до 2009 г. Анонимни свидетели обвиниха Аврамопулос в получаването на подкупи в замяна на закупуването на повече противогрипни ваксини от „Новартис“.\r\nЕвропейският комисар по миграцията обаче отхвърли обвиненията, определяйки свидетелите срещу него като „псевдомъченици“.\r\n***", "date": "2018.02.22", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/02/22/2491451/veliko-tarnovo-na-75-e-izpalnena-programata-za-upravlenie-na-kmeta-daniel-panov-za-perioda-2015-2019-godina.html", "text": "На 75 % е изпълнена Програмата за управление на кмета на Община Велико Търново Даниел Панов за периода 2015-2019 година. Това каза по време на редовната сесия на Великотърновски общински съвет кметът Даниел Панов, предаде репортер на Радио „Фокус“ – Велико Търново. Панов подчерта, че свършеното до момента е огромен обем от работа и в следващите две години, до края на мандата, предстои да бъдат реализирани останалите 25 % от заложеното в документа. Освен това направи и своевременен отчет за направеното през 2017 година. Основата цел на програмата, по думите му, е да се надгражда всичко постигнато до момента. „През изминалата година в общинска инфраструктура бяха вложени 1,8 млн. лв. От тях 730 хиляди лева са инвестирани в градската инфраструктура на Велико Търново. Общата текуща ремонта дейност е за 270 хиляди лева. В ремонти на стълбища са вложени 60 хиляди лева. По инвестиционната програма в населените места са извършени технически и текущи ремонти в 35 населени места. Инвестицията е за  344 хиляди лева. По програма „Местни инициативи“ е ремонтира инфраструктура в още 28 населени места, като в тях вложени над 310 хиляди лева“, обясни Даниел Панов. Той подчерта, че усвояването на европейски средства е сред основните инструменти за реализиране на редица местни политики в социалната сфера, сферата на благоустройството, инфраструктурното развитие и опазването на околната среда. „Факт е, че Община Велико Търново се нарежда на едно от първите места сред българските общини в този процес“, увери кметът. За посочения период са одобрени и над 43 млн. лв., които са вложени в инвестиции в областта на устойчивото и интегрираното градско развитие за следващите пет години. Проектите, които са стартирали през 2017 година, са на за над 23 млн. Градоначалникът поясни и, че работата няма да спре до 2020 година, както се спекулира в общественото пространство и подчерта, че предстои отварянето на много нови програми, по които Общината вече има изготвени и представени проекти. „Националното сдружение на общините в Република България, на което аз съм председател, работи за осигуряване на допълнителни приходоизточници за местните администрации“, каза още инж. Панов. Той допълни и, че бюджетната стабилност на Община Велико Търново е добра и ще продължава да се работи за запазване на тази тенденция.\r\nЛуиза ТРАНЧЕВА", "date": "2018.02.22", "title": "Велико Търново: На 75 % е изпълнена Програмата за управление на кмета Даниел Панов за периода 2015-2019 година"}
{"url": "http://www.focus-news.net/news/2018/02/22/2491462/varna-katastrofa-s-tir-zatvori-vremenno-za-dvizhenie-patya-dobrich-varna.html", "text": "Катастрофа с ТИР затвори временно за движение пътя Добрич-Варна. Това съобщиха от пресцентъра на ОДМВР-Добрич. Поради настъпило пътнотранспортно произшествие с товарен автомобил в района на с. Л. Каравелово, обл. Варна, временно е преустановено движението на пътни превозни средства по пътя Добрич – Варна през с. Стожер, като МВР препоръчва на водачите, пътуващи от и за Варна обходните маршрути през гр. Балчик и КК „Албена“. Движението по пътя Добрич – Варна ще бъде възстановено незабавно след отстраняването и репатрирането на авариралия автомобил.", "date": "2018.02.22", "title": "Варна: Катастрофа с ТИР затвори временно за движение пътя Добрич-Варна"}
{"url": "http://www.focus-news.net/news/2018/02/22/2491457/korneliya-ninova-bsp-nadyavam-se-s-pismoto-na-prokuraturata-za-ogradata-po-granitsata-da-se-spre-prehvarlyaneto-na-otgovornostta-kam-pravitelstvoto-na-plamen-oresharski.html", "text": "Надявам се с писмото на прокуратурата за оградата по границата да бъдат спрени всички опити да се прехвърли отговорността към правителството на Пламен Орешарски. Това каза лидерът на БСП Корнелия Нинова на брифинг в Народното събрание във връзка с писмото на прокуратурата за оградата по границата и че има образувано производство за злоупотреби, предаде репортер на Агенция „Фокус“. \"В писмото, което имаме от прокуратурата е описан един сигнал срещу министър от правителството на Орешарски, но след това е уточнено, че по този сигнал няма никакви доказателства, не са събрани доказателства за злоупотреби и е прекратена тази преписка\", заяви лидерът на БСП. Тя изрази надежда с това писмо на прокуратурата да бъдат спрени всички опити да се прехвърли отговорността към правителството на Орешарски. По думите ѝ прокуратурата ще изясни ситуацията, но от БСП обръщат внимание, че областните управители са част от правителството. „Отговорнстта за тяхното назначаване и техните действия е на министър-председателя“, подчерта Нинова. \r\nДеница КИТАНОВА", "date": "2018.02.22", "title": "Корнелия Нинова, БСП: Надявам се с писмото на прокуратурата за оградата по границата да се спре прехвърлянето на отговорността към правителството на Пламен Орешарски"}
{"url": "http://www.focus-news.net/news/2018/02/22/2491463/plovdiv-v-nyakolko-naseleni-mesta-ot-oblastta-e-narusheno-vodopodavaneto-zaradi-avarii.html", "text": "Жителите на три села в Пловдивска област са с нарушено водоподаване заради аварии по водопреносната мрежа. Това съобщиха за Радио „Фокус“ – Пловдив от водоснабдителното дружество, обслужващо областта. Екипите отстраняват възникнали аварии в селата Добростан, Войнягово и Брестовица, като не е посочен краен срок за възстановяване на нормалното водоподаване.\r\nЕкипите на водоснабдителното дружество отстраняват повреди също по ул. „Цар Иван Асен II” в Асеновград и по ул. „Даме Груев“ в Пловдив. Засегнати са десетки домакинства в района на авариите. Очаква се нормалното водоподаване да бъде възстановено в рамките на деня.\r\nТони МИХАЙЛОВ", "date": "2018.02.22", "title": "Пловдив: В няколко населени места от областта е нарушено водоподаването заради аварии"}
{"url": "http://www.focus-news.net/news/2018/02/22/2491461/daniel-panov-kmet-na-veliko-tarnovo-nad-1333-mln-lv-sa-osigureni-po-razlichni-programi-za-razvitie-na-srednoto-obrazovanie-prez-2017-godina.html", "text": "Над 1.333 млн. лв. са осигурени по различни програми за развитие на средното образование в общината през 2017 година. Това заяви кметът на Община Велико Търново Даниел Панов по време на отчета за дейността си за миналата година, предаде репортер на Радио „Фокус“ – Велико Търново. Панов заяви, че през 2017 г. са извършени ремонтни дейности на сградния фонд на учебните институции, на стойност 279 хиляди лева. „Над 11 хиляди лева  са изразходени по Наредбата за условията, реда и осъществяването на закрила на децата с изявени дарби за стипендии за постигане на високи образователни резултати. Бяха извършени  основни ремонти и осигуряване на енергийна ефективност на ПМГ „Васил Друмев“ и на ОУ „Св. Патриарх Евтимий“. Основните приоритети по отношение на спорта бяха за развитие на масовия спорт чрез реализиране и провеждане на масови състезания и спортни програми, подпомагане на спортните клубове, подобряване на спортните бази и изграждане на нови. Над 700 хиляди лева са вложени в стадион „Ивайло“ и спортните терени около Велико Търново“, каза още кметът. Той подчерта, че Община Велико Търново продължава да води изключително активна политика в областта на социалните дейности и услуги, тяхното подобряване и достигането им до по-голям кръг от хора. За миналата година с общински средства са подпомогнати 26 двойки с репродуктивни проблеми. „Нека да сме единни, това е моят призив към Вас, за да работим заедно за Велико Търново и името му, което е наистина велико“, с тези думи Даниел Панов се обърна към колегите си общински съветници в края на отчета.\r\nЛуиза ТРАНЧЕВА", "date": "2018.02.22", "title": "Даниел Панов, кмет на Велико Търново: Над 1.333 млн. лв. са осигурени по различни програми за развитие на средното образование през 2017 година"}
{"url": "http://www.focus-news.net/news/2018/02/22/2491448/korneliya-ninova-bsp-nastoyavame-zakonat-za-obshtestvenite-porachki-da-bade-izteglen-ako-vleze-v-zala-shte-polozhim-vsichki-usiliya-da-go-blokirame.html", "text": "Настояваме Законът за обществените поръчки да бъде изтеглен   - ако влезе в зала, ще положим всички усилия да го блокираме. Това каза лидерът на БСП Корнелия Нинова на брифинг в Народното събрание, предаде репортер на Агенция „Фокус“. Според нея има по-тревожно нещо от информацията на прокуратурата. По думите ѝ в деня, в който прокуратурата съобщава за образуваното досъдебно производство за оградата -  ГЕРБ и „Обединени патриоти“ внасят поправка в Закона за обществените поръчки, с който искат ремонтите и поддръжката на оградата да бъдат освободени от закона. „Искат да заметат от лошото строителство“, заяви Нинова. „Настояваме този закон да бъде изтеглен спешно. Ако утре го вкарат в зала, естествено, че няма да го подкрепим и ще положим всички усилия да блокираме гледането му на две четения“, каза Нинова. \r\nДеница КИТАНОВА", "date": "2018.02.22", "title": "Корнелия Нинова, БСП: Настояваме Законът за обществените поръчки да бъде изтеглен  - ако влезе в зала, ще положим всички усилия да го блокираме"}
{"url": "http://www.focus-news.net/news/2018/02/22/2491458/montana-politsiyata-razsledva-signal-za-otvlechena-i-iznasilena-zhena.html", "text": "Полицията разследва сигнал за отвлечена и изнасилена жена. Това съобщиха от ОДМВР - Монтана. На 21 февруари 2018 г. В РУ - Монтана се е явила 22 годишна жена с инициали Е. Н. от село Охрид, област Монтана. Същата заявява, че на 21 февруари 2018 год. около 13.00 часа пред дома и в с. Охрид, е насилствено качена в неустановен към момента лек автомобил от лице, което познава че е от град Криводол, който след като и нанася побой на територията на град Криводол, осъществява полов акт с нея против волята ѝ. Пострадалата е прегледана в МБАЛ - Монтана, като от извършения преглед се установява, че липсват първоначални данни за насилствено осъществен полов акт и нанесен побой, както и причинени травматични увреждания на същата.  По случая е образувано досъдебно производство", "date": "2018.02.22", "title": "Монтана: Полицията разследва сигнал за отвлечена и изнасилена жена"}
{"url": "http://www.focus-news.net/news/2018/02/22/2491466/sofiya-vazstanoveno-e-elektrozahranvaneto-v-tunel-trayanovi-vrata-na-avtomagistrala-trakiya.html", "text": "Възстановено е електрозахранването в тунел „Траянови врата“ на АМ „Тракия“. Това съобщиха от пресцентъра на Агенция \"Пътна инфраструктура\". \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.02.22", "title": "София: Възстановено е електрозахранването в тунел „Траянови врата“ на автомагистрала „Тракия“"}
{"url": "http://www.focus-news.net/news/2018/02/22/2491468/a1-on-makedoniya-kmetat-na-skopie-shte-obyasni-na-preskonferentsiya-zashto-e-demontiran-pametnikat-na-andon-yanev-kyoseto.html", "text": "В рамките на пресконференция по-късно през деня се очаква кметът на Скопие Петре Шилегов да обясни защо паметникът на Андон Янев-Кьосето бе отстранен в среднощна акция, предава македонският телевизионен канал A1 On. \r\n„Кметът ще отговори на всички въпроси около премахването на паметника днес (четвъртък – бел.р.) по обед, на пресконференция. Не мога да кажа нищо, защото кметът иска първи да има думата“, обясни говорителят на Град Скопие Валон Салиху. \r\nПаметникът бе демонтиран през нощта, след което бе транспортиран в складовете на завода „Тито“. Работниците, които го отстраниха, обясниха, че действат по разпореждане на Град Скопие. Към настоящия момент обаче все още няма официална информация защо е взето решението за отстраняване на паметника и къде ще бъде поставен той. Тереза Герова", "date": "2018.02.22", "title": "A1 On (Македония): Кметът на Скопие ще обясни на пресконференция защо е демонтиран паметникът на Андон Янев-Кьосето"}
{"url": "http://www.focus-news.net/news/2018/02/22/2491464/varna-okrazhnata-prokuratura-predade-na-sad-zhena-za-ukrivane-na-danatsi-za-nad-100-000-lv.html", "text": "Окръжната прокуратура предаде на съд жена за укриване на данъци за над 100 000 лв. Това съобщиха от пресцентъра на Апелативна прокуратура - Варна. Подсъдимата получи осъдителна присъда. Една година и 10 месеца лишаване от свобода, чието изтърпяване било отложено с 3-годишен изпитателен срок, е наказанието на предадената на съд с обвинителен акт на Окръжната прокуратура във Варна Илияна Ил. Присъдата на Варненския окръжен съд била поставено при условията на съкратено съдебно следствие с цел получаване на наказание, редуцирано с една трета. \r\n34-годишната варненка била призната за виновна за продължавано престъпление в периода от 30 април 2009 до 30 април 2012 год. Размерът на укритите и неплатени данъчни задължения на подсъдимата са в размер на 106 430 лева, което представлява особено големи размери. \r\nЗа четири години – от 2008 до 2011 год. като физическо лице подсъдимата получавала доходи от трудови възнаграждения. В същото време в банковата ѝ сметка постъпвали множество парични преводи от лица, които фигурирали само с по две имена. Липсвало и основания за тези преводи, като било посочвано само, че с тях се захранва сметката на подсъдимата. Така през 2008 г. 34-годишната жена получила доходи в размер на над 6000 лева без доказан произход. През 2009 год. в сметката ѝ били преведени общо 174 554 лева, през 2010 г. – 346 634 лева, а през 2011 г. – близо половин милион. \r\nЗа постъпващите суми в банковата й сметка Илияна Ил. не подавала годишни данъчни декларации. След ревизия на ТД на НАП  било установено, че дължимият данък като физическо лице за целия период на престъпната й дейност възлиза на сумата 106 430 лева. \r\nВ тежест на осъдената варненка са и направените по делото разноски за близо 2000 лева.", "date": "2018.02.22", "title": "Варна: Окръжната прокуратура предаде на съд жена за укриване на данъци за над 100 000 лв."}
{"url": "http://www.focus-news.net/news/2018/02/22/2491471/varna-ogranicheno-e-dvizhenieto-po-pat-29-varna-dobrich-pri-razklona-za-selo-lyuben-karavelovo-poradi-obilen-snegovalezh.html", "text": "Ограничено е движението по път II-29 Варна - Добрич при разклона за село Любен Каравелово поради обилен снеговалеж, снегонавявания и аварирал тежкотоварен автомобил. Това съобщиха от пресцентъра на Агенция \"Пътна инфраструктура\". Обходният маршрут е гр. Варна-път III-902 Кичево-път II-71 Оброчище - Добрич и обратно. Шофьорите да тръгват на път само с автомобили подготвени за движение при зимни условия, като се движат с повишено внимание и съобразена с пътните условия скорост.", "date": "2018.02.22", "title": "Варна: Ограничено е движението по път II-29 Варна - Добрич при разклона за село Любен Каравелово поради обилен снеговалеж"}
{"url": "http://www.focus-news.net/news/2018/02/22/2491472/sofiya-protivopehotna-mina-e-bila-otkrita-v-kashta-v-samokovskoto-selo-rayovo-sluzhiteli-na-voenno-formirovanie-sa-ya-obezvredili.html", "text": "Противопехотна мина е била открита в къща в самоковското село Райово, служители на военно формирование са я обезвредили. Това съобщиха от пресцентъра на ОДМВР-София. Сигналът е подаден на 20 февруари около 22.08 часа. \r\nЖителка на с. Райово е съобщила в полицията, че в килера на къщата си е открила цилиндричен предмет без взривател, наподобяващ противопехотна мина. На адреса незабавно били изпратени служители на РУ- Самоков, които обезопасили района и евакуирали обитателите на адреса. Съгласно утвърдената процедура, мината е иззета и обезвредена от служители на военно формирование. По случая е регистрирана преписка.", "date": "2018.02.22", "title": "София: Противопехотна мина е била открита в къща в самоковското село Райово, служители на военно формирование са я обезвредили"}
{"url": "http://www.focus-news.net/news/2018/02/22/2491473/burgas-chetiri-sa-predlozheniyata-za-izgrazhdaneto-na-pametnik-na-kan-tervel.html", "text": "Четири са предложенията за изграждането на голям паметник на кан Тервел. Това стана ясно по време на провелата се днес пресконференция в Община Бургас с членове на Инициативния комитет за изграждане на паметник на кана, предаде кореспондент на Радио „Фокус“ - Бургас. Едното е да се създаде историческа алея в Морската градина в пространството от Пантеона до Експозиционен център „Флора“, където освен монументът на владетеля, да има и паметници на други наши велики владетели. „Ако това предложение бъде прието от Общинския съвет, защото аз съм входирала такова предложение, тогава гражданите на Бургас ще имат възможност да видят нашата история, защото се предвижда освен тези фигури и паметници, да има и справка за периода, в който те са живели, за делата им . Въобще една алея, която да проследи нашето историческо развитие“, каза Недялка Драгиева, член на ИК. Второто предложение е паметникът на кан Тервел да е в кв. „Крайморие“, където има храм, който носи името на владетеля. Третото е при Русокрастро. Четвъртото е на площад „Св. св. Кирил и Методий“.\r\nМястото ще изберат жителите на морския град чрез анкета на сайта на Община Бургас до лятото. Паметникът ще е готов до година- две. Първоначално трябва да се изготви проект, да се обявят тръжни процедури и да се намерят финанси. „Мисля, че ще успеем ,защото в ИК има изявени личности. Председател е кметът Димитър Николов, има трима зам.-председатели и 7 секретари“, каза д-р Петър Будуров от ИК, в който членуват общо 43 души. Единственият паметник на кана е в град Тервел, построен по времето на комунизма.\r\nМария РУСЕВА", "date": "2018.02.22", "title": "Бургас: Четири са предложенията за изграждането на паметник на кан Тервел"}
{"url": "http://www.focus-news.net/news/2018/02/22/2491476/blagoevgrad-obshtinskiyat-savet-shte-razgleda-33-tochki-na-redovnoto-si-zasedanie.html", "text": "Общинският съвет ще разгледа 33 точки на редовното си заседание. Това каза на пресконференция председателят на Общински съвет - Благоевград Радослав Тасков, предаде репортер на Радио „Фокус“ - Пирин. Сесията на местния парламент ще се проведе от 09.30 часа в зала „22 септември“. По време на заседанието ще бъде гласувана бюджетна прогноза за периода 2019-2021 година на постъпленията от местни приходи и на разходите на местни дейности. В дневния ред е включена докладна записка, относно приемане на актуализирания списък на общински жилищен фонд на Община Благоевград за 2018 година. Общинските съветниците ще разгледат и предложение за изтичане срока на договора за възлагане управлението на „Пазари” ЕООД- Благоевград. Включено е и предложение от „Многопрофилна болница за активно лечение- Благоевград” АД, с изпълнителен директор д-р Огнян Митев, относно изменение и допълнение на решение на Общински съвет Благоевград.  Решенитето е местоположението на асансьора се измества и се увеличава площта от 25 кв. м на 38 кв. м в които се включва топла връзка към асансьора и 20 кв. м за изграждането на козирка към него, разположени в западната фасада на сградата, съгласно приложена към писмото схема.\r\nЛора КАЛЧЕВА", "date": "2018.02.22", "title": "Благоевград: Общинският съвет ще разгледа 33 точки на редовното си заседание"}
{"url": "http://www.focus-news.net/news/2018/02/22/2491475/varna-snegonavyavaniya-i-do-10-sm-snezhna-pokrivka-ima-v-rayona-na-aksakovska-panorama-po-patya-varna-dobrich.html", "text": "Снегонавявания и до 10 см снежна покривка има в района на Аксаковска панорама по пътя Варна – Добрич. Това съобщиха за Радио „Фокус“ – Варна от Областно пътно управление – Варна. Поради аварирал на пътното платно тежкотоварен автомобил движението на моторни превозни средства по пътя Варна – Добрич и в двете посоки е временно ограничено. Водачите, които предприемат пътуване в тази посока, следва да използват обходни маршрути.\r\nСнегонавявания има и в участъците от Аксаковска панорама към Калиманци до Суворово. Заснежен е пътят от Аксаковска панорама към Куманово и Кичево. От Областно пътно управление заявиха, че пътищата се почистват и обработват със снегопочистваща техника.\r\nМарияна ВАЛЕНТИНОВА", "date": "2018.02.22", "title": "Варна: Снегонавявания и до 10 см снежна покривка има в района на Аксаковска панорама по пътя Варна – Добрич"}
{"url": "http://www.focus-news.net/news/2018/02/22/2491478/sofiya-8-godishno-momche-ot-s-malki-iskar-e-otkradnalo-poni.html", "text": "8-годишно момче от с. Малки Искър е откраднало пони. Това съобщиха от пресцентъра на ОДМВР-София. Работата по случая започнала на 19 февруари след подаден сигнал от жител на с. Малки Искър за извършена кражба на пони. \r\nВ резултат на проведените оперативно-издирвателни действия полицейските служители разкрили, че автор на кражбата е 8-годишно момче от същото село. Конят също е открит и върнат на собственика. Материалите по случая са изпратени в районната прокуратура с мнение за прилагане разпоредбите на чл. 61 от НК.", "date": "2018.02.22", "title": "София: 8-годишно момче от с. Малки Искър е откраднало пони"}
{"url": "http://www.focus-news.net/news/2018/02/22/2491479/veliko-tarnovo-ministerstvo-na-mladezhta-i-sporta-i-obshtinata-organizirat-sreshta-s-predstaviteli-na-organizatsii-raboteshti-s-mladi-hora.html", "text": "Министерство на младежта и спорта съвместно с Община Велико Търново организират среща с представители на организации, работещи с и за млади хора. Това съобщиха от пресцентъра на Община Велико Търново. Събитието ще се проведе на 23 февруари от 14.00 часа в Нова зала на общинския съвет. Целта е запознаване на участниците с дейността на дирекция „Младежки политики“ към ММС, основните инструменти за реализиране на политиките за младежта, представяне на Национална програма за младежа (2016-2020), Национална програма за изпълнение на младежки дейности по чл. 10а от Закона за хазарта, както и приоритетните теми и събития за сектор „Младеж“ в рамките на българското председателство на Съвета на ЕС. \r\nСрещата е насочена както към юридически лица с регистрирани по Закона за юридическите лица с нестопанска цел, за осъществяване на дейност в обществена полза, които са допустимите бенефициенти по националните програми, така и към млади хора с интерес към процесите по разработване и реализиране на политики на национално и местно ниво. \r\nСрещата ще бъде официално открита от г-жа Ваня Колева – заместник-министър на младежта и спорта и кмета на Община Велико Търново г-н Даниел Панов.", "date": "2018.02.22", "title": "Велико Търново: Министерство на младежта и спорта и Общината организират среща с представители на организации, работещи с млади хора"}
{"url": "http://www.focus-news.net/news/2018/02/22/2491447/prof-emil-botev-ban-zemetresenieto-mezhdu-krumovo-i-katunitsa-e-vsledstvie-na-bavnoto-natrupvane-na-naprezhenie.html", "text": "Земетресението между Крумово и Катуница е вследствие на бавното натрупване на напрежение в Пловдивския сегмент на Маришката разломна система, която е достатъчно забележима в регионален план и продължава чак до Одрин по река Марица. Това каза в интервю за Агенция „Фокус“ ръководителят на Департамент „Сеизмология” в Националния институт по геофизика, геодезия и география към Българската академия на науките (БАН) проф. Емил Ботев за земетресението от тази нощ с епицентър между селата Крумово и Катуница с магнитуд 4,6 по скалата на Рихтер. „Имаме контакт на Тракийската низина на север и на Родопския мегаблок на юг. Това е този контакт, по който има формирана разломна система, която се нарича Маришка. Сега е работил този сегмент, който е между Асеновград и Пловдив“, обясни проф. Ботев.  \r\nПо думите му земетресението е усетено най-силно в Крумово и Катуница. „Приемаме, че е от порядъка на 5-а или 6-а степен въздействието по 12-степенната скала за оценка на въздействието на повърхността, която е съвсем друга и различна от тази, която оценява енергията на самото земетресение. Тук се вижда, че отново сме в долната половина на 12-степенната скала и не би трябвало хората да се притесняват. Много сериозни въздействия има едва след 8-а или 9-а степен, така че сме далеч от тези въздействия на повърхността“, поясни още сеизмологът. \r\nЛюба АЛЕКСИЕВА", "date": "2018.02.22", "title": "Проф. Емил Ботев, БАН: Земетресението между Крумово и Катуница е вследствие на бавното натрупване на напрежение"}
{"url": "http://www.focus-news.net/news/2018/02/22/2491477/sakam-da-kazham-makedoniya-ot-grad-skopie-obyasniha-pametnikat-na-andon-yanev-kyoseto-e-demontiran-rano-sutrinta-za-da-ne-bade-zastrashena-bezopasnostta-na-dvizhenieto.html", "text": "Паметникът на Андон Янев-Кьосето е демонтиран около 5 часа (местно време) в четвъртък, за да не бъде застрашена безопасността на движението по пътищата. Така от Град Скопие обясниха за „Сакам да кажам“ среднощната акция за отстраняването на паметника.\r\nГрад Скопие допълва, че паметникът на Кьосето е премахнат след решение, взето от Община Център. В рамките на пресконференция по-късно през деня се очаква кметът на Скопие Петре Шилегов да обясни защо е взето решението.\r\nОбяснено бе, че паметникът е демонтиран с камиони и кран. За да не се пречи на трафика и да не се блокират улиците, паметникът е премахнат през нощта, тъй като се намира на едно от най-натоварените кръстовища в македонската столица. \r\n„Процедурата продължи около час и половина. С камион го откарахме в складовете на завода „Тито\", уточниха работниците от „Улици и пътища\", които демонтираха паметника.\r\nПаметникът с кама в ръка на Андон Янев-Кьосето, спорна личност, останала в  историята като „ликвидатора на ВМРО“,  е един от петте, които бяха издигнати на 7 септември 2014 на различни места в Скопие. Паметниците са монтирани по време на мандата на кмета Коце Траяновски (ВМРО-ДПМНЕ). Тереза Герова", "date": "2018.02.22", "title": "„Сакам да кажам“ (Македония): От Град Скопие обясниха: Паметникът на Андон Янев-Кьосето е демонтиран рано сутринта, за да не бъде застрашена безопасността на движението"}
{"url": "http://www.focus-news.net/news/2018/02/22/2491482/blagoevgrad-dimitar-grozdanov-zapochna-motokros-sezon-2018-godina-s-uchastie-v-sastezanie-v-gartsiya.html", "text": "Димитър Грозданов от МХ „ТИЙМ Симитли - КТМ“ започна Мотокрос сезон 2018 с участие в състезание в гръцкия град Серес. Това съобщиха за предаването „Симитли – минало, настояще и бъдеще“ на Радио „Фокус“ – Пирин от клуба на състезателя. Там през почивните дни се е провел първият кръг от Националния шампионат на Гърция, в който Грозданов е направил дебют в клас МХ2. Грозданов е стартирал с общо 35 състезатели и е показал много добро представяне. В Серес, въпреки падане във втория манш, Грозданов е завършил на престижната 4 позиция, като съвсем малко не му е достигнало, за да се качи на почетната стълбичка.\r\nОт тима на състезателят уточниха, че зимната подготовка на Грозданов  е била на различни трасета в страната, където той е показал, че може да се справя в различни ситуации и трудности.\r\nЛивия НИНОВА", "date": "2018.02.22", "title": "Благоевград: Димитър Грозданов започна Мотокрос сезон – 2018 година с участие в състезание в Гърция"}
{"url": "http://www.focus-news.net/news/2018/02/22/2491474/sliven-ot-1-mart-zapochva-priemat-na-zayavleniya-za-naemane-na-pasishta.html", "text": "Кандидатите за наемане на пасища, мери и ливади трябва да подадат заявление в Общината в срок от 1 до 10 март 2018 година. Това гласи решение на Общинския съвет за предоставяне ползването на пасищата, мерите и ливадите от общинския поземлен фонд на територията на Община Сливен за стопанската 2018-2019 г,, предаде репортер на Радио „Фокус“ – Сливен. Предлага се до 1 май комисия, назначена от кмета, да излезе с решение за разпределение на пасищата. Животновъди, които имат една животинска единица, ще имат право да получат до 15 декара от 1-ва до 7-а категория пасища и до 30 декара от 8-а до 10-а категория, като за автохтонните породи животни правото е до 20 декара от 1-ва до 7-а  категория и до 40 декара от 8-а до 10-а. „Темата за пасищата е важна, както за гражданите на града, така и за животновъдите.\r\nПасищата за индивидуално ползване ще бъдат предоставени без търг и конкурс на правоимащите страни, животновъди, които са регистрирани в интегрираната система на Българска Агенция по Безопасност на Храните (БАБХ), и са подали заявление за разпределение на пасища. Пасищата се отдават за срок от 6 селскостопански години.\r\nЩе се оттдават под наем  и полските пътища – общинска собственост, попадащи в  комасираните масиви за ползване на земеделски земи, за стопанската 2017/2018 год.\r\nСлед промените в Закона за собствеността и ползването на земеделски земи, комасираните земеделски земи, в които попадат полски пътища, които са частна общинска собственост  се предоставят за обработка за една селскостопанска година  с определена наемна цена, която заплащат ползвателите на масиви.", "date": "2018.02.22", "title": "Сливен: От 1 март започва приемът на заявления за наемане на пасища"}
{"url": "http://www.focus-news.net/news/2018/02/22/2491470/plyus-info-makedoniya-predsedatelyat-na-smk-zapali-svesht-na-myastoto-na-otstraneniya-pametnik-na-andron-yanev-kyoseto.html", "text": "В сутрешните часове на деня председателят на Световният македонски конгрес (СМК) Тодор Петров запали свещ на мястото на демонтирания паметник на Андрон Янев-Кьосето, пред сградата на Върховния съд в Скопие, предава македонската електронна медия „Плюс Инфо“.\r\nПаметникът бе демонтиран през нощта, след което бе транспортиран в складовете на завода „Тито“. Работниците, които го отстраниха, обясниха, че действат по разпореждане на Град Скопие. Към настощия момент обаче все още няма официална информация защо е взето решението за отстраняване на паметника и къде ще бъде поставен той. \r\nНа мястото остана само постаментът. В рамките на пресконференция по-късно през деня се очаква кметът на Скопие Петре Шилегов да обясни защо е взето решението.Тереза Герова", "date": "2018.02.22", "title": "„Плюс Инфо“ (Македония): Председателят на СМК запали свещ на мястото на отстранения паметник на Андрон Янев-Кьосето"}
{"url": "http://www.focus-news.net/news/2018/02/22/2491481/burgas-s-reditsa-sabitiya-v-grada-shte-badat-otbelyazani-1300-godini-ot-pobedata-na-kan-tervel-nad-arabite.html", "text": "С редица събития в града ще бъдат отбелязани 1300 години от победата на кан Тервел над арабите. Това стана ясно на провелата се днес пресконференция в Община Бургас с членове на Инициативния комитет, предаде кореспондент на Радио \"Фокус“ - Бургас. Първото събитие е благотворителен концерт на 26 март - Ден на Тракия за набиране на средства за изграждане на паметник на владетеля. Следващите събития ще са Камено, където ще се организират литературни четения, викторини, изложба на артефакти с музея във Велики Преслав, научна конференция, конкурси и др. Гвоздеят на събитията ще е на 9 юни, когато се предвижда да има възстановка на събитията от 718 година. “ Очакваме, че ще се получи едно впечатляващо тържество, което да напомня на българите за кан Тервел и за неговите победи и да напомни и на други хора, които са забравили историята, защото от дълги години тази победа е неглижирана“, каза Теньо Тенев от ИК - Камено.\r\nМария РУСЕВА", "date": "2018.02.22", "title": "Бургас: С редица събития в града ще бъдат отбелязани 1300 години от победата на кан Тервел над арабите"}
{"url": "http://www.focus-news.net/news/2018/02/22/2491483/sport-osem-balgarski-boksyori-izlizat-na-ringa-dnes.html", "text": "Осем български състезатели ще изиграят своите мачове в днешния четвърти ден от програмата на 69-ия международен турнир по бокс „Странджа“ в столичната зала „София. \r\nВ следобедната сесия, която започва от 15:00 часа, ще се играят двубоите от женската надпревара. Първа на ринга ще се качи европейската шампионка в кат. до 48 кг от София 2016 Севда Асенова. При дебюта си в тазгодишното издание на турнира тя ще се изправи срещу Роберта Бонати от Италия в повторение на финала на първенството на ЕС през миналата година, завършил с победа за българката. \r\nВ кат. до 51 кг Габриела Димитрова ще срещне Лиз Сандебиер от Швеция, която в първия кръг отстрани Венелина Поптолева. \r\nОколо 15:45 ч. ще започне мача на европейската и световна шампионка Станимира Петрова, която ще стартира защитата на трофея си от „Странджа“ срещу американката Нефатериа Милър в кат. до 57 кг. И двете не играха в първия кръг за разлика от Деница Елисеева и румънката Ленута Перижок, които вече записаха по един успех и ще определят втората полуфиналистка в тази част на схемата. \r\nВъв вечерната сесия при мъжете, която започва в 18:00 часа, ще имаме 4-има участници. Своите първи мачове в надпреварата ще изиграят Боян Асенов (56 кг) и Радослав Панталеев (91). Най-малкият от братята Асенови ще направи своя дебют при мъжете срещу представителя на Мавриций Луис Майки, а Панталеев ще има за съперник китаеца Жибао Ван. Другите двама наши представите в кат. до 91 кг – Кристиян Димитров и Иван Мечков, ще боксират срещу представители на Бразилия и Иран в последните два мача от вечерната сесия около 20:00 часа.\r\nВсички днешни срещи са от ¼-финалите на турнира и победителите си гарантират най-малкото бронзови медали.\r\nВенцислав ДРАГОМАНОВ", "date": "2018.02.22", "title": "Спорт: Осем български боксьори излизат на ринга днес"}
{"url": "http://www.focus-news.net/news/2018/02/22/2491485/n-v-tsar-simeon-ii-prie-v-dvoretsa-vrana-bivshiya-ministar-predsedatel-na-republika-makedoniya-prof-vlado-buchkovski.html", "text": "Н. В. Цар Симеон II се срещна с бившия премиер на Република Македония проф. Владо Бучковски. Това съобщиха от пресофиса на Н.В. Симеон II. Двамата се познават от 2005 г., когато проф. Бучковски идва на официално посещение в София по покана на Царя, който тогава е премиер.\r\nПонастоящем проф. Бучковски е преподавател в университета “Св. св. Кирил и Методий” в Скопие и беше придружен от колегите си проф. Наумовски и проф. Акифи. Тримата са в България за участието си в научна конференция, посветена на защитата на авторските права.\r\nПо време на визитата им в двореца “Врана” те обсъдиха с Царя наскоро ратифицирания от двете държави договор между България и Македония за добросъседство и сътрудничество, както и темата за присъединяването на Западните Балкани към ЕС.", "date": "2018.02.22", "title": "Н. В. Цар Симеон II прие в двореца “Врана” бившия министър-председател на Република Македония проф. Владо Бучковски"}
{"url": "http://www.focus-news.net/news/2018/02/22/2491487/stara-zagora-vremenno-e-ogranicheno-dvizhenieto-v-izprevarvashtata-lenta-pri-km-192-ot-avtomagistrala-trakiya-v-posoka-sofiya-poradi-patnotransportno-proizshestvie.html", "text": "Временно е ограничено движението в изпреварващата лента при км 192 от автомагистрала \"Тракия\" в посока София поради пътнотранспортно произшествие. Това съобщиха от пресцентъра на Агенция \"Пътна инфраструктура\". Трафикът се осъществява в активната и аварийната лента. Шофьорите да се движат с повишено внимание и съобразена скорост.", "date": "2018.02.22", "title": "Стара Загора: Временно е ограничено движението в изпреварващата лента при км 192 от автомагистрала \"Тракия\" в посока София поради пътнотранспортно произшествие"}
{"url": "http://www.focus-news.net/news/2018/02/22/2491480/danail-kirilov-gerb-dobavyame-izraza-i-poddrazhkata-v-zakona-za-obshtestvenite-porachki-nyama-nishto-prikrivashto.html", "text": "В закона добавяме израза „и поддръжката“- нищо ново и неочаквано не сме предложили. Това каза пред журналисти в Народното събрание председателят на правна комисия и депутат от ГЕРБ Данаил Кирилов във връзка с твърдението на БСП, че последните предложени промени в Закона за обществените поръчки ще позволят да има корупционни практики при поддръжката на оградата на границата, предаде репортер на Агенция „Фокус“. „Няма нищо ново и прикриващо. Целта е да се даде възможност за най-бърза реакция на най-близко стоящите държавни служби, за да преодолее пробив или пропуск в оградното съоръжение, да се обезпечи поддръжката му“, обясни той. „В никакъв случай тезата на БСП не е вярна. Избрахме най-тежкия законодателен път, за да обявим промяната в закона, за да няма твърдения, че правим нещо скрито“, заяви Данаил Кирилов. „Оградата вече е завършена и възникват въпроси с поддръжката й, с възстановяването на щетите по нея, когато има опит за проникване в България. Би следвало поддръжката и ремонтите да се обезпечат. Затова сме вкарали предложението за допълнение в закона“, обясни депутатът от ГЕРБ. „Обявихме го достатъчно прозрачно. В правна комисия дебатът по промените беше около 2 часа. Присъстваха зам.-министъра на вътрешните работи Красимир Ципов и тримата областни управители на Бургас, Ямбол и Хасково“, допълни той. „Тримата областни управители рапортуваха, че постоянно са проверявани от всички институции“, уточни председателят на правна комисия. \r\nПо повод обявеното от БСП, че Прокуратурата е образувала досъдебно производство за оградното съоръжение Данаил Кирилов посочи: „Според нас няма връзка между двете събития. Обикновено опозицията използва всеки момент да свърже такива събития и да произведе внушение. Не знаем какво точно е послужило като основание във връзка с проверката. Вероятно това скоро ще стане ясно“. „Убеждението ни по производствата и проверките за работата досега е, че няма данни, които да бъдат възприети като достатъчни за образуване на производство“, каза още той.\r\nБиляна ИВАНОВА", "date": "2018.02.22", "title": "Данаил Кирилов, ГЕРБ: Добавяме израза „и поддръжката“ в Закона за обществените поръчки, няма нищо прикриващо"}
{"url": "http://www.focus-news.net/news/2018/02/22/2491469/ivan-totev-kmet-na-plovdiv-magistralniyat-vodoprovod-na-ul-dame-gruev-se-e-spukal-v-rezultat-na-zemetresenieto-prez-noshtta.html", "text": "Магистралният водопровод на ул. „Даме Груев“ в Пловдив се е спукал в резултат на земетресението снощи. Това съобщи пред журналисти кметът на града Иван Тотев, предаде репортер на Радио „Фокус“ – Пловдив. С нарушено водоподаване са все още жителите в района на аварията, като се очаква до края на деня проблемът да бъде отстранен. Според Иван Тотев, водопроводът е стар, като земетресението е провокирало спукването му. Нарушението във водоподаването се е усетило веднага след труса в 01.41 часа тази нощ.\r\nОчаквайте подробности.\r\nЦветана ТОНЧЕВА", "date": "2018.02.22", "title": "Иван Тотев, кмет на Пловдив: Магистралният водопровод на ул. „Даме Груев“ се е спукал в резултат на земетресението през нощта"}
{"url": "http://www.focus-news.net/news/2018/02/22/2491490/shumen-snyag-vali-v-grada-patnite-nastilki-sa-mokri-i-hlazgavi.html", "text": "Сняг вали в Шумен, предаде репортер на Радио „Фокус“ - Шумен. Настилките са мокри, започва образуване на снежна покривка. Натоварено е движението в централната градска зона, както и в посока Индустриалната част на града. Светофарните уредби функционират без промяна.\r\nИвелина ИВАНОВА", "date": "2018.02.22", "title": "Шумен: Сняг вали в града, пътните настилки са мокри и хлъзгави"}
{"url": "http://www.focus-news.net/news/2018/02/22/2491484/tsvetan-tsvetanov-gerb-bsp-se-vazpolzva-ot-vsyaka-vazmozhnost-da-uprekva-upravlenieto-za-koruptsionni-shemi-tova-e-standartnoto-im-govorene.html", "text": "Колегите от БСП действително се възползват от всяка възможност да създадат, както упрек към управлението днес, както и към възможни корупционни схеми. Това е стандартно за тях като говорене. Това каза пред журналисти в Народното събрание председателят на ПГ на ГЕРБ Цветан Цветанов във връзка с твърдение на БСП, че последните предложени промени в Закона за обществените поръчки ще позволят да има корупционни практики при поддръжката на оградата на границата, предаде репортер на Агенция „Фокус“. „Напълно съм солидарен с казаното от Данаил Кирилов, като председател на правната комисия“, посочи той. „С промяната в закона и добавката „и за поддръжката“ целта е да има бързина при възстановяването на компрометирани участъци, както от умишлено направен пробив или от бедствие“, обясни Цветан Цветанов. „Ако вървим в цялостната процедура по Закона за обществените поръчки, без да въведем тази по-специална процедура, може да отнеме месеци или половин година при обжалванията“, уточни той. „Тогава от БСП ще кажат - \"ето оградата е компрометирана, което не възпрепятства преминаването на хора, които са се запътили да влизат в страната“, коментира Цветан Цветанов.\r\nБиляна ИВАНОВА", "date": "2018.02.22", "title": "Цветан Цветанов, ГЕРБ: БСП се възползва от всяка възможност да упреква управлението за корупционни схеми, това е стандартното им говорене"}
{"url": "http://www.focus-news.net/news/2018/02/22/2491491/haskovo-shampionat-po-dzhu-dzhitsu-v-razlichni-vazrasti-ivaylo-kostov-zaminava-na-svetovnoto-parvenstvo-v-abu-dabi.html", "text": "Неколкократният републиканският шампион по джу-джицу в различни възрасти Ивайло Костов заминава на Световното първенство в Абу Даби, което ще се проведе от 1 до 5 март 2018 г. Това съобщиха от пресцентъра на Община Димитровград. На престижното състезание в столицата на Обединените арабски емирства 18-годишният състезател на СК \"Бугари\" - Димитровград ще представя България в категория до 77 кг при възраст от 18 до 21 години. \"Подготвен е и в добра спортна форма. Ивайло вече има значителен опит зад гърба си от международни състезания, така че заминава на Световното със самочувствие и амбиции за престижно класиране\", сподели неговият треньор Гочо Гочев, който работи с момчето вече 9 години.", "date": "2018.02.22", "title": "Хасково:  Шампионът по джу-джицу в различни възрасти Ивайло Костов заминава на Световното първенство в Абу Даби"}
{"url": "http://www.focus-news.net/news/2018/02/22/2491492/angela-merkel-v-deklaratsiyata-si-za-politikata-na-novoto-pravitelstvo-germaniya-se-spravya-dobre-samo-kogato-evropa-se-spravya-dobre.html", "text": "При представянето на декларацията си за политиката на новото черно-червено федерално правителство, канцлерът на Германия Ангела Меркел подчерта важността на Европа за страната, отбелязва националният ежедневник Die Frankfurter Allemeine Zeitung.\r\nЕвропа е подложена на политически и икономически натиск в световен мащаб, a „европейските компании вече не са на върха във всички области\", подчерта Меркел в декларацията си за политиката. \r\nВ петък тя иска да се срещне в Брюксел с останалите лидери на ЕС, с изключение на Великобритания, за да обсъди финансовото рамка за периода след 2020 г. и подготовката за изборите за Европейски парламент през 2019 г. „Германия може да се справи добре само ако Европа се справя добре“, категорична бе Меркел.Тереза Герова", "date": "2018.02.22", "title": "Ангела Меркел в декларацията си за политиката на новото правителство: Германия се справя добре, само когато Европа се справя добре"}
{"url": "http://www.focus-news.net/news/2018/02/22/2491493/agentsiya-mitnitsi-zabavyaneto-pri-obrabotkata-na-dokumenti-na-granichnite-punktove-v-stranata-se-dalzhi-na-hardueren-problem-v-tsmu.html", "text": "Забавянето при обработката на документи на граничните пунктове в страната се дължи на хардуерен проблем в Централното митническо управление (ЦМУ). Това съобщиха за Агенция „Фокус“ от Агенция „Митници“. „Поради хардуерен проблем в ЦМУ има обявена непланирана временна неработоспособност на системи: БСУТ, МДВ и ДВС, МОД, СКВ. Работи се и по своевременно отстраняване на проблемите по останалите засегнати вътрешни системи на АМ“, обясниха от Агенцията.", "date": "2018.02.22", "title": "Агенция „Митници“: Забавянето при обработката на документи на граничните пунктове в страната се дължи на хардуерен проблем в ЦМУ"}
{"url": "http://www.focus-news.net/news/2018/02/22/2491488/varna-apelativniyat-sad-shte-razgleda-na-23-fevruari-zhalbata-na-anita-meyzer-sreshtu-efektivnata-prisada.html", "text": "Състав на Варненския апелативен съд ще разгледа в съдебно заседание на 23 февруари 2018 година от 11.00 часа жалбата на Анита Желева срещу осъдителна присъда на Варненския окръжен съд от октомври миналата година. Това съобщиха от пресцентъра на Апелативен съд - Варна. Тогава първата съдебна инстанция призна вината на подсъдимата за извършването на 2 престъпления – затова, че на 14 август 2016 година причинила по непредпазливост смъртта на съпруга си Николай и затова, че на същата дата предложила подкуп на полицейски служител. \r\nПрипомняме, че за убийството по непредпазливост подсъдимата получи три години и половина затвор, а затова, че е предложила подкуп от 30 000 евро на разследващия полицай Веселин Радев съдът й присъди 4 години и половина “лишаване от свобода“. От двете наказания тя ще търпи по-тежкото при първоначален общ режим. Първата съдебна инстанция наложи на подсъдимата глоба в размер на 8 000 лева, както и обезщетение на майката на Николай за претърпените неимуществени вреди в размер на 150 000 лв.. Общият размер на разноските по делото и държавната такса върху уважения граждански иск, които съдът присъди на Желева възлизат на 18 788 лв.\r\nВ жалбата си пред втората съдебна инстанция подсъдимата и нейната защита настояват Желева да бъде оправдана, тъй като присъдата била произнесена при допуснати съществени процесуални нарушения и се явявала несправедлива и незаконосъобразна.", "date": "2018.02.22", "title": "Варна: Апелативният съд ще разгледа на 23 февруари жалбата на Анита Мейзер срещу ефективната ѝ присъда"}
{"url": "http://www.focus-news.net/news/2018/02/22/2491486/tsvetan-tsvetanov-gerb-ako-nyakoy-e-narushil-zakona-vav-vrazka-s-ogradnoto-saorazhenie-shte-si-ponese-otgovornostta-zakonodatelstvoto-ne-sazdava-usloviya-za-koruptsionni-shemi.html", "text": "Относно въпросите за досъдебно производство и проверката, която се прави- който е нарушил закона, ако бъде установено това, ще си понесе отговорността. Това каза пред журналисти в Народното събрание председателят на ПГ на ГЕРБ Цветан Цветанов във връзка с твърдение на БСП, че последните предложени промени в Закона за обществените поръчки ще позволят да има корупционни практики при поддръжката на оградата на границата, предаде репортер на Агенция „Фокус“. „Това не значи, че законодателството се прави, за да може да се създадат условия за корупционни схеми“, заяви той. „Знаете колко е висока оценката за възпиращото съоръжение на всички държави в ЕС. Усилията, които положи българското правителство, и помощта от 160 млн. евро са за да можем да надградим капацитета, който е изграден с ресурс от републиканския бюджет“, изтъкна Цветан Цветанов. \r\nВ отговор на въпрос как ще коментира изявление на председателя на ПГ на „Обединени патриоти“ Волен Сидеров за оставката на Валери Жаблянов като зам.-председател на парламента той посочи: „Уважавам всяко различно мнение. Когато има подобни изводи или упреци към мен, специално от коалиционни партньори, не очаквайте да давам отговори през медиите за това какво е казал Волен Сидеров“. „Докато не разговарям с него, няма да направя коментар по темата. Не смятам, че трябва да бъдем допълнителни генератори на изкуствени скандали в обществото и парламентарното мнозинство“, заяви Цветан Цветанов. „Благодаря на всички народни представители, които формираме парламентарното мнозинство, затова, че управлението е стабилно“, каза още председателят на ПГ на ГЕРБ.\r\nБиляна ИВАНОВА", "date": "2018.02.22", "title": "Цветан Цветанов, ГЕРБ: Ако някой е нарушил закона във връзка с оградното съоръжение - ще си понесе отговорността, законодателството не създава условия за корупционни схеми"}
{"url": "http://www.focus-news.net/news/2018/02/22/2491494/api-ogranicheno-e-dvizhenieto-za-tovarni-avtomobili-nad-12-t-po-patya-vidin-montana-poradi-snegopochistvane.html", "text": "Движението по път I-1 Видин – Монтана е ограничено за МПС над 12 т поради снегопочистване в посока от Видин към Монтана. Това съобщиха от пресцентъра на Агенция \"Пътна инфраструктура\". Oбходният маршрут за движещите се в посока от Видин към Монтана е: път II-11 Дунавци – Арчар – път III-112 Добри дол – Тополовец - път III-114 Тополовец – Ружинци. \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.02.22", "title": "АПИ: Ограничено е движението за товарни автомобили над 12 т по пътя Видин-Монтана, поради снегопочистване"}
{"url": "http://www.focus-news.net/news/2018/02/22/2491496/stara-zagora-kmetat-zhivko-todorov-shte-podpishe-memorandum-za-satrudnichestvo-s-natsionalna-kompaniya-industrialni-zoni-na-23-fevruari.html", "text": "На 23 февруари в Стара Загора пристига министърът на икономиката Емил Караниколов във връзка със създаването на индустриална зона Загоре. Това съобщиха от пресцентъра на Община Стара Загора. В 13.30 часа в общинската зала 2 кметът на Стара Загора Живко Тодоров ще подпише Меморандум за сътрудничество с „Национална компания индустриални зони” ЕАД. С меморандума се цели да бъдат създадени условия за развитие на интензивна комуникация между страните, обмяна на опит и добри практики за изработване на общи позиции, постигане на координация и информационен обмен за бъдещи проекти и програми, както и за реализиране на съвместни действия в тази насока.\r\nТова е първата стъпка към изграждането на Индустриална зона „Загоре“ като за целта ще бъде създадено смесено дружество между държавата и Община Стара Загора, които ще имат по 50% участие в нея. Държавата ще участва с пари за изграждането на инфраструктурата, а общината със земя – 110 декара на територията на бившето опитно поле в кв. „Зора“. Идеята за изграждане на индустриална зона беше подкрепена от всички политически партии в Общинския съвет.", "date": "2018.02.22", "title": "Стара Загора: Кметът Живко Тодоров ще подпише Меморандум за сътрудничество с „Национална компания индустриални зони” на 23 февруари"}
{"url": "http://www.focus-news.net/news/2018/02/22/2491498/dzhumhurietturtsiya-se-izkachi-na-parvo-myasto-po-koruptsiya-v-ligata-na-es.html", "text": "От 2013 година Турция постоянно пада надолу в класациите за най-високи нива на корупция на авторитетната организация „Прозрачност без граници”, пише вестник „Джумхуриет”. Според резултатите на Индекса за възприятие на корупцията за 2017 година, Турция губи още една точка и с 40 точки пада 6 стъпала надолу в класацията – вече е на 81-во място сред изследваните общо 180 държави. По този начин индексът й пада постоянно за четвърта поредна година, като в рамките на последните 5 години е „изгубила” 10 точки и общо 28 стъпала в своеобразната класация.\r\nАко се сравни с „лигата на ЕС”, Турция изостава назад от всичките 28 страни-членки на Общността. Сред страните от Г-20 Турция е на 13-то място, а сред 35-те страни-членки на Организацията за икономическо сътрудничество и развитие (ОИСР) – на предпоследно място.\r\nРезултатите за Турция през 2017-та показват, че показателите за корупцията в страната са пряко свързани с принципите на правовата държава; свободата на медиите; силата на неправителствения сектор; правото на свободно волеизявление. Нарушенията в тези области тласкат Турция в доста рискови позиции от гледна точка на Индекса за възприятие на корупцията. Важно значение имат и неизпълнението на процедурите за провеждане на обществени търгове и допусканите многобройни изключения от правилата. През изминалата година 40% от инвестициите, обществените услуги и доставки са извършени извън обсега и санкцията на  Комисията за обществени търгове (КОТ),  а 27.7% от търговете в КОТ са проведени по методи, извън принципа на явното наддаване, посочва още „Джумхуриет”. Георги Димов", "date": "2018.02.22", "title": "„Джумхуриет”:Турция се изкачи на първо място по корупция в „лигата на ЕС”"}
{"url": "http://www.focus-news.net/news/2018/02/22/2491499/sliven-desetki-nadzirateli-i-sluzhiteli-na-sadebna-ohrana-protestiraha-s-iskaniya-za-dostoyno-zaplashtane.html", "text": "Десетки надзиратели и служители на „Съдебна охрана“ и следствения арест протестираха пред сградата на Съдебната палата в Сливен с искания за достойно заплащане и решаване проблемите с недостига на кадри в системата, предаде репортер на Радио „Фокус“ – Сливен. Утре протестните действия ще продължат пред сградата на Женския затвор в Сливен.\r\nМитингът днес е част от серията протести заради неизпълнени ангажименти от страна на Министерството на правосъдието. Исканията на Синдиката са за 20-процентно увеличение на работните заплати, както и придружаващите допълнителни плащания с постоянен характер и други възнаграждения и плащания за персонала, равностойни на служителите на МВР.\r\nЛюдмила ЙОРГОВА", "date": "2018.02.22", "title": "Сливен: Десетки надзиратели и служители на „Съдебна охрана“ протестираха с искания за достойно заплащане"}
{"url": "http://www.focus-news.net/news/2018/02/22/2491465/prof-emil-botev-ban-teoretichno-stranata-ni-e-zastrashena-ot-katastrofalni-zemetreseniya-no-prez-poslednata-godina-trusovete-namalyavat.html", "text": "Теоретично страната ни е застрашена от катастрофални земетресения, но през последната година трусовете намаляват. Това каза в интервю за Агенция „Фокус“ ръководителят на Департамент „Сеизмология” в Националния институт по геофизика, геодезия и география към Българската академия на науките (БАН) проф. Емил Ботев за земетресението от тази нощ с епицентър между селата Крумово и Катуница с магнитуд 4,6 по скалата на Рихтер. „През последната година са малко по-малко земетресенията. В определени периоди от време те се случват за кратко няколко, след това в продължение на месеци няма нито едно. От миналата година до първите месеци на 2018 г. даже в по-слаба активност, което не винаги е най-доброто. Натрупването на енергия по тези контакти между отделните земекорни блокове, наречени разломни системи, става много бавно на територията на нашата страна. Слава Богу, че се случват и такива относително слаби земетресения, които разтоварват натрупаните напрежения и не позволяват да се стигне до катастрофални земетресения“, коментира проф. Ботев. \r\nПо думите му територията на нашата страна е достатъчно сеизмично активна. „По-слабо активни сме обаче от съседните територии, особено тези разположени на юг, като Гърция, където движенията на повърхността са десетки пъти по-активни. При нас 1-2 мм стигат до 3-4 мм годишно, а при Гърция достигат до 30-35 мм годишно. Това определя и значително по-високата честота и по-голяма сила на земетресенията. Имаме стандартна процедура на разтоварване на натрупани напрежения със съответната цикличност на такива земетресения с магнитуд около 4-4,5-5 за територията на Пловдивския сегмент на Маришката разломна система“, каза още проф. Емил Ботев. \r\nЛюба АЛЕКСИЕВА", "date": "2018.02.22", "title": "Проф. Емил Ботев, БАН: Теоретично страната ни е застрашена от катастрофални земетресения, но през последната година трусовете намаляват"}
{"url": "http://www.focus-news.net/news/2018/02/22/2491500/veliko-tarnovo-daritel-predostavi-20-kilograma-zlato-za-pozlatyavane-na-kubetata-na-patriarsheskiya-hram-na-tsarevets.html", "text": "Проект за позлатяване на кубетата на Патриаршеския храм на крепостта Царевец предлага местният инициативен обществен комитет “Асеневци”. Проектът носи името “Царевец – величие и слава на България”. Това съобщи пред журналисти председателят Марин Павлов, предаде репортер на Радио“Фокус“ – Велико Търново. Позлатяването ще се осъществи от екипа, работил по храма “Александър Невски” в София и по храм-паметника „Рождество Христово“ в град Шипка. След сключване на договор с Община Велико Търново експертите ще посетят Велико Търново, за да направят обстоен преглед на кубетата на Царевец. Ще бъде изградено скеле, за което от комитет „Асеневци“ уверяват, че няма да пречи на туристите. Предвижда се идейният проект да се реализира поетапно в рамките на три месеца. Вече са осигурени и 20 килограма злато. Материалът е дарен от български производител. Дейностите по подготовката, проектирането и строежа на скелето възлизат на около 600 000 лева. Инициаторите очакват сумата да бъде събрана чрез дарения. „Както се намери човек, който да дари златото за позлатяването, смятаме, че ще успеем да съберем и сумата за заплащане на самото позлатяване“, посочи доц. Симеон Захариев, който е ръководител на идейния проект. Той допълни, че процедурата за набиране на средства ще започне след сключване на договор с Община Велико Търново. „Разчитаме общинското ръководство да погледне положително на нашето предложение, защото това е за славата на България и на българщината, още повече, че това е Велико Търново – старата столица на България“, посочи доц. Захариев. Той допълни, че вече има решение за този проект от местния експертен съвет към Общината. То е от месец юни 2016 година. „Надявам се отговорът на кмета да е положителен, тъй като той е подписал становището на експертния съвет. Щом има отношение по процедурата, предполагам, че след решение на Общински съвет, кметът ще подпише договора“, посочи ръководителят на проекта.\r\nНадежда КРЪСТЕВА", "date": "2018.02.22", "title": "Велико Търново: Дарител предостави 20 килограма злато за позлатяване на кубетата на Патриаршеския храм на Царевец"}
{"url": "http://www.focus-news.net/news/2018/02/22/2491503/varna-dvizhenieto-se-izvarshva-bez-ogranicheniya-po-pat-ii-29-varna-dobrich-pri-razklona-za-selo-lyuben-karavelovo.html", "text": "Движението по път II-29 Варна - Добрич при разклона за село Любен Каравелово вече се извършва без ограничения, съобщи слушател на Радио „Фокус“. По-рано движението бе ограничено поради обилен снеговалеж, снегонавявания и аварирал тежкотоварен автомобил.", "date": "2018.02.22", "title": "Варна: Движението се извършва без ограничения по път II-29 Варна - Добрич при разклона за село Любен Каравелово"}
{"url": "http://www.focus-news.net/news/2018/02/22/2491502/angel-naydenov-tsios-ochakva-se-nad-6-mln-bezhantsi-da-vlyazat-v-evropa-ot-turtsiya-i-severna-afrika-po-vreme-na-predsedatelstvoto-ni-se-ochakva-da-se-nameri-reshenie-za-tova.html", "text": "Очаква се над 6 млн. бежанци да влязат в Европа от Турция и Северна Африка. По време на председателството ни се очаква да се намери решение за това. Това каза председателят на Центъра за изследване на отбраната и сигурността Ангел Найденов във връзка изследване на тема „Миграцията в Европа – голямото разминаване между политици и граждани“, предаде репортер на Агенция „Фокус“.\r\n„Mиграцията е тема, която не слиза от екраните и от страниците и вече шеста година привлича внимание. Нашето изследване не се занимава с миграцията в рамките на ЕС, а с бежанските потоци към европейските държави - тема, която породи много напрежение и създаде нови разделителни линии в Европа. Има поне три причини, които ни накараха да се занимаваме с това. Първата е Българското председателство на Съвета на ЕС, в рамките на което се очаква да се намери решение на кризата с бежанците и изход на спора, в който попаднаха държавите членки. Очакванията са до края на юни да бъдат разгледани предложенията за промени в Дъблинските споразумения, а до края на март да бъдат активирани допълнителни сили и да се разгледат различните механизми за защита“, каза още Найденов.\r\nКато втора причина той посочи дискусията в Европа по тази тема, която се намира в своя пиков момент. „От една страна, имаме действащ механизъм, съгласно който в зависимост от броя на населението в съответните държави трябва да бъдат разпределени определен брой бежанци. Тази система обаче не работи. Например от 180 хил. бежанци, намиращи се в Италия и Гърция, едва 32 хил. са разпределени по тази система за миналата година - става дума за около 17%. Едновременно с това системата за екстрадиране също не работи с темповете, които да дават някакво удовлетворение“, каза още Найденов и посочи, че едва 37% от бежанците, подлежащи на екстрадиране през 2017 г., са били екстрадирани.\r\n„Страните от Вишеградската четворка са категорично против системата за разпределение на бежанците. Затова в края на своето председателство Естония предложи компромисен вариант – разпределение на бежанците не само според броя на населението на приемащата страна и в зависимост от нейните икономически възможности“, каза още той и посочи, че България сега трябва да има активната роля на търсеща и предлагаща възможни решения, включително и в опит да примири и балансира различните позиции на държавите.\r\n„На трето място, темата продължава да бъде едно от основните предизвикателства към политиката на ЕС и към сигурността на държавите. И това няма скоро да отшуми. Твърди се че над 6 млн. са бежанците потенциални емигранти към държавите от ЕС от Турция и от Северна Африка – като от Северна Африка са цели 2 млн., от които само 800 хил. са от Либия“, каза още Найденов.\r\nЦветилена СИМЕОНОВА", "date": "2018.02.22", "title": "Ангел Найденов, ЦИОС: Очаква се над 6 млн. бежанци да влязат в Европа от Турция и Северна Африка, по време на председателството ни се очаква да се намери решение за това"}
{"url": "http://www.focus-news.net/news/2018/02/22/2491489/vitseprezidentat-iliyana-yotova-balgariya-tryabva-da-predlozhi-patna-karta-za-evropeyskoto-badeshte-na-zapadnite-balkani.html", "text": "България трябва да предложи пътна карта за европейското бъдеще на Западните Балкани. Това каза в интервю за Радио „Фокус“ вицепрезидентът на България Илияна Йотова по повод предстоящата дискусия „Всички пътища водят към Европа? Перспективи за федерален съюз“, която е част от официалната програма на Българското председателство на Съвета на ЕС. По думите й следващата крачка е България да предложи пътна карта за тези страни. „България направи смела крачка не само с поставянето на  темата Западни Балкани като свой приоритет, но успя да я наложи в Европейския съюз. Ако всичко става само на ниво говорене, не сме постигнали нищо. Ако дадем реална перспектива на тези страни за тяхното реално членство  в ЕС, Софийският процес ще бъде записан в европейската история. Трябва да направим това усилие, трябва да намерим достатъчно съюзници, за да го подкрепят. Имаме два месеца на разположение и мисля, че при една добре свършена работа може да имаме и конкретни резултати“, каза  вицепрезидентът. Тя допълни, че  темата за Западните Балкани е в голяма степен част от темата за това каква Европа искаме. „Кои ще бъдат външните граници на Съюза, в какви взаимоотношения ще бъде с Турция, каква е нейната перспектива, как обвързваме инфраструктурно тази част на Европа с останалите европейски партньори, как предпазваме новите страни от проява на двоен стандарт – тези въпроси трябва да получат своя отговор до края на 2019 година“, коментира Илияна Йотова. „Тази политика се оценява не само от нашите съседи, но и от нашите партньори“, каза вицепрезидентът. Илияна Йотова подчерта, че за да има ефектът, към който се стремим, темата за Западните Балкани трябва да бъде продължена от австрийското председателство, след това и от румънското.", "date": "2018.02.22", "title": "Вицепрезидентът Илияна Йотова: България трябва да предложи пътна карта за европейското бъдеще на Западните Балкани"}
{"url": "http://www.focus-news.net/news/2018/02/22/2491501/kyustendil-zabavena-e-obrabotkata-na-dokumenti-no-nyama-obrazuvali-se-golemi-koloni-ot-chakashti-avtomobili-na-gkpp-gyueshevo.html", "text": "Въпреки забавянето при обработката на документи няма образували се големи колони от чакащи моторни превозни средства на  ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Обработката на документи става по-бавно, но не е спирала.\r\nВенцеслав ИЛЧЕВ", "date": "2018.02.22", "title": "Кюстендил: Забавена е обработката на документи, но няма образували се големи колони от чакащи автомобили на  ГКПП „Гюешево”"}
{"url": "http://www.focus-news.net/news/2018/02/22/2491507/pregled-na-mezhdunarodnite-novini-do-13-chasa-agentsiya-fokus.html", "text": "За трета поредна година България се оказа държавата от Европейския съюз с най-високи нива на корупция, според доклад на организацията „Прозрачност без граници“, отбелязва електронното издание EUObserver.\r\nСтраната ни, която понастоящем е ротационен председател на Съвета на ЕС, бе класирана на 71-во място в Индекса за възприятие на корупцията за 2017 година, който обхваща 180 държави. \r\nКласацията се прави на базата на сравняване на страните по редица показатели, които дават точки по скала от 1 до 100, като 1 е напълно корумпирана и 100 е напълно „прозрачна“ държава. България събира 43 точки, малко по-малко от Унгария (45), Румъния (48), Гърция (48) и Хърватия (49). За тези страни организацията предупреждава, че може да има допустима грешка от около три точки.\r\nВ доклада си от края на януари миналата година на България бе отредено 75-то място от анализираните 176 държави и територии.\r\nНа първо място в Индекса е Нова Зеландия (89), следвана от Дания (88). Трето място споделят Финландия, Норвегия, Швейцария – и трите страни събират по 85 точки. Канада, Люксембург, Нидерландия, Великобритания са на осмо място с 82 точки. Германия е на 12-то място с 81 точки. \r\nВ дъното на класацията са Сомалия (9), Южен Судан (12) и Сирия (14).\r\n*** Очаква се в четвъртък Съветът за сигурност на ООН да гласува проекторезолюция за 30-дневно примирие в Сирия, което да позволи доставките на хуманитарна помощ и медицинска евакуация.\r\nШвеция и Кувейт, които изготвиха мярката, поискаха гласуването да бъде проведено „възможно най-скоро\".Остава неясно дали Русия би прибягнала до правото си на вето, за да блокира проекторезолюцията.\r\nНатискът за гласуване дойде, след като генералният секретар на ООН Антониу Гутериш призова за спиране на „военните действия\" в Източнна Гута, бунтовническия анклав на Сирия, който е подложен на ожесточена обсада от правителствените сили на режима в Дамаск.\r\nТъй като смъртните случаи от въздушните удари нараснаха рязко от началото на месеца, Гутериш заяви, че животът на 400 хил. цивилни от Източна Гута се е превърнал в „ад на земята\".\r\nСъщевременно Русия призова за спешно заседание на Съвета за сигурност на ООН в четвъртък, за да обсъди кризата в Източна Гута, която посланик Василий Небендия описа като „сложна ситуация\".\r\n„Там има терористи, с които сирийската армия се бори и които обстрелват Дамаск\", подчерта Небендия, като допълни: „Това е сложна ситуация, а не еднопосочна улица\".\r\nАмериканският посланик при ООН Ники Хейли се оттегли, заявявайки, че е „просто абсурдно да се твърди, че тези атаки срещу цивилни имат нещо общо с борбата с тероризма\".\r\n*** В рамките на пресконференция по-късно през деня се очаква кметът на Скопие Петре Шилегов да обясни защо паметникът на Андон Янев-Кьосето бе отстранен в среднощна акция.\r\n„Кметът ще отговори на всички въпроси около премахването на паметника днес (четвъртък – бел.р.) по обед, на пресконференция. Не мога да кажа нищо, защото кметът иска първи да има думата“, обясни говорителят на Град Скопие Валон Салиху. \r\nПаметникът бе демонтиран през нощта, след което бе транспортиран в складовете на завода „Тито“. Работниците, които го отстраниха, обясниха, че действат по разпореждане на Град Скопие. Към настоящия момент обаче все още няма официална информация защо е взето решението за отстраняване на паметника и къде ще бъде поставен той.\r\n*** В рамките на посещението си в Белград министърът на външните работи на Руската федерация Сергей Лавров отправи драматично предупреждение, че Западът „иска главата“ на сръбския президент Александър Вучич заради тесните му връзки с лидера на Кремъл Владимир Путин.\r\nСлед срещата с Лавров, държавният глава на Сърбия Александър Вучич увери, че страната му върви по европейския път, но ще продължи да изгражда добри отношения с Русия. „Предполагам, че ще има различни видове желания и натиск отношенията да се движат в различна посока, но Сърбия ще бъде на една и съща линия, ще запазва традиционните връзки и ще развива най-добри отношения с Руската федерация“, отбеляза Вучич в рамките на съвместната пресконференция с първия дипломат на Москва.\r\nВ Белград Лавров, според източник от сръбските разузнавателни кръгове, е представил на Вучич доказателства, че ловът за главата му е във фаза на изпълнение. „Това бе предшествано от цяла поредица от събития, за които само невежи хора може да мислят, че не са свързани - убийството на Оливер Иванович, арестуването на американски шпиони в сръбската столица“, отбеляза източник от сръбските разузнавателни структури.\r\nЗападът иска главата на Вучич заради връзките му с Путин, заради отказа му да наложи санкции на Русия и да се противопостави на намерението да признае Косово. Анализаторът Драгомир Андeлкович отбеляза, че Владимир Путин по всяка вероятност ще бъде „загрижен“ за Сърбия и нейния президент.\r\n„Руснаците ще направят всичко, за да дадат на Вучич цялата налична информация и да му осигурят защита“, изрази увереност Андeлкович.\r\nВ четвъртък Вучич и Лавров ще присъстват в на откриването на мозайките на централния купол на храма Св. Сава. Височайшият гост ще се срещне с министър-председателя Анна Бърнабич и със сръбския си колега Ивица Дачич, на когото ще бъде връчен Орден за дружба.\r\n*** Парламентът на Косово ще гласува за ратификацията на споразумението за демаркация на границата с Черна гора.\r\nДен по-рано в рамките на заседание всички партии, освен „Самоопределение“ на Албин Курти, се споразумяха сесията за ратифицирането на проектозакона да се състои в четвъртък, 22 февруари. Сръбските депутатите бойкотираха срещата, но председателят на законодателния орган в Прищина Кадри Весели увери, че демаркацията ще бъде ратифицирана „с или без „Сръбска листа\".\r\n„Косовските политици имат шанс да се обединят независимо от тяхната политическа принадлежност\", подчерта Весели, припомняйки, че ратифифицирането на документа ще даде възможност на гражданите на Косово да пътуват без визи в страните от Европейския съюз.\r\nВ рамките на среща, проведена миналата седмица в представителството на Европейския съюз в Прищина, лидерите на всички политически партии, представени в парламента на Косово, постигнаха консенсус да ратифицират Споразумението за определяне на границата с Черна гора, което проправя пътя на Косово за либерализиране на визовия режим ЕС.\r\nВ рамките на срещата с ръководителя на службата на ЕС в Косово, Наталия Апостолова, косовските лидери обещаха, че техните депутати в парламента ще гласуват за ратифициране на споразумението за демаркацията, постигнато с Черна гора през 2015 г. Решението бе предшествано от споразумение между Прищина и Подгорица за преразглеждане на текущата сделка, в случай че се появят доказателства за възможни грешки при очертаването на границата. \r\nСпоразумението обаче уточнява, че потенциалните промени ще бъдат направени, след като Косово ратифицира настоящия договор. Той е критикуван от опозиционните партии, които твърдят, че от сделката Косово губи земя. \r\nДвижението „Самоопределение“ на Албин Курти е единствената политическа сила, която не е дала съгласието си.\r\n*** След 20-часова маратонова сесия в ранните часове на четвъртък, 22 февруари, парламентът на Гърция одобри стартирането на разследване срещу 10-те политици, чиито имена бяха замесени в скандала със швейцарската фармацевтична компания „Новартис“.\r\nСред разследваните политици са настоящият директор на Централната банка и бившият министър на финансите Янис Стурнарас, а също и Димитрис Аврамопулос, европейски комисар по миграцията и бивш министър на здравеопазването.\r\nПредстои създаването на парламентарна комисия, която поне в рамките на месец ще разследва всеки един от десетимата, уличени във взимането на подкупи от „Новартис“. След това ще бъде взето решение от парламента за свалянето на имунитета на депутатите, което ще позволи на Прокуратурата да предприеме разследване срещу тях. \r\nМинистър-председателят Алексис Ципрас обеща справедливост. „Няма да прикрием (скандала).Гръцкият народ трябва да научи кой е превърнал болката и болестта в средство за забогатяване\", категоричен бе Ципрас.\r\nВсички замесени политици яростно отречеха твърденията, като обвиниха правителството в политическа мотивация на обвиненията срещу тях. От \"Новартис\" на свой ред увериха, че сътрудничат с гръцките власти.\r\n*** Правителството на Черна гора поясни в четвъртък, че за нападението, извършено срещу сградата на американската дипломатическа мисия в столицата Подгорица, е използвана граната.\r\nУточнено бе, че след хвърлянето на снаряда нападателят, чиято самоличност не е установена, се е самоубил с друго взривно устройство. Периметърът бе отцепен от полицията, а посолството предупреди американските граждани в балканската страна да избягват района поради „активна ситуация в областта на сигурността\".\r\nИнцидентът се е случил около полунощ (местно време). По данни на полицията няма други загинали или ранени, освен нападателят. Взривът не е причинил сериозни щети на сградата.\r\n„Понастоящем посолството провежда вътрешен преглед, за да потвърди безопасността на целия персонал\", съобщиха междувременно от Държавния департамент във Вашингтон.\r\nОт редакцията припомнят, че Черна гора се присъедини към НАТО миналата година, въпреки силната опозиция от традиционния си съюзник Русия. САЩ установиха дипломатически отношения със страната през 2006 г.\r\n***", "date": "2018.02.22", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/02/22/2491509/petar-gitsev-sindikalna-organizatsiya-na-nadziratelite-v-pazardzhik-uniformite-na-sluzhitelite-v-zatvora-sa-neobosnovano-skapi-i-izraboteni-ot-nedostatachno-kachestven-material.html", "text": "Наличната униформа на надзирателите в затвора в Пазарджик е лятна и зимно ,но с недобро качество. Това каза за Радио „Фокус” – Пазарджик Петър Гицев, председател на Синдикалната организация на надзирателите в Пазарджик. По думите му работното облекло на служителите в затвора е необосновано скъпо и изработено от недостатъчно качествен материал. „Особен проблем, както и при служителите на МВР са кубинките, които са неудобни, а подметките им не са гъвкави. Сегашните кубинки дори са по-ниски от миналогодишните и приличат по-скоро на цивилни боти”, уточни Гицев. Той каза още, че през 2015 година е имало съкращения на надзиратели, които са отворили големи празнини. „Към момента има доста голям недостиг. Правят се конкурси, но докато кандидатите минават през различните етапи, много други щатни служите напускат“, коментира Гицев. Той добави, че по отношение на правомощията, които имат надзирателите, те са регламентирани от вътрешните правилници в местата за лишаване от свобода.\r\nАлбена ЖИЛЕКОВА", "date": "2018.02.22", "title": "Петър Гицев, Синдикална организация на надзирателите в Пазарджик: Униформите на служителите в затвора са необосновано скъпи и изработени от недостатъчно качествен материал"}
{"url": "http://www.focus-news.net/news/2018/02/22/2491510/kyustendil-narastva-broyat-na-zabolelite-ot-hepatit-ot-tip-a-v-oblastta.html", "text": "Нараства броят на заболелите от Хепатит от тип А в Кюстендил. Това каза пред Радио „Фокус” – Кюстендил д-р Динко Динев, експерт към Дирекция „Надзор на заразните болести” в Регионална здравна инспекция – Кюстендил. „Не може да се каже, че има пик или епидемия, но има по-голям брой на заболелите. Това е още от края на миналата година. За миналата година имахме общо 12 случая, а от началото на годината техният брой е 13”, каза д-р Динко Динев. По думите му не може да се конкретизира в коя възрастова група са заболелите, има на различна възраст, но най-възприемчиви са децата. „При хепатита има определена цикличност през 6, 7 до 8 години. В Кюстендил последното повишение на заболеваемостта е от 2010 година, преди това беше през 2003 година, сега от края на миналата и в началото на тази година имаме леко повишаване в броя на заболелите. Следим ситуацията”, каза д-р Динко Динев. По думите му заболяването се предава по контактно-битов път. Това е болестта на мръсните ръце, основните мерки се свеждат до завишаване на личната хигиена. Здравната инспекция е разпространила подробна информация относно начините на предаване на заболяването и дейностите за предпазване.\r\nВенцеслав ИЛЧЕВ", "date": "2018.02.22", "title": "Кюстендил: Нараства броят на заболелите от Хепатит от тип А в областта"}
{"url": "http://www.focus-news.net/news/2018/02/22/2491505/makfaks-makedoniya-pametnikat-na-andon-yanev-kyoseto-e-demontiran-zashtoto-e-nezakonna-konstruktsiya-obyasnyavat-ot-grad-skopie.html", "text": "Паметникът на Андон Янев-Кьосето е демонтиран от площта пред сградата на Върховния съд в македонската столица, тъй като е незаконна конструкция, която не е била поставена на одобрено от Град Скопие място. Това заявиха от Община Център, отговорна за решението за премахване на паметника, като поясняват, че то е взето на 28 декември 2018 г., предава информационната агеция „Макфакс“.\r\n„Тук е направено и основното нарушение на закона, тъй като в член 1, се посочва, че решението се взема за отбелязване на делото и отдаване на почит на македонския комита и революционер Андон Янев Кьосето. Според Закона за мемориалите и паметниците, събитията и личностите, на които се отдава подобна почит, трябва да са от изключително значение за развитието на държавността на Република Македония и за нейната държавноправна приемственост, и да са част от историческото развитие на страната. Мемориал може да издигат Събранието на Република Македония, Съветът на общините, Град Скопие и на общините в град Скопие, за да отбележат с паметник събития и личности, които са от местно значение\", поясняват от Община Център.\r\nРешението за поставяне на паметника на Кьосето е взето от бившия Съвет на Град Скопие на заседание, проведено на 14.07.2014 г. Паметникът е поставен в нощта между 6 и 7 септември 2014 г., като част от проекта \"Скопие 2014\" и като дарение от Асоциацията за духовно обединение на Сетинци, Попадинци и Крушоради от Лерин. Паметникът на Кьосето е първият паметник, който правителството на СДСМ отстрани от проекта \"Скопие 2014\".Тереза Герова", "date": "2018.02.22", "title": "„Макфакс“ (Македония): Паметникът на Андон Янев-Кьосето е демонтиран, защото е незаконна конструкция, обясняват от Град Скопие"}
{"url": "http://www.focus-news.net/news/2018/02/22/2491504/kyustendil-nivoto-na-zabolelite-ot-grip-v-regiona-ostava-visoko-no-e-pod-stoynostite-za-epidemiya.html", "text": "Нивото на заболелите от грип в региона остава високо, но е под стойностите за епидемия. Това каза пред Радио „Фокус” – Кюстендил д-р Динко Динев, експерт към Дирекция „Надзор на заразните болести” в Регионална здравна инспекция – Кюстендил. Отчетената седмична заболеваемост от грип и остри респираторни заболявания 110,62 на десет хиляди души. „Високи са стойностите, но вече сме под стойността за грипна епидемия която при нас е над 170 на десет хиляди души”, каза д-р Динко Динев. По думите му продължава да се наблюдава ситуацията, в зависимост от постъпващите данни, ще се предприемат и съответните действия.\r\nВенцеслав ИЛЧЕВ", "date": "2018.02.22", "title": "Кюстендил: Нивото на заболелите от грип в региона остава високо, но е под стойностите за епидемия"}
{"url": "http://www.focus-news.net/news/2018/02/22/2491508/shumen-na-treti-protest-izlyazoha-sluzhitelite-ot-aresta-i-ot-sadebna-ohrana-v-grada.html", "text": "На трети протест излязоха служителите от ареста и от съдебна охрана в Шумен, предаде репортер на Радио „Фокус“- Шумен. Те се събраха от 12.00 часа пред Съдбената палата и отново поставиха исканията си за 20% увеличение на възнагражденията, за изравняване на статута им с този на МВР, за назначаване на служители и покриване на щатовете. Протестът ще продължи и утре в същия час пред Съдебната палата, а на 24 февруари шуменските надзиратели и служители на съдебна охрана ще участват в протестния митинг в София. По думите на протестиращите те не приемат предложеното 5% увеличение на трудовите възнаграждения и очакват в следващия бюджет да бъде заложена сума, адекватна на исканията им. Събралите се надзиратели коментираха, че имат подкрепа от съдии, прокурори, адвокати, но не и от финансовото министерство.\r\nИвелина ИВАНОВА", "date": "2018.02.22", "title": "Шумен: На трети протест излязоха служителите от ареста и от съдебна охрана в града"}
{"url": "http://www.focus-news.net/news/2018/02/22/2491511/sport-kas-otne-bronzovite-medali-na-ruskiya-smesen-otbor-v-karlinga.html", "text": "Спортният арбитражен съд (КАС) дисквалифицира руския отбор по кърлинг (смесени двойки) заради положителната допинг проба на Александър Крушелницки. Руснакът беше уличен в употреба на забраненото вещество мелдоний, след като двамата със съпругата си Анастасия Бризгалова спечелиха бронза в надпреварата за смесени отбори.\r\nРешението на КАС означава, че бронзовите отличия на Крушелницки и Бризгалова ще бъдат дадени на четвъртия отбор в турнира - Норвегия.  \r\nОчаква се Международната федерация по кърлинг да спре състезателните права на Крушелницки за две години.", "date": "2018.02.22", "title": "Спорт: КАС отне бронзовите медали на руския смесен отбор в кърлинга"}
{"url": "http://www.focus-news.net/news/2018/02/22/2491495/vitseprezidentat-iliyana-yotova-predizvikatelstvata-pred-evropa-dnes-ne-sa-malko-vapreki-che-evroskeptichnata-valna-beshe-spryana.html", "text": "Предизвикателствата пред Европа днес не са малко, макар че голямата евроскептична вълна беше спряна. Това каза в интервю за Радио „Фокус“ вицепрезидентът на България Илияна Йотова по повод предстоящата дискусия „Всички пътища водят към Европа? Перспективи за федерален съюз“, която е част от официалната програма на Българското председателство на Съвета на ЕС. По думите на вицепрезидента не е достатъчно само да се говори за една по-свързана Европа. „Трябва да се види какво стои зад една такава идея, какво стои по отношение на глобалното място на ЕС в международен план. Какво означава по-нататъшното разширяване на политическия съюз? Как ще бъде завършена икономическата и финансова система вътре в рамките на ЕС, между отделните държави членки? Как ще отговорим  и на новите предизвикателства пред сигурността, говорим вече за отбранителен съюз. Не сме попитали все още нито националните парламенти, нито европейските граждани как си представят това и доколко тази идея е приемлива. Докато не отговорим на всички тези въпроси, няма как да продължим напред“, коментира вицепрезидентът.  Илияна Йотова обърна внимание и на големия въпрос за функционирането на самите европейски институции. „Като се започне от начините, по които се избират комисарите, как се формират директивите и регламентите и се стигне до взаимоотношенията между Съвет, Парламент и ЕК, които в определени моменти се блокират взаимно“, коментира вицепрезидентът.", "date": "2018.02.22", "title": "Вицепрезидентът Илияна Йотова: Предизвикателствата пред Европа днес не са малко, въпреки че евроскептичната вълна беше спряна"}
{"url": "http://www.focus-news.net/news/2018/02/22/2491512/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "Предаването „Асеновград – Богоизбран пред портите на Родопите“ по Радио „Фокус“ – Пловдив тази седмица отново ще насочим вниманието ви към важните и актуални теми от Асеновград и региона. Ще ви направим съпричастни към трагедията, която преживяха и продължават да преживяват председателят на Съюза на творците в Асеновград Ценко Симеонов, неговата майка и племенника му Васил. На 16 октомври миналата година пожар изпепели до основи къщата им. Заедно с постройката, пламъците унищожиха всички документи, пари, телефони, дрехи и посуда. Домът вече е негоден за ползване, като специалисти са установили, че трябва да бъде съборен и построен наново. Стотици жители на Асеновград и хора от цяла България подадоха ръка на семейството в трудния момент чрез дарения и организиране на благотворителни кампании. В предаването днес самият Ценко Симеонов ще разкаже за ужаса от преживяното, за получената помощ и за вярата в доброто. Разказа си за силата на протегната ръка ще продължим с Галена Генчева, ученичка от Френската езикова гимназия в Пловдив. Тя и нейни приятели организират Благотворителен концерт за семейството от Асеновград, чийто дом бе унищожен от пожар. Концертът ще се проведе на 23 февруари в залата на Военния клуб в Пловдив, като е добре дошъл всеки, който иска да помогне.\r\nВтората част на предаването сме посветили на Тодоровден, който предстои да отбележим само след два дни – на 24 февруари. Празникът се чества изключително тържествено в Асеновград. Тази година на Тодоровден ще се проведе шествие до параклис „Св. Тодор“, където ще се извърши водосвет и служба за здраве, а традиционните надбягвания с коне - така наречените кушии, се отлагат за 24 март, поради лошото време. Повече за това как ще се отбележи Тодоровден в Асеновград ще ни разкажат организаторите Димитър Кирков, директор на ОП „Туризъм“ в града, и Димитър Пейниров, председател на Сдружение по коневъдство и конен спорт „Цар Иван Асен II“.\r\nФинален празничен щрих ще добави отец Йордан Георгиев, архиерейски наместник на Асеновград, който ще ни направи съпричастни към житието на св. Тодор.\r\nПредаването „Асеновград – Богоизбран пред портите на Родопите“ се излъчва всеки четвъртък от 16.00 до 17.00 часа. Телефонът за връзка с нас е 032/65 25 65. Водещ на предаването е Тони Михайлов.", "date": "2018.02.22", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2018/02/22/2491514/stara-zagora-vazstanoveno-e-dvizhenieto-pri-km-192-na-avtomagistrala-trakiya-v-posoka-sofiya.html", "text": "Възстановено е движението при км 192 на автомагистрала „Тракия“ в посока София. Това съобщиха от пресцентъра на Агенция \"Пътна инфраструктура\".", "date": "2018.02.22", "title": "Стара Загора: Възстановено е движението при км 192 на автомагистрала „Тракия“ в посока София"}
{"url": "http://www.focus-news.net/news/2018/02/22/2491513/angel-naydenov-tsios-za-da-se-spravim-s-bezhanskiya-potok-kategorichno-tryabva-da-bade-othvarlena-dosegashnata-politika-na-es.html", "text": "За да се справим с бежанския поток, категорично трябва да бъде отхвърлена досегашната политика на ЕС. Това каза председателят на Центъра за изследване на отбраната и сигурността Ангел Найденов във връзка изследване на тема „Миграцията в Европа – голямото разминаване между политици и граждани“, предаде репортер на Агенция „Фокус“.\r\nТой представи предложения на ЦИОС за справяне с бежанската криза. „На първо място, предлагаме категорично да бъде отхвърлена досегашната политика, предлагана като политика и отношение към  бежанската криза и бежанските потоци. ЕС трябва да предложи нов механизъм на солидарност към граничните държави, сред които, освен Гърция и Италия, попада и България. Има нужда от нова обща политика – трябва да бъдат положени максимални усилия, които да водят в посока сближаване на различията на съответните държави. Също така не трябва да има каквото и да е толериране на незаконното преминаване на границите. И, разбира се, необходимостта от 100%-ово гарантиране непреминаването на границите на ЕС“, обясни той.\r\nНа второ място за справяне с потока от бежанци Найденов посочи необходимостта от единен статут за право на убежище и получаване на откази за това в различните държави. „Важно е и осигуряване на върховенството на закона над религиозните и културни норми и традиции – повечето бежанци искат да живеят според шериата, но трябва да разберат, че се намират в ЕС. Важно е да има и рязко съкращаване на предоставяните  помощи и съобразяването им с държавните нива – сега те варират в рамките на от 300 до 800 лв. месечно и е необходимо да бъдат сведени до националните нива и да не остава усещането  за несправедливост от гражданите на съответната държава. Не на последно място е и увеличаването на помощта на Европейската агенция към различните държави – предоставяне на повече правомощия на граничните служители например. И, разбира се, подкрепяме предложението за създаване на центрове за бежанци. Необходима е и прозрачност в проследяване на процесите“, каза още Найденов и посочи, че бюлетинът на ЦИОС с предложенията е бил изпратен до всички институции. „Но доколко те биха се съобразили с тях вече е съвсем друг въпрос“, коментира още той.\r\nЦветилена СИМЕОНОВА", "date": "2018.02.22", "title": "Ангел Найденов, ЦИОС: За да се справим с бежанския поток, категорично трябва да бъде отхвърлена досегашната политика на ЕС"}
{"url": "http://www.focus-news.net/news/2018/02/22/2491517/prezidentat-na-republika-sarbiya-aleksandar-vuchich-shte-bade-na-ofitsialno-poseshtenie-v-balgariya-na-23-fevruari.html", "text": "На 23 февруари, петък, президентът на Република Сърбия Александър Вучич ще бъде на посещение в Република България, по покана на държавния глава Румен Радев. Това съобщиха от прессекретариата на държавния глава. Между темите на визитата ще бъдат европейската интеграция на Сърбия, перспективите пред региона на Западните Балкани в контекста на Българското председателство на Съвета на ЕС, двустранните отношения между България и Сърбия и по-специално свързаността по общата ни граница. \r\nОт 10.00 часа на площад „Св. Александър Невски“ ще се състои церемония по официалното посрещане на държавния глава на Сърбия. Александър Вучич ще положи венец пред Паметника на Незнайния воин. \r\nДвамата държавни глави ще проведат среща „на четири очи“ на „Дондуков“ 2 от 10.20 часа, след което ще се проведат пленарните разговори на официалните делегации на България и Сърбия. \r\nВ 11.35 часа в Гербовата зала на „Дондуков“ 2 в присъствието на президентите Румен Радев и Александър Вучич ще бъдат подписани документи за двустранно сътрудничество в областта на труда и социалната политика. \r\nВ 11.40 ще двамата президенти ще дадат съвместна пресконференция. \r\nВ рамките на посещението си сръбският президент Александър Вучич ще разговаря с председателя на Народното събрание Цвета Караянчева и със заместник-министър председателя по правосъдната реформа и министър на външните работи Екатерина Захариева.", "date": "2018.02.22", "title": "Президентът на Република Сърбия Александър Вучич ще бъде на официално посещение в България  на 23 февруари"}
{"url": "http://www.focus-news.net/news/2018/02/22/2491519/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "В предаването „Дупница – ключът към Рила“ на Радио „Фокус“ - Пирин ще разговаряме с Емил Гущеров, председател на Общински съвет - Дупница. Тема на разговор е провелата се снощи среща между него, общински съветници от различни политически партии, членове на постоянните комисии към местния парламент, завеждащ отделения в общинската болница и прокуристът на лечебното заведение по повод състоянието на болницата и нейното бъдеще. Във втората част на предаването ще ни гостува Валентина Алексиева, главен библиотекар в Читалище „Зора 1858“. С нея ще разговаряме за инициативите, които са организирали по повод международния Ден за безопасен интернет. В края на предаването ще отправим поглед и към основните сюжети от изминаващата.\r\nТелефоните за връзка със студиото са 0885 303 373 и 073/ 88-55-81. Имейлът на предаването е pirin@focus-news.net. Предаването „Дупница – ключът към Рила“ се излъчва на честотите на Радио „Фокус“ – Пирин всеки четвъртък от 16.00 до 17.00 часа с водещ Лора Калчева.", "date": "2018.02.22", "title": "Акценти в предаването „Дупница – ключът към Рила“ по Радио „Фокус“ – Пирин"}
{"url": "http://www.focus-news.net/news/2018/02/22/2491520/georgi-savov-tsios-broyat-na-vlezlite-bezhantsi-v-evropa-prez-poslednite-godini-nadvishava-ofitsialnite-danni-pone-tri-pati.html", "text": "Броят на влезлите бежанци в Европа през последните години поне три пъти надвишава официалните данни, политическата коректност затруднява статистиките. Това каза Георги Савов от Центъра за изследване на отбраната и сигурността във връзка изследване на тема „Миграцията в Европа – голямото разминаване между политици и граждани“, предаде репортер на Агенция „Фокус“.\r\nТой посочи основните маршрути, които са използвали мигрантите през 2017 г. – първият е през Турция за Гърция, България и Румъния, вторият е от Северна Африка за Италия, и т.нар. западен коридор - от западната част на Северна Африка към Испания. \r\n„За миналата година има значително намаляване на броя бежанци в България. Нелегално влезлите в страната са три пъти повече от заловените на граница.От началото на тази година по информация на МВР вече не са три пъти повече, а два пъти. Относително малък процент от бежанците са сирийци, повечето са от Ирак и Афганистан. Общият брой на мигрантите – през 2015 г. е около 102 хил. души, които са били регистрирани, но това не са само бежанци, а и хора, които са дошли „стандартно“ – руснаци, граждани на ЕС и други“, каза още Савов и посочи, че над 150 хил. мигранти пребивават в България към 2017 г., което е с 51% повече от броя им през 2015 г.\r\n„Броят на влезлите бежанци в Европа поне три пъти надвишава официалните данни – не може да се установи кой къде се намира. Само за Германия това са едни 200 хил. души, които те не знаят къде са. Проблем е и установяването на личността на тези мигранти – пример мога да дам с един такъв мигрант в Германия, който имаше 19 самоличности. В Швейцария например могат да потвърдят самоличността само на 10% от влезлите, като основните причини за това са от политическо естество – т.нар. политическа коректност затруднява конкретиката в статистиките“, коментира той.\r\nСавов уточни, че преобладаващото мнозинство от мигранти са мюсюлмани. „Това са предимно млади мъже, идващи от страни с конфликти – 76% са мюсюлмани, проповядващи коренно различен ислям от тези в България. Германско изследване сочи, че голям процент от тях са преживели домашно насилие – среда, която според психолозите води до асоциално поведение в Европа, кара ги да се противопоставят на приемащото ги общество и да доминират над него. Голяма част от тях участват в терористичните актове в Европа“, каза той.\r\nСавов посочи и основните правила при миграцията – границите не важат, лъжата е напълно позволена, законите не е необходимо да се спазват, стриктно изискване да се спазват правата им.\r\nЦветилена СИМЕОНОВА", "date": "2018.02.22", "title": "Георги Савов, ЦИОС: Броят на влезлите бежанци в Европа през последните години надвишава официалните данни поне три пъти"}
{"url": "http://www.focus-news.net/news/2018/02/22/2491518/a1-on-makedoniya-spored-mediyni-dokladi-e-identifitsiran-napadatelyat-na-posolstvoto-na-sasht-v-podgoritsa-bil-e-protivnik-na-chlenstvoto-na-cherna-gora-v-nato.html", "text": "Черногорската полиция подозира роден в Сърбия за нападението, което бе извършено след полунощ срещу сградата на дипломатическата мисия на САЩ в Подгорица, предава скопският телевизионен канал A1 On.\r\nПо данни на местния вестник „Вијести“ Далибор Джаукович е живеел в черногорската столица, но е роден в Кралево. Бил е бивш член на югославската армия и през 1999 г. е отличен за „изключителна отдаденост при изпълнение на задълженията си и задачи по отбраната и сигурността на своята родина\". От профила в социалната мрежа „Фейсбук“ става ясно, че Джаукович е бил противник на присъединяването на Черна гора в НАТО. \r\nПо-рано в четвъртък правителството на Черна гора поясни, че за нападението, извършено срещу сградата на американската дипломатическа мисия в столицата Подгорица, е използвана граната. Уточнено бе, че след хвърлянето на снаряда нападателят се е самоубил с друго взривно устройство. Районът бе отцепен от полицията, а посолството предупреди американските граждани в балканската страна да избягват района поради „активна ситуация в областта на сигурността\".\r\nЧерна гора се присъедини към НАТО миналата година, въпреки силната опозиция от традиционния си съюзник Русия. САЩ установиха дипломатически отношения със страната през 2006 г. Тереза Герова", "date": "2018.02.22", "title": "A1 On (Македония): Според медийни доклади е идентифициран нападателят на посолството на САЩ в Подгорица, бил е противник на членството на Черна гора в НАТО"}
{"url": "http://www.focus-news.net/news/2018/02/22/2491497/ivan-totev-kmet-na-plovdiv-za-zemetresenieto-vazhnoto-e-da-nyama-panika-i-da-izpalnyavame-ukazaniyata-na-grazhdanska-zashtita.html", "text": "Няма данни за други разрушения в Пловдив след снощното земетресение. Това каза пред журналисти кметът Иван Тотев, предаде репортер на Радио „Фокус” - Пловдив. Кметът е гледал мач снощи и веднага след края му е усетил земетресението. Тотев добави, че е потърсил е информация от зам.-кмета Златин Велен дали има някакви проблеми в града, след като е станало ясно, че епицентърът е в региона на Пловдив. „Земетресението беше наистина силно, но не е било животозастрашаващо”, каза Тотев. В последствие е станало ясно, че водопроводът на ул. „Даме Груев“ се е скъсал е в резултат от земетресението. Направена е била бърза организация, заедно с ВиК, и е започнал авариен ремонт. Водопроводът е магистрален, но стар. По него най-вероятно е имало пропуквания и е трябвало съвсем мъничко, за да се спука, каза кметът и добави, че днес до края на деня ще го оправят, въпреки, че работата по него е тежка. Ако има усложнения и се наложи забавяне гражданите ще бъдат предупредени чрез медиите. „Нямаме други данни за щети. Важното е да няма паника, да се информираме веднага и ако има указания от страна на Гражданска защита да ги изпълняваме”, посочи пловдивският кмет.  Намалено е водоподаването в целия район около мястото на аварията. Проблемът се усеща най-вече по високите етажи, където няма достатъчно налягане.\r\nЦветана ТОНЧЕВА", "date": "2018.02.22", "title": "Иван Тотев, кмет на Пловдив за земетресението: Важното е да няма паника и да изпълняваме указанията на Гражданска защита"}
{"url": "http://www.focus-news.net/news/2018/02/22/2491521/smolyan-zasedanie-na-obshtinskiya-savet-shte-se-provede-na-27-fevruari.html", "text": "Заседание на Общински съвет – Смолян ще се проведе на 27 февруари от 14.00 часа в Сесийна зала на Община Смолян. Това съобщиха от пресцентъра на Община Смолян. В дневния ред са включени 53 докладни записки. 43 от тях са за определяне пасищата, мерите и ливадите от общинския поземлен фонд на Община Смолян, намиращи се в землищата на селата в общината за общо и индивидуално ползване на основание чл. 37и, ал. 3 от Закона за собствеността и ползването на земеделските земи. Сред останалите докладни са Приемане годишен план за ползването на дървесина от горски територии, собственост на Община Смолян през 2018 г., Разрешение за изработване на Подробен устройствен план – устройствена план – схема за обект: „Газификация на гр. Смолян”, Подобект: “Газоразпределителни мрежи и отклонения към абонати в квартал Райково, улица „Наталия“, гр. Смолян“, Средносрочна бюджетна прогноза на Община Смолян, за периода 2019 – 2021г., на постъпленията от местни приходи и на разходите за местна дейност и други актуални въпроси за жителите на община Смолян.", "date": "2018.02.22", "title": "Смолян: Заседание на Общинския съвет ще се проведе на 27 февруари"}
{"url": "http://www.focus-news.net/news/2018/02/22/2491522/prof-kostadin-dinchev-folklorist-obrednite-praktiki-koito-se-izvarshvat-v-perioda-na-velikdenskite-posti-imat-za-tsel-da-pokazhat-prehoda-ot-zimata-kam-proletta.html", "text": "Обредните практики, които се извършват в периода на Великденските пости, имат за цел да покажат прехода от зимата към пролетта и от смъртта към живота. Това каза за Радио „Фокус“ – Пирин проф. Костадин Динчев, фолклорист и почетен гражданин на Благоевград. По думите му нашите предци от край време са ни завещали чудна хармония между природата, социума и отделния човек. „Тоест наблюдавали са преходите в природата, както и състоянията на човека. След което са ги фокусирали в различни обреди и празници през годината“, каза още проф. Динчев. Той добави, че когато говорим за Великден, то трябва да отбележим, че всички празници, включени в цикъла се характеризират с преминаване от едно състояние в друго. „Тоест те пресъздават митологемата смърт – живот, тъй като зимата се приема като време на застоя, а пролетта, която ни предстои е време за разцъфване на новият живот“, подчерта Динчев.\r\nЛивия НИНОВА", "date": "2018.02.22", "title": "Проф. Костадин Динчев, фолклорист: Обредните практики, които се извършват в периода на Великденските пости, имат за цел да покажат прехода от зимата към пролетта"}
{"url": "http://www.focus-news.net/news/2018/02/22/2491515/daniel-panov-kmet-na-veliko-tarnovo-sportnata-ploshtadka-izgradena-v-kv-kolyu-ficheto-e-zakonna-i-nyama-da-bade-premestvana-do-2020-godina.html", "text": "Спортната площадка, изградена в кв. „Колю Фичето“, е законна и няма да бъде премествана до 2020 година. Това каза в отговор на питане на общинския съветник от ПП АБВ Николай Илчев по време на редовната сесия на местния парламент кметът на Велико Търново Даниел Панов, предаде репортер на Радио „Фокус“ – Велико Търново. Зададеният въпрос касаеше становище на Административен съд – Велико Търново, според което поставянето на съоръженията не отговаря на законовите изисквания. Непосредствено след пускането на обекта в експлоатация е издадено и решение на РЗИ, че той трябва да бъде затворен, защото шумовите нива, които са  регистрирани в района, са над нормата. Панов обясни, че след това е направено второ замерване и шумовите нива в района на площадката, която се намира в междублоково пространство на улиците „Илия Янулов“, „Оборище“ и „Георги Бакалов“, са отговаряли на законовите изисквания. „С оглед гарантиране устойчивостта на дейностите по проекта, с който е финансирано изграждането на площадката, както и съгласно решение на общите условия, до 18 декември 20120 година Община Велико Търново е длъжна да изпълнява задълженията си – да не прехвърля собствеността на обекта, да не променя предназначението на активите, както и да не сключва договори с трето лице и да не извършва други действия, които биха могли да доведат до значително изменение на проекта“, обясни Даниел Панов. Той припомни, че площадката се стопанисва от Общинско предприятие „Спортни имоти“ и към момента всяка вечер се заключва и се отключва на сутринта. Това се прави, за да се избегнат вандалски набези. В заключение Николай Илчев заяви, че кметът трябва да направи законово запитване за преместване на обекта пред Министерство на регионалното развитие и ще следи дали такова е подадено.\r\nЛуиза ТРАНЧЕВА", "date": "2018.02.22", "title": "Даниел Панов, кмет на Велико Търново: Спортната площадка, изградена в кв. „Колю Фичето“, е законна и няма да бъде премествана до 2020 година"}
{"url": "http://www.focus-news.net/news/2018/02/22/2491523/evrodeputatat-petar-kurumbashev-organizira-konferentsiya-za-elektricheska-mobilnost-v-sofiya.html", "text": "Евродепутатът Петър Курумбашев организира конференция за електрическа мобилност в София. Това съобщиха от пресофиса на евродепутата. Бъдещето на градската мобилност е във фокуса на събитието, което се провежда в партньорство със Столична община. Конференция за бъдещето на градската мобилност ще се проведе на 2 март от 9.00 часа в Sofia Event Center. Събитието е организирано от Петър Курумбашев, член на Делегацията на българските социалисти в ЕП, Българската асоциация „Електрически превозни средства“ и Икономедиа в партньорство със Столична община. \r\nСред лекторите в различните дискусионни панели са Ален ван Хевър от Генерална дирекция „Мобилност и транспорт“ в Европейската комисия, Анхел Лопез Родригес, директор на програмата за електрически превозни средства, Барселона, д-р Михаел Лихтенегер, стратегически директор на Upstream Mobility – компания с ключово значение за развитието на електрическата мобилност във Виена, Дан Главан, оперативен директор на Uber Romania, Никола Мелкиоти директор “Връзки с европейски публични институции и регулации”, ENEL, мениджъри на водещи компании в сферата на автомобилната, IT и други индустрии. \r\nКонференцията ще бъде открита от Петър Курумбашев, член на Европейския парламент от Групата на прогресивния алианс на социалистите и демократите, Еспен Хайге, президент на Европейската асоциация за батерии, хибриди и електромобили с горивни клетки (AVERE) и г-жа Йорданка Фандъкова, кмет на Столична община. Участие ще вземе и г-н Eвгени Крусев. заместник-кмет по направление „Транспорт и транспортни комуникации”. Конференцията е разделена на три дискусионни панела: „Политики, които ще стимулират развитието на електрическата мобилност. Добри практики от европейски градове“, „Инфраструктура и иновации“, „Бъдещето на мобилността“. Част от темите са и как изглежда бъдещето на градската мобилност, дигитални промени в транспорта и технологични иновации, услуги, базирани на електрически/автономни превозни средства, как MaaS (Мобилността като услуга), базирана на е-мобилността, ще промени градовете, каква икономика стои зад новата градска мобилност.", "date": "2018.02.22", "title": "Евродепутатът Петър Курумбашев организира конференция за електрическа мобилност в София"}
{"url": "http://www.focus-news.net/news/2018/02/22/2491525/dha-kmetat-na-odrin-otkaza-iskane-za-sreshta-na-generalniya-konsul-na-sasht-v-istanbul.html", "text": "Кметът на Одрин Реджеп Гюркан, който е от основната опозиционна Народнорепубликанска партия (НРП), оказа да се срещне с генералния консул на САЩ в Истанбул Дженифър Л. Дейвис, предаде информационната агенция Догу хабер ажансъ (ДХА). Американският дипломат е имал намерение да го посети вчера, като искането е отправено чрез турското МВнР. В писмения си отказ, изпратен на американската страна чрез турското МВнР, градоначалникът на Одрин посочва като причина своето участие в траурните церемонии в града по повод дадените от Турция жертви във военната операция „Маслинова клонка” в Африн. По този повод Одринската община е изпратила 10 хиляди пакета с локум до всичките 31 джамии в града, които да бъдат раздадени на гражданите по време на заупокойните молитви, посочва още ДХА.  Георги Димов", "date": "2018.02.22", "title": "ДХА: Кметът на Одрин отказа искане за среща на генералния консул на САЩ в Истанбул"}
{"url": "http://www.focus-news.net/news/2018/02/22/2491516/veliko-tarnovo-rayonnata-prokuratura-predade-na-sad-mazh-za-narushavane-na-zapoved-za-zashtita-sreshtu-domashno-nasilie.html", "text": "По бързо производство, водено от Районна прокуратура – Велико Търново, на съд е предаден 40-годишен мъж за нарушаване на заповед за защита срещу домашно насилие. това съобщиха от пресцентъра на Апелативната прокуратура. Обвинението срещу Йордан Й. е за това, че на 12 февруари 2018 г. в с. Раданово, община Полски Тръмбеш, област Велико Търново, не изпълнил заповед за защита срещу домашно насилие, издадена по гражданско дело на Районен съд – Велико Търново, да не приближава на по-малко от 100 метра ползваното от Н. Г. жилище в с. Раданово за срок от 18 месеца, като посетил жилището на жената, останал там и осъществил физическо насилие върху нея нанасяйки ѝ удари по главата и по горната страна на пръстите на ръцете ѝ. Обвиняемият  е осъждан многократно за извършени кражби и осем  пъти за неизпълнение на съдебни заповеди за защита срещу домашно насилие. На 31 юли 2017 г. е издадена съдебна заповед от районен съдия с която Йордан Й. е отстранен от съвместно обитаваното жилище в с. Раданово и му се забранява да приближава на по-малко от 100 метра ползваното от Н. Г. жилище. В срокът на заповедта – на 12 февруари 2018 г. в РУ гр. Полски Тръмбеш е получен сигнал от Н. Г., че синът ѝ – Йордан Й. е нарушил заповедта за защита от домашно насилие и се е прибрал в дома, от който е отстранен, както и че ѝ е нанесъл побой. С постановление на наблюдаващ прокурор обвиняемият е задържан за 72 часа, след което съдът е уважил искането на прокуратурата и по отношение на Йордан Й. е взета мярка за неотклонение „задържане под стража“. В рамките на бързо производство прокуратура е предала лицето на съд. Предстои насрочване на делото за разглеждане от съда.", "date": "2018.02.22", "title": "Велико Търново: Районната прокуратура предаде на съд мъж за нарушаване на заповед за защита срещу домашно насилие"}
{"url": "http://www.focus-news.net/news/2018/02/22/2491526/dobrich-dobrovolnoto-formirovanie-v-kavarna-poluchi-darenie-ot-shveytsariya.html", "text": "Община Каварна получи дарение за подпомагане дейността на доброволното формирование при борба с бедствията в общината. Това съобщиха от пресцентъра на Общината. Дарението включва  гумирани якета, панталони и шапки за наводнения, гащеризони, специални колани, пуловери, шапки и якета и е предоставено от Конфедерация Швейцария, чрез Националното сдружение на общините в България. Официалната церемония по предаване на дарения на общо 39 български общини се състоя в складовата база на Главна дирекция „Пожарна безопасност и защита на населението“(ГДПБЗН)  в село Локорско в присъствието на главен комисар Николай Николов - директор на ГДПБЗН, председателят на Управителния съвет на Националното сдружение на общините в Република България Даниел Панов и Йордан Йорданов – зам.-кмет „Европейски фондове и инвестиционна дейност“ в Община Каварна и представители на посолството на Конфедерация Швейцария в България.\r\nГ-н Йорданов благодари от името на жителите на община Каварна и членовете на Доброволното формирование. „Предоставеното оборудване и екипировка е ценно и навременно дарение за звеното на доброволците в община Каварна. Вашата помощ в подкрепа функционирането на звеното е изключително важна и полезна за една малка българска община с ограничени бюджетни възможности”, се казва в благодарственото писмо на кмета на Община Каварна, Нина Ставрева, до Н.Пр. Денис Кнобел Извънреден и пълномощен посланик на Конфедерация Швейцария в Република България.", "date": "2018.02.22", "title": "Добрич: Доброволното формирование в Каварна получи дарение от Швейцария"}
{"url": "http://www.focus-news.net/news/2018/02/22/2491527/pernik-natsionalniyat-sastezatel-po-leka-atletika-milka-mihaylova-shte-bade-nastanena-v-obshtinsko-zhilishte.html", "text": "Националният състезател по лека атлетика Милка Михайлова ще бъде настанена в общинско жилище, това гласува днес на редовното си заседание Общинският съвет в Перник. Това съобщиха от пресцентъра на Общината. С решението на местния законодателен орган, след внесена докладна от зам.-кмета Владислав Караилиев, се дава съгласие именитата лекоатлетка да бъде настанена под наем в общинско жилище, а кметът да осъществи всички последващи  действия относно настаняването ѝ.  \r\nПонастоящем Милка Михайлова е национален състезател. Нейната кариера започва от 1982 г. като още на 15-годишна възраст постига национален рекорд за девойки младша възраст на 800 м гладко бягане. В хода на състезателната ѝ кариера тя постига редица национални рекорди на средни и дълги разстояния , някои от които не са подобрени до днес. Част от националния ѝ принос са нейните призови класирания на балкански кросове , балкански игри, европейски първенства и международни турнири. Едни от най-добрите си класирания постига в престижните маратони в Истанбул , Флоренция, Прага, Рим, Белград и Лондон. Понастоящем тя продължава спортно-състезателната си кариера като се изявява като треньор на млади пернишки таланти. От 2017 година Милка Михайлова организира общински турнир по лека атлетика за ученици в Перник. \r\nВ рамките на заседанието беше утвърден и общинския план за противодействие на тероризма и рамкова програма за превенция на наркотични зависимости 2018-2020 г. Общинските съветници  приеха и програмата за развитие на читалищната дейност в община Перник през 2018 година.", "date": "2018.02.22", "title": "Перник: Националният състезател по лека атлетика Милка Михайлова ще бъде настанена в общинско жилище"}
{"url": "http://www.focus-news.net/news/2018/02/22/2491529/mvr-chetirima-mazhe-sa-zadarzhani-za-imanyarstvo-i-narkotitsi.html", "text": "Четирима мъже са задържани за иманярство и наркотици след операция на служители от Сектор „Престъпления, свързани с културно-исторически ценности“ в Главната дирекция „Национална полиция“ и ОДМВР – Благоевград. Това съобщиха от пресцентъра на МВР. Това са лицата с инициали В. В (на 40 г.), неизвестен до момента на полицията, Д. С. (на 46 г.), регистриран за престъпления по чл. 278 А от Наказателния кодекс, Д. Т. (на 62 г.), регистриран за престъпления по чл. 227 Б, 278 Б и 278 А, и осъден по чл. 278 Б и В. А. (на 60 г.), регистриран за престъпление по чл. 278 А. При проведените в домовете им претърсвания са открити и иззети 100 старинни монети от Античността и Средновековието, три металдетектори и 5 г марихуана. Образувани са четири досъдебни производства.", "date": "2018.02.22", "title": "МВР: Четирима мъже са задържани за иманярство и наркотици"}
{"url": "http://www.focus-news.net/news/2018/02/22/2491530/ivan-totev-kmet-na-plovdiv-profesionalnite-gimnazii-sa-golyam-prioritet-za-obshtinata-prez-poslednite-godini.html", "text": "Професионалните гимназии са голям приоритет за община Пловдив през последните години. Това каза кметът Иван Тотев, при старта на ремонта на Професионална гимназия по хранителни технологии и техника (ПГХТТ) – Пловдив по ОП „Региони в растеж“, предаде репортер на Радио „Фокус” - Пловдив. Според Тотев не е случайно, че преди седмица от общината са анонсирали, че се подготвят шест нови дуални паралелки в Пловдив. „Радостното е, че и в двете професионални гимназии, които преминаха от държавна към общинска собственост през последните година и половина ще се изпълняват проекти за подобряване на сградите тази година – и тук, и в Гимназията по дървообработване”, каза Тотев. Планирана е доста сериозна работа. „В Гимназията по дървообработване вече има нова дуална паралелка, надявам се и тук да можем да говорим вече за навлизане на дуалното обучение”, каза още Тотев. Той добави, че политиката и желанието на общината е да придобие и да станат общински всички професионални гимназии, които сега са държавни. Общината ще направи реконструкция на сградите и ще работи за промяна на учебното съдържание с въвеждането на дуалното обучение. По този начин ще бъде привлечен бизнеса като партньор. Вече е проявен интерес към дуалната паралелка по полиграфия в Гимназията по дървообработване, каза Тотев.\r\nРеконструкцията на училището трябва да приключи до 22 септември. Учебният процес ще върви паралелно, няма да бъде нарушаван. Кметът Иван Тотев каза още, че се очаква съвсем скоро да започне и ремонт на Голямо Конарско шосе, за да може улиците и заобикалящата среда около училището да стане по-достъпна и приветлива. По този начин все повече родители ще предпочитат да пращат децата си в професионални гимназии, защото те са бъдещето. Те дават сигурност, че децата им след това ще си намерят лесно работа.\r\nЦветана ТОНЧЕВА", "date": "2018.02.22", "title": "Иван Тотев, кмет на Пловдив: Професионалните гимназии са голям приоритет за Общината през последните години"}
{"url": "http://www.focus-news.net/news/2018/02/22/2491531/ognyan-zlatev-ek-es-predostavya-finansova-pomosht-ot-128-mlrd-evro-na-ukrayna-za-da-prodalzhi-protsesa-na-reformi.html", "text": "Задълбочената и всеобхватна зона за свободна търговия, която влезе в сила на 1 септември 2017 г. дава на украинския бизнес стабилен и предсказуем достъп до най-големия пазар в света, с над 500 милиона потребители, но също провокира реформа на необходимата правна рамка, така че тя да бъде приведена в съответствие с европейското право, заяви ръководителят на Представителството на ЕК в България Огнян Златев по време на участие във форум на Дипломатическия институт \"100 години българо-украински дипломатически отношения: европейски контекст\", съобщиха от Представителството на ЕК в България. \r\n\"Украйна стартира амбициозна програма на реформи, целяща да стабилизира икономиката и да подобри живота на украинските граждани. В сътрудничество с Европейския съюз бяха набелязани ключови стъпки и напредъка по тях се следи много внимателно. Борбата срещу корупцията, реформата на съдебната система, конституционната и избирателната реформа, подобряването на бизнес климата и енергийната ефективност, както и реформата на публичната администрация, включително нейната децентрализация, са сред приоритетите в програмата\", допълни Огнян Златев. \r\n\"Важно е да се подчертае, че българското председателство на Съвета на ЕС, чрез приоритета си за европейска перспектива и свързаност на Западните Балкани, насочи фокуса извън Съюза, към съседните страни, давайки надежда за още по-близко партньорство и европейска интеграция. Вярвам, че това ще подейства като допълнителен стимул и за държавите от Източното партньорство и ще засили процеса на реформи\", каза още ръководителят на представителството на ЕК.", "date": "2018.02.22", "title": "Огнян Златев, ЕК: ЕС предоставя финансова помощ от 12.8 млрд. евро на Украйна, за да продължи процеса на реформи"}
{"url": "http://www.focus-news.net/news/2018/02/22/2491524/deutsche-welle-otnovo-zadarzhaha-aleksey-navalni.html", "text": "Руският опозиционен политик Алексей Навални отново бе задържан, предава Deutsche Welle, като се позовава на съобщение в социалната мрежа „Туитър“ от самия критик на Кремъл.\r\n„Заболя ме зъб, отидох в стоматологията. Излизам от нея – здравейте, втори оперативен полк, Вие сте задържан. Отвеждат ме някъде“, пише в съобщението си Навални. \r\nОсвен Навални, на летище „Шереметиево“ бе задържан и ръководителят на неговия щаб Леонид Волков. \r\nПо-рано в интервю за медията руският опозиционер изрази увереност, че ще бъде арестуван преди провеждането на изборите за президент на Руската федерация (18 март) и ще бъде освободен след приключването им.Тереза Герова", "date": "2018.02.22", "title": "Deutsche Welle: Отново задържаха Алексей Навални"}
{"url": "http://www.focus-news.net/news/2018/02/22/2491532/daniel-panov-kmet-na-veliko-tarnovo-nad-38-e-zaetostta-na-hotelite-v-obshtinata-spored-sabraniya-turisticheski-danak.html", "text": "Над 38% е заетостта на хотелите в региона, според събрания туристически данък за 2017 година. Това каза по време на редовното заседание на Великотърновски общински съвет кметът на Велико Търново Даниел Панов, предаде репортер на Радио „Фокус“ – Велико Търново. Данните Панов изнесе след упрек от страна на общинския съветник от БСП Стоян Витанов, че туристическият бранш не се развива, а върви надолу. В отговор градоначалникът подчерта, че цифрата наистина не е много висока, но допълни и, че вероятно не всяка една нощувка е отчетена. „Според събраните средства от туристическия данък през миналата година, излизат над 38% заетост на хотелите, по това, което е декларирано. Далеч съм от мисълта, че в хотелите няма по-голяма заетост, но е моя работа да контролирам данъчните декларации на бизнеса. Въпреки това мога да Ви уверя, че в момента се проверяват къщите са гости и вече имаме 20 новорегистрирни обекта“, заяви кметът. Той добави, че Велико Търново е един от седемте първи града в страната по усвояване на европейски средства. Той е и единственото населено място с естествен прираст у нас. Даниел Панов подчерта и, че за миналата година в старата столица са реализирани над 450 културни събития, с които, по думите му,  се подпомагат хотелиерския бизнес и туризма в региона. „Зачитайте работата на администрацията, зачитайте постиженията на младите хора в общината и, когато критикувате, го правете градивно”, каза още Даниел Панов.\r\nЛуиза ТРАНЧЕВА", "date": "2018.02.22", "title": "Даниел Панов, кмет на Велико Търново: Над 38% е заетостта на хотелите в общината според събрания туристически данък"}
{"url": "http://www.focus-news.net/news/2018/02/22/2491533/deputatite-reshiha-kabelite-za-televiziya-i-internet-da-se-razpolagat-podzemno-osven-v-kvartali-s-nad-10-hil-zhiteli.html", "text": "Народните представители приеха нов Закон за електронните съобщителни мрежи и физическата инфраструктура, предаде репортер на Агенция „Фокус“. Депутатите решиха кабелните електронни съобщителни мрежи да се разполагат подземно. Те могат да се разполагат въздушно само извън урбанизирани територии, в урбанизирани територии с население до 10 хил. жители, както и в квартали с над 10 хил. жители. Не се допуска кабелите да са въздушно разположени в селища с национално значение или места, обявени за резервати с историческо, археологическо, етнографско или архитектурно значение. МС по предложение на транспортния министър ще определя правилата за разполагане и демонтаж на електронни съобщителни мрежи. Комисията за регулиране на съобщенията ще решава споровете за достъп до съществуваща инфраструктура, включително определяне на цени за достъп и координиране на строежи. Със закона се създава Единна информационна точка, която да осигурява достъп на мрежовите оператори до срокове, инфраструктура, планирани дейности по строителство.\r\nЗаконът въвежда европейска директива. През 2016 година страната ни е получила уведомително писмо от ЕК, че не изпълнява задълженията си да нотифицира мерки, съобразени с директивата. \r\nБиляна ИВАНОВА", "date": "2018.02.22", "title": "Депутатите решиха кабелите за телевизия и интернет да се разполагат подземно, освен в квартали с над 10 хил. жители"}
{"url": "http://www.focus-news.net/news/2018/02/22/2491467/kyustendil-dokumentalniyat-film-donbaska-prolet-shte-bade-predstaven-v-chitalishte-bratstvo.html", "text": "Документалният филм „Донбаска пролет” ще бъде представен в Кюстендил. Това съобщиха за Радио „Фокус” – Кюстендил от читалище „Братство”. Филмът ще бъде прожектиран от 18.00 часа в залата на читалището. Той показва живота на обикновените хора в Донбас в условията на война. Заснетите репортажни кадри от 2016 година представят войната през погледа на местните жители – техните преживявания, гняв, болка и надежда за бъдещето. Автор на документалния филм е Екатерина Митринова.\r\nВенцеслав ИЛЧЕВ", "date": "2018.02.22", "title": "Кюстендил: Документалният филм „Донбаска пролет” ще бъде представен в читалище „Братство”"}
{"url": "http://www.focus-news.net/news/2018/02/22/2491536/plenumat-na-visshiya-sadeben-savet-prie-konsolidiraniya-godishen-finansov-otchet-za-kasovo-izpalnenie-na-byudzheta-i-balansa-na-sadebnata-vlast-kam-31-dekemvri-2017-g.html", "text": "Пленумът на Висшия съдебен съвет прие консолидирания годишен финансов отчет за касово изпълнение на бюджета и баланса на съдебната власт към 31 декември 2017 г. Това съобщиха от пресцентъра на Висшия съдебен съвет. Отчетът, на основание чл. 366, ал. 3 от ЗСВ ще бъде предоставен на Министерски съвет и Министерство на финансите за внасяне в Народното събрание, заедно с отчета на изпълнение на държавния бюджет.", "date": "2018.02.22", "title": "Пленумът на Висшия съдебен съвет прие консолидирания годишен финансов отчет за касово изпълнение на бюджета и баланса на съдебната власт към 31 декември 2017 г."}
{"url": "http://www.focus-news.net/news/2018/02/22/2491539/api-vazstanoveno-e-dvizhenieto-po-pat-i-7-drentsi-venets-v-rayona-na-venets.html", "text": "Възстановено е движението по път I-7 Дренци - Венец в района на Венец. Това съобщиха от пресцентъра на Агенция \"Пътна инфраструктура\".", "date": "2018.02.22", "title": "АПИ: Възстановено е движението по път I-7 Дренци - Венец в района на Венец"}
{"url": "http://www.focus-news.net/news/2018/02/22/2491506/plovdiv-blagodarstven-moleben-po-povod-zemetresenieto-shte-otsluzhi-plovdivskiyat-mitropolit-nikolay-v-hram-sveti-nikolay-chudotvorets.html", "text": "Благодарствен молебен за Божията милост, проявена към нас по време на земетресението ще отслужи пловдивският митрополит Николай тази вечер от 18.00 часа в храм „Свети Николай Чудотворец”. Това съобщиха за Радио Фокус-Пловдив от пловдивската митрополия. В съобщението се казва, че с молебена ще бъде изказана благодарност към Бог затова, че ни запази невредими, в съответствие с апостолския призив „Непрестанно се молете и за всичко благодарете”.\r\n„Призовават се православните християни да въздадат Богу слава и благодарност в богослужението тази вечер“, съобщават още от митрополията.", "date": "2018.02.22", "title": "Пловдив: Благодарствен молебен по повод земетресението ще отслужи пловдивският митрополит Николай в храм „Свети Николай Чудотворец”"}
{"url": "http://www.focus-news.net/news/2018/02/22/2491535/ekathimerini-v-skopie-demontirat-pametnitsi-v-opit-da-uspokoyat-gartsiya.html", "text": "След като свалиха табелите с името „Александър Велики“ за главното летище и ключова магистрала в страната, правителството в Македония започна да демонтира статуи, които биха могли да се тълкуват като символ на иредентистки амбиции срещу Гърция, коментира електронното издание Ekathimerini.\r\nАкцията, която се разглежда като усилие да се успокои Гърция в хода на текущите преговори за името на Македония, започна в столицата Скопие в ранните часове на деня с отстраняването на статуя на революционерa  Андон Янев-Kьосето от площта пред сградата на Върховния съд в Скопие. \r\nСтатуята бе издигната наред с множество други спорни скулптури на византийски и поствизантийски владетели и воини, както и римски арки, от бившия премиер Никола Груевски от националистическата партия ВМРО-ДПМНЕ. \r\nСегашният премиер на страната, социалдемократът Зоран Заев, реагира на кампанията на Груевски, докато беше в опозиция, макар че ходът с демонтирането на паметника се разглежда като свързан с преговорите за разрешаване на спора за името, които се водят с посредничеството на ООН. \r\nЗаев изрази ангажимента си да постигне споразумение, което да проправи пътя за влизането на страната му в НАТО и Европейския съюз, припомнят от редакцията.Тереза Герова", "date": "2018.02.22", "title": "Ekathimerini: В Скопие демонтират паметници в опит да успокоят Гърция"}
{"url": "http://www.focus-news.net/news/2018/02/22/2491540/predsedatelyat-na-narodnoto-sabranie-tsveta-karayancheva-shte-se-sreshtne-s-prezidenta-na-republika-sarbiya-aleksandar-vuchich-na-23-fevruari.html", "text": "Председателят на Народното събрание Цвета Караянчева ще се срещне на 23 февруари 2018 г. в 12.00 часа с президента на Република Сърбия Александър Вучич. Това съобщиха от пресцентъра на Народното събрание. Гостът ще бъде на посещение в България по покана на президента Румен Радев.", "date": "2018.02.22", "title": "Председателят на Народното събрание Цвета Караянчева ще се срещне с президента на Република Сърбия Александър Вучич на 23 февруари"}
{"url": "http://www.focus-news.net/news/2018/02/22/2491541/zam-ministar-malina-krumova-sliven-i-nova-zagora-otgovaryat-na-iziskvaniyata-za-kandidatstvane-za-sredstva-po-op-okolna-sreda.html", "text": "Зам.-министър Малина Крумова проведе работна среща с общото събрание на Асоциацията по ВиК в Сливен, съобщиха от Областна администрация-Сливен.\r\n„Оперативната програма (ОП) „Околна среда” през този програмен период поставя няколко изисквания, като първото от тях е да бъдат финансирани прединвестиционни проучвания на ВиК-мрежата в области, които се експлоатират от един ВиК-оператор. Второто изискване е да се финансират инвестиции в населени места с над 10 хиляди еквивалент жители. В Сливенска област това са Сливен и Нова Загора”, съобщи зам.-министърът на регионалното развитие и благоустройството Малина Крумова на работна среща с общото събрание на Асоциацията по ВиК, под председателството на областния управител Чавдар Божурски. Целта на инвестиционните проучвания е да се обследва ВиК-мрежата, за да бъдат намерени решения за реконструкцията на най-неотложните участъци в нея.  В Сливенска област проучванията се извършват от ДЗЗД „РПИП ВиК – Бургас, Сливен, Шумен”.\r\n„През последната година и половина бяха извършени сериозни проучвания на съществуващата мрежа не само в общините Сливен и Нова Загора, но и в останалите две общини – Котел и Твърдица. Определени са инвестиционните приоритети.  Очакваме до края на годината да бъдат намерени решения и за проблемите в малките населени места, които имат под 10 000 еквивалент жители”, допълни зам.-министърът. Подготвяният нов Закон за ВиК предвижда формирането на фонд, който да бъде насочван за подобни нужди. „Ако законът бъде приет в близките месеци,  фондът ще заработи до края на годината и ще бъде източник на финансиране в малките населени места, които не могат да получават средства от европейски или други източници”, увери Малина Крумова.\r\nИнвестиционните приоритети на община Сливен включват изграждането съоръжения и обекти на обща стойност над 59 млн.лева. Сред тях са нова канализация в сливенския кв. ”Речица” за 12,3 млн. лева; реконструкция на довеждащия водопровод до Пречиствателната станция за питейни води на стойност 13 млн. лева и въвеждане на станцията в експлоатация – 6 млн. лева; вътрешна водопроводна мрежа в Сливен за 13,6 млн. лева, предвидено е и закупуването на комбинирана каналочистачна машина за 1,5 млн. лева, с каквато „ВиК” до момента не разполага.\r\nВиК-операторът ще кандидатства за финансиране на стойност 19,6 млн. лева в община Нова Загора. Средствата ще се инвестират в пълна реконструкция на съществуващата Пречиствателна станция за отпадни води – 7,6 млн. лева. Предвидени са инвестиции в канализацията на града за 4,5 млн.лева, както и във водопроводната мрежа за 7,5 млн.лева.", "date": "2018.02.22", "title": "Зам.-министър Малина Крумова: Сливен и Нова Загора отговарят на изискванията за кандидатстване за средства по ОП „Околна среда“"}
{"url": "http://www.focus-news.net/news/2018/02/22/2491542/plovdiv-10-500-kasa-tsigari-bez-banderol-sa-izzeti-pri-proverka-na-parking-na-ul-sofiya.html", "text": "10 500 къса цигари без бандерол са иззети при проверка на паркинг на ул. „София“. Това съобщиха от ОДМВР - Пловдив. Мъжът, занимавал се с разпространение на цигари без български бандерол, е разкрит от служители на Второ РУ в Пловдив. При проверка вчера на паркинг на ул. „София“ униформените установили, че 46-годишният мъж държи 10 500 къса контрабандни папироси. Срещу извършителя е образувано бързо производство. Предстои материалите да бъдат внесени в районната прокуратура.", "date": "2018.02.22", "title": "Пловдив: 10 500 къса цигари без бандерол са иззети при проверка на паркинг на ул. „София“"}
{"url": "http://www.focus-news.net/news/2018/02/22/2491543/tass-vladimir-putin-oglavi-medien-reyting-za-nay-spomenavaniya-v-sredstvata-za-masova-informatsiya-mazh.html", "text": "Държавният глава на Руската федерация Владимир Путин оглави рейтинг за най-споменаваните в средствата за масова информация мъж в страната, предава TACC, като се позовава на съобщение от компанията, изготвила класацията – „Медиалогия“.\r\nВ челната тройка влизат премиерът Дмитрий Медведев и говорителят на Кремъл Дмитрий Песков. \r\nМедийният индекс е показател за качественото състояние на информационното поле, формирано от СМИ около лица, компании и марки. Колкото по-голямо е тяхното значение, по-ярко и позитивно е присъствието им в медиите, толкова по-позитивен е и техният имидж. Рейтингът е изготвен специално за 23 февруари. Той е съставен на база 43,5 хил. влиятелни източници – телевизии, вестници, списания, радиа, информационни агенции, електронни медии. Тереза Герова", "date": "2018.02.22", "title": "ТАСС: Владимир Путин оглави медиен рейтинг за най-споменавания в средствата за масова информация мъж"}
{"url": "http://www.focus-news.net/news/2018/02/22/2491544/petima-dushi-sa-zadarzhani-v-moment-na-proizvodstvo-na-sintetichna-droga-v-burgaskoto-selo-grozden.html", "text": "В резултата на оперативните действия на служители на РУ - Котел и ОДМВР - Сливен е реализирана спецакция по разкриване на нарколаборатория и задържане на лица, произвеждащи високорискови синтетични наркотици в бургаското село Грозден. Това съобщиха от ОДМВР - Сливен. Акцията е осъществена съвместно със служители на РУ - Сунгурларе към Областна дирекция на МВР - Бургас. На 21 февруари полицейските служители влизат в частен имот в селото, където установяват петима мъже в момент на производство на наркотици. Петимата са арестувани и отведени в РУ-Сунгурларе. В имота са извършени процесуално-следствени действия, при които полицейските служители установяват помещение, обособено като лаборатория. Иззети са множество предмети, вещества, съдове и прекурсори , необходими за производството на метамфетамин.  Иззети са и други веществени доказателства, имащи отношение към извършваната престъпна дейност. \r\nЗадържаните са криминално проявени лица с инициали С.Т. (на 20 г.), И. Г. (на 23 г.), С.С. (на 22 г.) от град Сливен, 33-годишният Ж. К. от град Сунгурларе и 26-годишният Н.К. от село Грозден.  \r\nУведомена е Районна прокуратура - Карнобат. Образувано е досъдебно производство. Работата  по случая продължава.", "date": "2018.02.22", "title": "Петима души са задържани в момент на производство на синтетична дрога в бургаското село Грозден"}
{"url": "http://www.focus-news.net/news/2018/02/22/2491534/gd-granichna-politsiya-intenziven-e-trafikat-na-granichnite-punktove-s-gartsiya-turtsiya-rumaniya-i-sarbiya.html", "text": "Интензивен е трафикът на граничните пунктове с Гърция, Турция, Румъния и Сърбия. Това съобщиха от пресцентъра на ГД „Гранична полиция“. Информацията за трафика на граничните пунктове е към 13.30 часа. На българо-сръбската граница на ГКПП \"Калотина\" трафикът е интензивен на вход за товарни автомобили. На българо-гръцката граница на ГКПП \"Кулата\" трафикът е интензивен на вход за товарни автомобили. На българо-турската граница трафикът е интензивен на ГКПП \"Лесово\" на изход за товарни автомобили. На българо-румънската граница  трафикът е интензивен на ГКПП \"Дунав мост\" - Русе  и на ГКПП \"Дунав мост\" - Видин на изход за товарни автомобили. На българо-македонската граница трафикът е нормален на всички гранични контролно-пропускателни пунктове.", "date": "2018.02.22", "title": "ГД „Гранична полиция“: Интензивен е трафикът на граничните пунктове с Гърция, Турция, Румъния и Сърбия"}
{"url": "http://www.focus-news.net/news/2018/02/22/2491528/blagoevgrad-intenziven-e-trafikat-na-gkpp-kulata-na-vhod-za-tovarni-avtomobili.html", "text": "Интензивен е трафикът на ГКПП „Кулата“ на вход за товарни автомобили. Това съобщиха за Радио „Фокус“ – Пирин от 'Гранична полиция\". Без проблеми се извършва и преминаването на всички видове моторни превозни средства през ГКПП „Илинден“, както и на останалите пунктове по българо-гръцката граница.\r\nКристина МИТКОВА", "date": "2018.02.22", "title": "Благоевград: Интензивен е трафикът на ГКПП „Кулата“ на вход за товарни автомобили"}
{"url": "http://www.focus-news.net/news/2018/02/22/2491545/aktsenti-v-predavaneto-sas-slavnata-2-ra-trakiyska-diviziya-za-chestta-na-balgariya-po-radio-fokus-plovdiv.html", "text": "В предаването „Със славната 2-ра Тракийска дивизия – За честта на България“ по Радио „Фокус”-Пловдив днес отново ще говорим за фамилия Вазови – един род с изтъкнати воини и творци, фамилията, която дава на България толкова велики личности. За тях ще ни разкаже доц. д-р Петър Ненков. Също в днешното предаване ще си припомним за подвига на Гюро Михайлов. Мнозина са чували или употребявали израза „като Гюро Михайлов на пост“. За някои този израз означава безсмислена упоритост, за други – безпримерен героизъм. Може би не всички знаят, че Гюро Михайлов от трета рота на Първа Пловдивска дружина и днес е символ на безумна храброст и безпределна вярност към дълга и към България.\r\nВ края на предаването ни, от директора на Регионалния исторически музей Стефан Шивачев ще чуем повече за политика Иван Гешов. Предаването „Със славната 2-ра Тракийска дивизия – За честта на България“ се излъчва всеки четвъртък, от 15.00 до 16.00 часа. Водещ на предаването е Цветана Тончева.", "date": "2018.02.22", "title": "Акценти в предаването „Със славната 2-ра Тракийска дивизия – За честта на България“ по Радио „Фокус”-Пловдив"}
{"url": "http://www.focus-news.net/news/2018/02/22/2491546/plovdiv-650-kilograma-pchelen-med-sa-otkradnati-v-zemlishteto-na-selo-boykovo.html", "text": "650 килограма пчелен мед са откраднати в землището на село Бойково. Това съобщиха от ОДМВР - Пловдив. Кражбата се разследва от служители на Първо РУ. По предварителни данни, продукцията на 43-годишен пчелар била задигната за времето между 18 и 21 февруари от навес в землището на село Бойково. Работата по проверката на сигнала продължава.", "date": "2018.02.22", "title": "Пловдив: 650 килограма пчелен мед са откраднати в землището на село Бойково"}
{"url": "http://www.focus-news.net/news/2018/02/22/2491547/sport-germaniya-specheli-olimpiysko-zlato-v-shtafetata-ot-severnata-kombinatsiya-pri-mazhete.html", "text": "Германия спечели олимпийското злато в щафетата от северната комбинация при мъжете в Пьончан. Това е продължение на немската доминация в дисциплината, където германци заеха първите три места в индивидуалната надпревара.\r\nЕрик Френцел, Винценц Гайгер, Фабиан Рийзле и Йоханес Ридзек бяха втори след ски-скоковете, където най-добре се представиха австрийците.\r\nВ ски-бягането германците финишираха с време от 46:09,8 минути. Втори завършиха норвежците. Те изостанаха на 52,7 секунди, а бяха четвърти след ски-скоковете. За австрийците останаха  бронзовите медали.", "date": "2018.02.22", "title": "Спорт: Германия спечели олимпийско злато в щафетата от северната комбинация при мъжете"}
{"url": "http://www.focus-news.net/news/2018/02/22/2491552/konstantin-prodanov-abv-darzhavata-tryabva-da-investira-v-prestrukturirane-na-ikonomikata-ako-iskame-da-preborim-bednostta.html", "text": "Държавата трябва да инвестира в преструктуриране на икономиката, ако искаме да преборим бедността. Това заяви финансистът и лидер на АБВ Константин Проданов по време на дискусионен форум на тема „Бедност и доходи“, съобщиха от пресцентъра на ПП АБВ. „Бедността е реален и глобален факт. Тя ярко засяга и България. Една от причините е свързана със структурата на икономиката ни, каквито са икономиките на държави от третия свят. Повече от 50 процента от българския износ е на суровини. До преди няколко години високотехнологичният ни износ беше едва 3 - 4 процента при средно 18% за ЕС. В момента този високотехнологичен износ на България е малко покачен, заради военнопромишления ни комплекс и за съжаление множеството военни конфликти в близки до нас региони. Но икономическото пространство в страната ни като цяло продължава да е много фрагментирано. Близо 99 процента са микро предприятия с персонал до 10 души, които буквално се борят за оцеляване. Това са често и семейни предприятия. На този фон всички знаем, че малък и среден бизнес може да има само ако има едър такъв, който те да обслужват. В резултат на горепосоченото най-често срещаните професии у нас са автомонтьори, шофьори, продавач консултанти и т.н. С тази структура на икономиката ние няма как да излезем от бедността“, посочи той. \r\nСпоред Проданов за да се излезе от омагьосания кръг на икономика, която води до ниски трудови възнаграждения и принуждава масово българите да напускат родината си за да търсят препитание, е необходима намеса от страна на държавата и изготвяне на дългосрочна визия за развитие. „Намесата на държавата трябва да е много по-сериозна в много и различни аспекти, но нейната роля не трябва да е просто да преразпределя, тя трябва да инвестира. Седемдесет процента от българите живеят с доходи под тези, които са им необходими за минимална издръжка. Т.е. ролята на държавата е да се върне в икономиката като инвеститор, и не да се вторачва, както и други специалисти посочват, от тримесечие на тримесечие, а да погледне в бъдещето за поне 10-20 години напред, да реши каква икономика искаме да имаме. Какъв процент в тази икономика да идва от енергетика, от военнопромишления комплекс, от нови технологии и да прецени на база на това какви изобщо са световните тенденции. Трябва да се вземе предвид и факта, че след период от едно-две десетилетия голяма чат от тези работни места, които имаме в производството, заради роботизацията и автоматизацията изобщо няма да съществуват. Т.е. пак казвам, тази промяна в профила на икономиката ни няма как да се случи сама. Вижте примерите на Китай, Япония, Сингапур, ако щете и на Виетнам“.\r\nЛидерът на АБВ  посочи, че осигуряването на качествено и пазарно ориентирано образование е от изключително значение, но то само по себе си няма да донесе необходимия просперитет, защото добре подготвените специалисти веднага напускат страната. „Образованието само по себе си е голяма крачка напред, но само то не е достатъчно. Трябва да се създадат и тези добре платени работни места, които да задържат високообразованите и квалифицирани кадри тук, в България“. Трудът в България е драстично подценен. Брутната добавена стойност за един работен час е 45 процента от средната за Европа, а средното възнаграждение в страната ни е 26 процента от средното за държавите на Стария континент. Т.е. получаваме почти двойно по-ниско възнаграждение спрямо производителността на труда си. Това трябва да се промени“.", "date": "2018.02.22", "title": "Константин Проданов, АБВ: Държавата трябва да инвестира в преструктуриране на икономиката, ако искаме да преборим бедността"}
{"url": "http://www.focus-news.net/news/2018/02/22/2491551/prezidentat-rumen-radev-udostoi-s-visshe-ofitsersko-zvanie-noviya-nachalnik-na-vma-prof-ventsislav-mutafchiyski.html", "text": "„Уверен съм, че знанията и експертизата, които притежавате ще бъдат гарант за издигане авторитета на Военномедицинска академия и очаквам, че под ваше ръководство болницата ще бъде образец за качествени медицински услуги, прозрачност на решенията и финансова ефикасност“. Това заяви президентът и Върховен главнокомандващ на въоръжените сили Румен Радев на тържествена церемония, която се състоя в Гербовата зала на „Дондуков“ 2, съобщиха от прессекретариата на държавния глава. Със свой указ държавният глава назначи полковник Венцислав Мутафчийски на длъжността „Началник на Военномедицинска академия и главен лекар на въоръжените сили на Република България“, и го удостои с висше офицерско звание „бригаден генерал“.  \r\nВ словото си президентът отбеляза високия професионализъм и отдаденост на военната медицина, които притежава бригаден генерал Венцислав Мутафчийски и изрази убеденост, че традициите на болницата трябва да се запазят и да продължат да се развиват в бъдеще. \r\nБригаден генерал Венцислав Мутафчийски благодари за връчените му пагони и отбеляза, че съзнава отговорността, която стои пред него. „В управлението на тази болница трябва да се гледа напред, не само да се задържат достигнатите позиции, а да се надгражда“, каза той.   \r\nБригаден генерал Венцислав Мутафчийски заяви, че няма да позволи да се опетни името на ВМА, на колегите му, както и неговото име и благодари за оказаното му доверие. \r\nСред присъстващите на церемонията бяха министърът на отбраната Красимир Каракачанов, висшият команден състав на Българската армия, генерали и офицери от видовете Въоръжени сили.", "date": "2018.02.22", "title": "Президентът Румен Радев удостои с висше офицерско звание новия началник на ВМА проф. Венцислав Мутафчийски"}
{"url": "http://www.focus-news.net/news/2018/02/22/2491549/vitseprezidentat-iliyana-yotova-vrachi-balgarski-dokumenti-na-spasitelya-ot-lim-safet-balichevats.html", "text": "„Горди сме, че достоен и смел човек като Вас е пожелал да стане един от нас. Вие получавате правата на всеки български гражданин, където и да се намира по света. Както повеляват Конституцията на Република България и българските закони“. Това заяви вицепрезидентът Илияна Йотова на официална церемония в Гербовата зала на „Дондуков“ 2, на която връчи български документи за самоличност на Сафет Баличевац, съобщиха от прессекретариата на държавния глава. Сръбският гражданин е един от участниците в спасителната операция след автобусната катастрофа в река Лим на 4 април 2004 г. Тогава загинаха 12 деца от Свищов. \r\n„Каквито и силни думи да произнесем днес в знак на признателност към Вас, към всички спасители в река Лим – те ще звучат слабо. Ще звучат слабо на фона на трагедията, почернила не само няколко български семейства, а цяла България, която изгуби без време свои чеда“, отбеляза вицепрезидентът.   \r\nПо думите ѝ действията на спасителите от Лим са добрият пример как постъпват истинските хора, пример са за това, че който иска да направи добро, може да го стори и със завързани ръце, както е казал Достоевски. „Днес, когато в нашия живот нахлуват омразата, противопоставянето, агресията, отчуждението, Вие, г-н Баличевац, показвате, че човешката добрина още има място между хората“, заяви Илияна Йотова.", "date": "2018.02.22", "title": "Вицепрезидентът Илияна Йотова връчи български документи на спасителя от Лим Сафет Баличевац"}
{"url": "http://www.focus-news.net/news/2018/02/22/2491557/sofiya-avtokradets-poluchi-edna-godina-zatvor-sled-sporazumenie-sas-sofiyska-rayonna-prokuratura.html", "text": "Автокрадец получи една година затвор след споразумение със Софийска районна прокуратура. Това съобщиха от пресцентъра на Прокуратура на Република България. По споразумение на СРП, подсъдимият Ярослав Димитров е осъден за това, че:\r\nНа 13 март 2015 г. около 20.00 часа в София на бул. „Христофор Колумб“ № 1, терминал – 1 на летище София, противозаконно пречил на органи на властта - полицейските служители З., Д., В. и Б. да изпълнят служебните си задължения; като при опит от тяхна страна да го задържат, той не изпълнил полученото разпореждане да напусне управлявания от него автомобил (предмет на противозаконно отнемане по друго досъдебно производство). Вместо това Димитров се заключил в последния и направил опит да избяга с него, като го насочил към служебен полицейски автомобил марка „Ауди“, модел „А 6“ и го блъснал. \r\nДимитров е осъден и за това, че на 13 март 2015 г. около 20.00 часа в София на бул. „Христофор Колумб“ № 1, терминал – 1 на летище София извършил непристойни действия, грубо нарушаващи обществения ред и изразяващи явно неуважение към обществото – отправил неколкократно на висок глас нецензурни и груби реплики на полицейските служители от СДВР - З., Д., В. и Б. \r\nНа подс. Димитров е определено наказание лишаване от свобода за срок от една година, което следва да бъде изтърпяно при първоначален строг режим. Споразумението е с характер на влязла в сила присъда и не подлежи на обжалване или протест.", "date": "2018.02.22", "title": "София: Автокрадец получи една година затвор след споразумение със Софийска районна прокуратура"}
{"url": "http://www.focus-news.net/news/2018/02/22/2491556/stara-zagora-86-godishna-zhena-e-stanala-zhertva-na-telefonna-izmama-sas-suma-mezhdu-5000-i-6000-lv.html", "text": "86-годишна жена е измамена с парична сума между 5000 - 6000 лв. Това съобщиха от МВР. На 21 февруари около 19.40 часа жената сигнализирала във Второ РУ – Стара Загора, че е била въведена в заблуждение от непознат мъж, позвънил ѝ към 17.30 часа и представил се като „следовател в полицията“. Той ѝ обяснил, че е била „набелязана“ от телефонни измамници и за залавянето им е необходимо да предостави всичките си спестявания. Малко по-късно жената хвърлила от терасата на жилището си парична сума между 5000 и 6000 лв. Образувано е досъдебно производство.", "date": "2018.02.22", "title": "Стара Загора: 86-годишна жена е станала жертва на телефонна измама със сума между 5000 и 6000 лв."}
{"url": "http://www.focus-news.net/news/2018/02/22/2491558/milcho-lalov-kmet-na-bregovo-trafikat-na-tsisterni-sas-syarna-kiselina-tryabva-da-preminava-izvan-naselenoto-myasto.html", "text": "Трафикът на цистерни със сярна киселина трябва преминава извън Брегово, заяви пред Радио „Фокус“ – Видин Милчо Лалов, кмет на Община Брегово. Той посочи, че 750 души в Брегово са подкрепили в подписка с това искане. „Хората се страхуват от инциденти – ако катастрофира някоя от цистерните и стане разлив, ще пострадат хора от града, тяхното имущество. През последните няколко месеца на ден преминават десетки автомобилни цистерни през граничния пункт, който е в границите на града“, обясни Милчо Лалов. Цистерните минават през централната градска улица в Брегово. \r\n„Тежкотоварните камиони преминават покрай училището, а това е опасно. За сега няма решение за преместване на пункта“, каза Милчо Лалов. Трафикът на цистерните със сярна киселина е насочен към предприятие в сръбския град Прахово. Подписката на хората в Брегово е изпратена до министерствата на регионалното развитие и на транспорта, както и до националния омбудсман.\r\nАнна ЛОЗАНОВА", "date": "2018.02.22", "title": "Милчо Лалов, кмет на Брегово: Трафикът на цистерни със сярна киселина трябва да преминава извън населеното място"}
{"url": "http://www.focus-news.net/news/2018/02/22/2491559/parlamentat-prie-promeni-v-zakona-za-filmovata-industriya-na-vtoro-chetene-s-koito-darzhavno-podpomagane-za-film-ne-tryabva-da-nadvishava-50-ot-byudzheta-na-proekta.html", "text": "Парламентът прие промени в Закона за филмовата индустрия на второ четене, предаде репортер на Агенция „Фокус“.  Съгласно промените размерът на средствата за държавно подпомагане на филм не трябва да надвишава 50% от бюджета на проекта, а за трудни филми – 80% от него, но не повече от 70% от средностатичстическия бюджет за предходната година за съответния вид филм. В законодателството се посочва, че труден филм е сложен за реализация филм, който е създаден в една единствена оригинална версия на официален български език. Промените имат за цел да изпълнят ангажиментите на Република България, свързани с привеждане на действащите схеми за държавна помощ в областта на филмопроизводството в съответствие със съобщението на Комисията относно държавната помощ за филми и други аудиовизуални произведения. \r\nДеница КИТАНОВА", "date": "2018.02.22", "title": "Парламентът прие промени в Закона за филмовата индустрия на второ четене, с които държавно подпомагане за филм не трябва да надвишава 50% от бюджета на проекта"}
{"url": "http://www.focus-news.net/news/2018/02/22/2491553/ministar-temenuzhka-petkova-temata-balgarskata-strana-da-bade-kupuvach-na-chez-ne-stoi-na-dneven-red.html", "text": "Темата българската страна да бъде купувач на ЧЕЗ не стои на дневен ред за обсъждане. Това каза министърът на енергетиката Теменужка Петкова по време на заседание на парламентарната комисия по енергетика в отговор на въпрос на зам.-председателя на ПГ на БСП Жельо Бойчев дали разполага с информация на какъв етап е процедурата по продажба на ЧЕЗ, предаде репортер на Агенция „Фокус“. „Ако темата се е повдигала, бъдете сигурни, че щяхме да инициираме информирането на Комисията по енергетика, както и на народните представители“, изтъкна Теменужка Петкова. „Въпросът е много важен, по темата се говори през последната година“, посочи тя и уточни, че процедурата по продажба на ЧЕЗ се реализира по законодателството на Чехия. „България на практика няма никакво касателство по този въпрос“, коментира министърът. „В тази тръжна процедура са участвали доста компании, голяма част от тях и български“, обясни енергийният министър. „Надявам се да се случи това, което е най-добре за сигурността на българската енергетика“, заяви Теменужка Петкова. „ЧЕЗ притежава най-сериозните активи в тази област и за нас не може да бъде безразлично кой ще придобие тези активи, ако чешката страна реши да пристъпи към тази стъпка“, посочи тя. „За нас е важно да се гарантира сигурността на доставките и качеството на предоставяните услуги“, каза още енергийният министър. \r\nДепутатът Жельо Бойчев коментира: „Ясна е значимостта на въпроса, за колко потребители става въпрос“. „Ако имате информация е добре да бъде споделена в парламента“, посочи той и попита стоял ли е на дневен ред въпросът българската държава да се заяви като купувач на ЧЕЗ.\r\nВ Комисията по енергетика с едноминутно мълчание беше почетена паметта на Георги Гегов, изпълнителен директор на „Булгартрансгаз“.\r\nБиляна ИВАНОВА", "date": "2018.02.22", "title": "Министър Теменужка Петкова: Темата българската страна да бъде купувач на ЧЕЗ не стои на дневен ред"}
{"url": "http://www.focus-news.net/news/2018/02/22/2491554/nova-tv-makedoniya-na-myastoto-na-pametnika-na-andon-yanev-kyoseto-shte-raste-darvo-za-choveshkite-prava.html", "text": "На мястото пред Върховния съд в Скопие, където допреди няколко часа се издигаше паметникът на революционера Андон Янев Кьосев, ще бъде засадено дърво „за човешките права“, под което ще бъде гравиран чл. 10 от Общата харта за правата на човека на ООН. Това заяви кметът на Скопие Петре Шилегов, добавяйки, че незаконните конструкции в македонската столица – като статуята на революционера, вече няма да бъдат толерирани, предава електронното издание „НОВА ТВ“. Дървото, което ще бъде засадено на мястото на паметника, ще бъде от типа „гинко\".\r\nКоментирайки среднощната акция за демонтирането на паметника, Шилегов подчерта, че тя е проведена в тъмните часове на деня, за да не бъде възпрепятствано движението по улиците. \r\nПо същия начин, под прикритието на тъмнината, преди няколко години бе поставена статуята, коментират от редакцията. В тази връзка кметът на македонската столица отбеляза: „Последното правителство направи това в ранните часове на сутринта, без никой да вижда, защото знаеше, че това е незаконно строителство“.\r\nПри проверката на упълномощения строителен инспектор на Община Център, като се посочва, е установено, че статуята не е поставена на място, одобрено от Град Скопие. Тереза Герова", "date": "2018.02.22", "title": "„НОВА ТВ“ (Македония): На мястото на паметника на Андон Янев Кьосето ще расте дърво „за човешките права“"}
{"url": "http://www.focus-news.net/news/2018/02/22/2491560/tsvetislava-tsvetkova-kmet-na-tran-initsiativite-ni-svarzani-s-ekologiyata-sa-nasocheni-kam-zapazvaneto-na-obshtinata-kato-ekologichno-chist-rayon-s-tsel-razvitie-na-turizma.html", "text": "Инициативите, свързани с екологията, които предприемаме, са насочени към запазването на общината като екологично чист район, с цел развитие на туризма. Това коментира пред Радио „Фокус“ кметът на Община Трън Цветислава Цветкова. „Основната ни цел е да запазим чистата природа, която е в нашия край и съответно да можем да привлечем повече туристи, които да се радват на природата и чистия въздух, който имаме на територията на община Трън. Стараем се редовно да извозваме отпадъците, тъй като територията ни е голяма. Имаме много нерегламентирани сметища и вниманието ни е насочено в тази посока за почистване на тези нерагламентирани сметища в различните населени места. Имаме 51 населени места и много често недобросъвестни граждани правят сметища, така че това към момента е което стои като проблем на територията на община Трън, но мисля че успяваме да се справим с възникналите проблеми“, коментира Цветислава Цветкова. Тя каза още, че Общината има одобрени средства от Общинския съвет за реконструкция на Трънската екопътека, тъй като дълги години тя не е ремонтирана. \"По този начин туристите, които идват, ще имат възможност да се насладят на природата, да се разходят, да посетят парка, който се намира на Ждрелото на река Ерма\", каза още Цветкова.", "date": "2018.02.22", "title": "Цветислава Цветкова, кмет на Трън: Инициативите ни, свързани с екологията, са насочени към запазването на общината като екологично чист район с цел развитие на туризма"}
{"url": "http://www.focus-news.net/news/2018/02/22/2491562/burgas-na-nyakolko-mesta-e-grada-se-izvarshva-rezitba-na-darvesnata-rastitelnost.html", "text": "На няколко места се извършва резитба на дървесната растителност. Това каза за Радио „Фокус“ - Бургас Светла Танева, началник отдел „Озеленяване“ в Община Бургас. В момента такова рязане се извършва на ул. „Александровска“. Срещу Съдебната палата е направено обезопасяване на короните на дърветата. „Извършихме резитби по ул. „Димитър Бракалов“, по ул. „Булаир“ за осигуряване безопасността на преминаване, по ул. „24- ти черноморски пехотен полк“, в комплексите „Славейков“, „Изгрев“ и ‘Зорница“, в кварталите „Черно море“ и „Сарафово“. Тепърва ще започнат резитбите в кварталите „Ветрен“ и“ Банево“. В момента почистваме залесителния пояс по бул.’Захари Стоянов“. Основните почиствания се правят през година, за да осигурим максимален естетически вид на разделителните ивици, залесителните пояси. Трудно ни е, защото от 2008 година до момента бдсжетът ни е редуциран, но правим максимални усилия градът с по-малко средства да изглежда добре“, каза още Танева. По думите ѝ 3.1 млн. лева са средствата за поддържане на над 5500 дка интензивно поддържани площи на година.\r\nТанева добави, че през тази година ще се озелени пешеходната зона „Богориди“ с дървета. Ще се наблегне на осветителните стълбове и перголи, които ще се сложат в тупикови улици с озеленяване. Ще се наблегне и в зоната на големия плувен басейн парк „Света Троица“. „Това са двата големи обекта, в които ще бъде извършено по-значително озеленяване . Плануваме да извършим текущи ремонти на всички детски площадки, тъй като има много големи нанесени вандалски щети. Ще приключим и преписките от миналата година от гражданите във връзка с подадени сигнали за опасна декоративна дървесна растителност. До края на март се надявам да се извърши първотто окосяване на парковите територии и разделителните ивици“, каза още Танева.\r\nМария РУСЕВА", "date": "2018.02.22", "title": "Бургас: На няколко места е града се извършва резитба на дървесната растителност"}
{"url": "http://www.focus-news.net/news/2018/02/22/2491563/api-nad-25-mln-lv-shte-badat-investirani-vav-vazstanovyavaneto-na-uchastaka-pri-10-ti-km-na-pat-ii-14-vidin-kula-vrashka-chuka.html", "text": "Над 2.5 млн. лева ще бъдат инвестирани във възстановяването на участъка при 10-ти км на път II-14 Видин - Кула - Връшка чука. Това съобщиха от пресцентъра на Агенция \"Пътна инфраструктура\". Подписан е договорът за строителен надзор при изпълнение на укрепителните дейности в отсечката между селата Бела Рада и Войница. Той ще бъде осъществяван от „Пътинвест-инженеринг“ АД. Предстои и подписване на договора за изпълнение на строителните работи. Обществената поръчка ще бъде възложена на „ИСА 2000“ ЕООД.\r\nДоговорът за изпълнение на строително-монтажните работи е за 2 534 036 лв. с ДДС, а за надзор - 39 384 лв. с ДДС.\r\nИнтензивните валежи през 2014 г. активизираха свлачищна зона на път ІІ-14 в участъка от км 10+100 до км 10+260 и предизвикаха пропадане на пътната настилка и отваряне на дълбоки пукнатини, достигащи над 1 м в дълбочина и широчина. Разрушен е и тръбен водосток при 10-ти км, който не поема повърхностните води, с което процесът на свличане се ускорява и предизвиква пропадане на пътната настилка. Това наложи възлагането на проектантски работи, които да изяснят причините за възникналите дестабилизационни процеси, да се предложат конкретни мерки и технически проект за трайно укрепване и възстановяване на засегнатия участък.\r\nОтсечката е затворена за движение, а трафикът на МПС е пренасочен по обходен маршрут - по стария път II-14, който е в непосредствена близост до авариралия участък. Скоростта е ограничена до 40 км/ч. Поставена е необходимата пътна сигнализация.\r\nПроектът за възстановяване на участъка при 10-ти км на пътя Видин - Кула - Връшка чука предвижда изграждането на укрепителна пилотно-анкерна конструкция за трайно стабилизиране на отсечката. Ще се подобри отводняването и ще бъде реконструиран компрометираният водосток. Срокът за изпълнение e 110 дни.\r\nОбектът е предложен за финансиране по приоритетна ос 4 „Превенция и управление на риска от наводнения и свлачища“ на Оперативна програма „Околна среда“ 2014-2020 г.", "date": "2018.02.22", "title": "АПИ: Над 2.5 млн. лв. ще бъдат инвестирани във възстановяването на участъка при 10-ти км на път II-14 Видин - Кула - Връшка чука"}
{"url": "http://www.focus-news.net/news/2018/02/22/2491565/shumen-dva-novi-pametnika-byaha-vpisani-v-oblastniya-registar-i-kartotekata-na-voennite-pametnitsi.html", "text": "Два нови паметника бяха вписани в Областния регистър и картотеката на военните паметници на територията на област Шумен. На свое заседание членовете на Областната комисия “Военни паметници“ взеха решение за актуализацията, като ще бъде вписана цялата информация за Паметника на загиналите жители от община Връбица във войните за обединението на България и за Паметната плоча на участниците и загиналите във войните от село Върбяне, община Каспичан, предаде репортер на Радио „Фокус“-Шумен. Кметът на Върбяне заяви, че паметникът в селото е открит в края на миналата година, като там ще се провежда честване на Архангелова задушница.\r\n„2018 година е последната година, когато Министреството на отбраната ще има възможност да помага за изграждането, възстановяването, реновирането на военни паметници, свързани с годишнината от Първата световна война. Срокът е още отворен, има още възможности за действие, през април се очаква заседание на организационния, а после - и на националния комитет. Уважаеми кметове, огледайте онова, което имате като военни паметници, нуждите, които имате, министерството подпомага изграждането на такива военни паметници, свързани с Първата световна война“, заяви Радослав Симеонов, гл. екстперт в Министерство на отбраната. Той посочи като много добър пример паметника в село Върбяне, на който са изписани не само имена на загинали, но и на участници във войните. „Обикновено тези хора остават в сянка, отдаваме почит по-скоро към загиналите, а участниците ги забравяме, вашият паметник е пионер в това отношение“, заяви Радослав Симеонов.\r\nИвелина ИВАНОВА", "date": "2018.02.22", "title": "Шумен: Два нови паметника бяха вписани в Областния регистър и картотеката на военните паметници"}
{"url": "http://www.focus-news.net/news/2018/02/22/2491564/dobrich-varnato-za-prerazglezhdane-e-deloto-sreshtu-nalozhenata-finansova-korektsiya-na-obshtinata-po-proekta-za-regionalnata-sistema-za-upravlenie-na-bitovite-otpadatsi.html", "text": "Делото срещу наложената финансова корекция на Общината по проекта за Регионалната система за управление на битовите отпадъци в регион Добрич е върнато за преразглеждане. Това съобщи на брифинг в Общината кметът на Добрич Йордан Йорданов, предаде кореспондент на Радио „Фокус” – Варна. Поводът е становището на Административния съд в град Велико Търново. През 2015 година Общината съобщи за наложената глоба в размер на около 4 млн. лв. Близо година и половина Общината се е опитвала да разбере за какво иде реч. \"Средствата, които следваше да бъдат удържани, са сума за 6 години за поддържане на уличната мрежа\", отбеляза кметът. Досега усилията са били да бъдат намерени варианти за опрощаване или намаляване на сумата. \"През лятото на 2016 година е заведено дело срещу наложения акт\", припомни Йордан Йорданов. На 20 февруари тази година е постановено решение на съда във Велико Търново. Връща се за преразглеждане делото за наложената финансова корекция на Управляващия орган. Липсват адекватни основания, както и правни такива за налагане на санкцията. Тази инстанция на практика премахва наложената глоба, от което следва казусът да бъде разгледан от Върховния административен съд. Там ще бъде взето окончателно решение. Йордан Йорданов посочи, че това е невероятен успех за Общината, която дори и за ден не е спряла да се бори. „Сега с това решение, нашата надежда е, че политиката, която заложихме в началото на мандата, ще върви с много по-бързи темпове“, каза кметът. Решението е от голяма полза както за Общината, така и за града, отбеляза Йордан Йорданов. \r\nЖулиета НИКОЛОВА", "date": "2018.02.22", "title": "Добрич: Върнато за преразглеждане е делото срещу наложената финансова корекция на Общината по проекта за Регионалната система за управление на битовите отпадъци"}
{"url": "http://www.focus-news.net/news/2018/02/22/2491566/zam-ministar-evgeni-stoyanov-sinyata-staya-vav-vratsa-obedinyava-usiliyata-na-nyakolko-institutsii.html", "text": "Заместник-министърът на правосъдието Евгени Стоянов откри във Враца „синя стая“ за изслушване на деца жертви и извършители на престъпления. Това съобщиха от пресцентъра на Министерството на правосъдието. Специалното помещение е изградено и оборудвано от Министерството на правосъдието с финансовата подкрепа на Българо-швейцарската програма за сътрудничество по проект „Укрепване на правния и институционалния капацитет на съдебната система в сферата на правосъдието за деца”.\r\nНа откриването присъстваха кметът на Община Враца Калин Каменов, представителят на Швейцарското посолство Олга Йончева, ръководителят на проекта Трифон Трифонов, председателите на Окръжен и Районен съд Враца – Надя Пеловска и Васил Ганов, прокурори, експерти от социално подпомагане, психолози, представители на МВР и членове на адвокатската колегия в града.\r\n„Всеки магистрат, полицейски служител и социален работник, ангажиран с работа с деца, знае колко важна е „синята стая“ за постигане на по-голямо доверие и резултатност при изслушването на деца, както в наказателни, така и в граждански производства“, заяви заместник-министър Стоянов. \r\nТой отбеляза, че за защита на най-добрия интерес на децата във врачанския регион са обединили усилията си няколко институции – Община Враца, която предоставя безвъзмездно помещението, Окръжен съд – Враца и Районен съд – Враца, които ще осигурят организацията и координацията за ползването ѝ от всички институции, работещи с деца. \r\nКметът на Враца Калин Каменов изрази увереност, че квалифицираните за работа с деца местни експерти и представители на съдебната система ще създадат висока организация и екипност във връзка с изслушването на малолетни и непълнолетни и най-добра защита на техните права. Той добави, че „синята стая“ ще може да се ползва и от колегите им в областта.  \r\nЗаместник-министър Стоянов припомни, че с финансовата подкрепа на Българо-швейцарската програма за сътрудничество Министерството на правосъдието откри „сини стаи“ още в градовете Варна, Плевен и Козлодуй в последните 2 г.\r\n„Благодарение на швейцарските ни партньори предстои да бъде започнат ремонт и оборудване на „сини стаи“ в Смолян, Разград,  Добрич, Хасково, които се надяваме да открием скоро“, заяви още заместник-министърът на правосъдието.", "date": "2018.02.22", "title": "Зам.-министър Евгени Стоянов: „Синята стая“ във Враца обединява усилията на няколко институции"}
{"url": "http://www.focus-news.net/news/2018/02/22/2491561/ivitsa-dachich-blagodaren-sam-na-rusiya-za-postoyannata-podkrepa-za-sarbiya-na-mezhdunarodnata-stsena.html", "text": "Първият дипломат на Белград Ивица Дачич изрази благодарност към Русия за постоянната подкрепа, която оказва на Сърбия на международната сцена. Съответното изявление той направи в рамките на пресконференция, свикана след срещата в Белград с министъра на външните работи на Руската федерация Сергей Лавров, който е на посещение в страната по повод 180-та годишнина от установяването на дипломатически отношения между двете страни, предава TACC.\r\n„Между нашите страни има отношения на стратегическо партньорство. При това не на хартия, както с някои други. Като министър на външните работи съм благодарен на Русия за постоянната подкрепа за Сърбия на международната сцена“, подчерта Дачич. Тереза Герова", "date": "2018.02.22", "title": "Ивица Дачич: Благодарен съм на Русия за постоянната подкрепа за Сърбия на международната сцена"}
{"url": "http://www.focus-news.net/news/2018/02/22/2491568/veliko-tarnovo-dve-gazovi-butilki-i-domashno-sa-unishtozheni-pri-pozhar-v-kashta-v-selo-radanovo-nyama-postradali.html", "text": "Две газови бутилки и домашно са унищожени при пожар в къща в село Раданово, община Полски Тръмбеш. Сигнал за инцидента е получен късно снощи, малко преди 00.00 часа, на тел. 112, съобщиха за Радио „Фокус“-Велико Търново от Регионална дирекция „Пожарна безопасност и защита на населението“-Велико Търново. Огънят е предизвикан от техническа неизправност в кухнята на дома, намиращ се на ул. „26-та“. Пострадали граждани няма, но са изгорели част от покрива, бяла техника, две газови бутилки и домашно имущество.  Спасена е останалата част от сградата. \r\nЛуиза ТРАНЧЕВА", "date": "2018.02.22", "title": "Велико Търново: Две газови бутилки и домашно са унищожени при пожар в къща в село Раданово, няма пострадали"}
{"url": "http://www.focus-news.net/news/2018/02/22/2491570/bdzh-patnicheski-prevozi-eood-poluchi-pocheten-priz-dobrodetel-na-2017-g.html", "text": "Днес на официална церемония в Централния военен клуб управителят на „БДЖ - Пътнически превози” ЕООД Пламен Пешаров получи приз „Добродетел на 2017 г.”. Това съобщиха от пресцентъра на БДЖ. Събитието се организира за втора поредна година от Националното сдружение на сираците в България (НССБ). \r\nОтличията се дават на организации, фирми и общественици, които са подкрепили различни социални инициативи на Сдружението, в полза на деца, лишени от родителска грижа и деца в неравностойно социално положение.\r\nПочетният приз „Добродетел на 2017 г.” беше връчен на дружеството „БДЖ - Пътнически превози” ЕООД от председателят на НССБ Слави Михайлов в знак на признателност за оказаната активна подкрепа от националния железопътен превозвач по повод инициативите на Сдружението.\r\nСлави Михайлов благодари на БДЖ за възможността през годините децата да пътуват безплатно с влак из страната, което им предоставя нови лични емоции и преживявания.\r\nПрез 2017 г. дружеството отново оказа съдействие на Националното сдружение на сираците в България, като осигури превоза на деца от различни социални институции.\r\nНационалният железопътен превозвач винаги е подкрепял инициативите за социална адаптация и интеграция на децата, лишени от родителска грижа, зачитането на техните права като пълноценни граждани на нашето общество, както и правото им на качествен и достоен живот.", "date": "2018.02.22", "title": "„БДЖ – Пътнически превози” ЕООД получи почетен приз „Добродетел на 2017 г.”"}
{"url": "http://www.focus-news.net/news/2018/02/22/2491550/emil-gushterov-obshtinski-savet-dupnitsa-rolyata-na-obshtinskata-bolnitsa-e-golyama-tya-izpalnyava-i-sotsialna-funktsiya.html", "text": "Ролята на общинската болница в Дупница е голяма, тя изпълнява и социална функция. Това каза пред Радио „Фокус” – Кюстендил Емил Гущеров, председател на Общински съвет – Дупница. По думите му на проведената организирана от него среща, свързана с бъдещето на лечебното заведение, са се отзовали много съветници, представители на различните постоянни комисии, завеждащите на отделения в болницата, прокуристът и избраният за управител. \r\n„Основната й цел беше да се начертаят основните задачи, стоящи пред новоизбраното ръководство на болницата, съобразени с решенията, взети от страна на Общинския съвет в Дупница. Мога да кажа, че тази среща беше изключително ползотворна. Знаете, че болницата е в тежко състояние. От около един месец има действащ прокурист на болницата, а близо една година се провеждат конкурси, на които се явяват кандидати или пък няма кандидати за управител. В миналия петък проведохме конкурс, а комисията одобри един кандидат, утре на сесията ще видим дали ще бъде приета неговата кандидатура”, каза Емил Гущеров. \r\nПо думите му срещата е преминала в диалогична форма. Всеки участник е изказал мнението си за общинската болница, всеки осъзнал важната роля на лечебното заведение и социалната й функция.\r\nВенцеслав ИЛЧЕВ", "date": "2018.02.22", "title": "Емил Гущеров, Общински съвет – Дупница: Ролята на общинската болница е голяма, тя изпълнява и социална функция"}
{"url": "http://www.focus-news.net/news/2018/02/22/2491555/kyustendil-okolo-2-mln-leva-sa-zadalzheniyata-na-obshtinskata-bolnitsa-v-dupnitsa.html", "text": "Около 2 млн. лева са задълженията на общинската болница в Дупница. Това каза пред Радио „Фокус” – Кюстендил Емил Гущеров, председател на Общински съвет – Дупница. По думите му има много добра оценка за работата на назначения прокурист в лечебното заведение. „Почти всички съветници изразиха своето положително становище от работата на прокуриста, от резултатите които госпожа Иванова е постигнала за тези три седмици. За това време тя е успяла да анулира или да предоговори договори и финансови взаимоотношения с различни институции, а на база на това са спестени вече близо 72 хиляди лева на годишна база. Това са най-вече предоговорени взаимоотношения с различни фирми и институции. Вижда се, че нейният избор беше изключително правилен, защото това беше и нашата основна цел – да запушваме пробойните и всички течове в харченето”, посочи Емил Гущеров. \r\nСпоред него отделно прокуристът е открил и нерегламентирани плащания в аптеката, която е в общинската болница. Там съответно ще бъдат наложени и наказания, защото става въпрос за злоупотреби. „Свършила е много работа. Прокуристът беше избран и за още нещо, което е много важно, а именно да получим точна картина за финансовото състояние на лечебното заведение. До момента имаше различни данни за задълженията на болницата. Стана ясно, че задълженията на общинската болница възлизат на около 2 млн. лева”, каза Емил Гущеров.\r\nТой заяви също, че част от констатациите на прокуриста на болницата са свързани със злоупотреби в лечебното заведение. „На срещата, която проведох, беше препоръчано да се подадат сигнали до съответните институции, защото в някои дейности има засечени злоупотреби. Другото нещо е липсата на достатъчно адекватност при стопанисването на лечебното заведение. Беше даден пример за по-високо плащане при извършване на услуги и при някои лекарства”, каза Емил Гущеров. По думите му прокуристът е на мнение, че не трябва да бъдат намалявани и нивата на компетентност на болницата, защото вариантът да има приходи в общинската болница е да се запазят тези нива. Според него всички заедно ще успеят да стабилизират общинската болница. \r\n„Повод за това ми дава пламъкът който видях в очите на прокуриста и на завеждащите на отделения в болницата. Те трябва да се движат заедно, да бъдат един отбор, с което да постигнат резултатите и болницата да бъде стабилизирана. На срещата присъства и г-н Стоилов, който е предложението за нов управител на лечебното заведение. Надявам се, че ако бъде избран и получи подкрепата на общинските съветници, той ще работи заедно със завеждащите на отделенията”, каза Емил Гущеров. Според него лечебното заведение има невероятни лекари и експерти, въпросът е добрият мениджмънт.\r\nВенцеслав ИЛЧЕВ", "date": "2018.02.22", "title": "Кюстендил: Около 2 млн. лева са задълженията на общинската болница в Дупница"}
{"url": "http://www.focus-news.net/news/2018/02/22/2491573/yambol-ostra-nuzhda-ot-lekari-spetsialisti-ima-v-oblastta.html", "text": "Остра нужда от лекари-специалисти има в област Ямбол, това съобщиха от Областна администрация-Ямбол. Комисия, назначена от министъра на здравеопазването, с председател областния управител Димитър Иванов, прие Областната здравна карта на област Ямбол.\r\nНа заседанието на комисията беше представена методиката на разработване на Здравната карта и конкретните параметри за областта. Според нея в областта може да има и се залагат 546 легла за активно лечение, при съществуващи в момента 374, залагат се и повече лекарски практики, поради реалния недостиг на медицински кадри – лекари и медицински сестри на всички нива. „Дефицитът на лекари в областта е остър“, е категоричната констатация на Български лекарски съюз. Реално вписаните практикуващи лекари в областта към момента са 231, информира д-р Лиляна Генчева, директор на РЗИ Ямбол.\r\nОбластният управител също подложи на обсъждане някой тревожни тенденции на здравеопазването в областта – недостигът на лекари и легла в болниците предопределя и малкия брой лекували се в тях: 155 на 1000 души население, при 235 на 1000 души за страната. И тук изводът: местното население търси медицинска помощ извън областта.\r\nВ тази връзка, за да се подобри здравно-социалната ситуация в областта и да се търсят варианти за обезпечаване на лекари, областният управител информира представителите на здравни институции, че подкрепи идеята на кмета на Бургас Димитър Николов за откриване на Медицински факултет в Университет „Проф. д-р Асен Златаров“ Бургас, като идеята е да бъдат подготвяни кадри за югоизточния район. „От тук нататък, работа на мениджмънта и управлението на болничните заведения е да привличат лекари и медицински персонал, и да заплащат високо квалифицираният им труд достойно“, заяви Димитър Иванов“.", "date": "2018.02.22", "title": "Ямбол: Остра нужда от лекари-специалисти има в областта"}
{"url": "http://www.focus-news.net/news/2018/02/22/2491571/radoslav-taskov-obshtinski-savet-blagoevgrad-polozhenieto-v-sbalo-sveti-mina-ne-e-tolkova-tezhko.html", "text": "Положението в СБАЛО „Свети Мина“ в Благоевград не е толкова тежко. Това каза по време на пресконференция Радослав Тасков, председател на Общински съвет - Благоевград, предаде репортер на Радио „Фокус“ - Пирин. „Видно е, че отделението по „Хирургия“ е на печалба и не мисля, че трябва да се правят каквито и да е структурни корекции. Друг е въпросът, че има известно напрежение вътре, което ще се опитаме да тушираме. То е между ръководство и част от лекарския екип и ще се постараем то да не доведе до влошаване на услугата, която се предлага“, заяви Тасков. \r\nСпоред него като общинска болница е важно лечебно заведение да продължи да работи. “Не можем да си позволим да мислим за нищо повече, освен  за развитие на болницата. Това е единствената болница, която обслужва няколко области - Благоевград, Кюстендил и Перник, като другото най- близко лечебно заведение е в София. За съжаление законът е такъв, че финансирането се поема изцяло от Община Благоевград. Няма да позволим, заради липса на средства лечебното заведение да закрива отделения или да не оказва адекватна медицинска помощ“, посочи Тасков. \r\nПо думите му до този момент са се състояли срещи между кметът на Община Благоевград д-р Атанас Камбитов, председателят на Общински съвет- Благоевград Радослав Тасков и управителят на лечебното заведение д-р Георги Георгиев. В тези срещи е станало ясно, че управителят не поддържа искането си за закриване на някои от отделенията в лечебното заведение, тъй като веднага е имало искане за неговото освобождаване. Управителят и главният счетоводител са защитили всички разходи, които са направени.\r\nЛора КАЛЧЕВА", "date": "2018.02.22", "title": "Радослав Тасков, Общински съвет - Благоевград: Положението в СБАЛО „Свети Мина“ не е толкова тежко"}
{"url": "http://www.focus-news.net/news/2018/02/22/2491576/interfaks-iztochnitsi-potvardiha-prehvarlyaneto-na-dva-ruski-su-57-v-siriya-veroyatno-za-izpitaniya-na-vaorazhenieto-im.html", "text": "Два руски изтребителя пето поколение Су-57 са прехвърлени в Сирия, потвърдиха за Интерфакс информирани източници.\r\n„Те наистина са там“, разкри един от събеседниците на агенцията, коментирайки разпространените по-рано медийни доклади за два Су-57 във военната база „Хмеймим“ в сирийската провинция Латакия.\r\nИзточниците не коментираха целите на прехвърлянето на машините, но един от тях напомни, че самолетите все още преминават изпитания. В тази връзка те предположиха, че прехвърлянето им на базата е с цел проверка на въоръжението им.\r\nПо-рано от Съвета на федерацията по отбрана и сигурност заявиха, че не разполагат с информация за прехвърлянето на изтребителите в Сирия. .Тереза Герова", "date": "2018.02.22", "title": "Интерфакс: Източници потвърдиха прехвърлянето на два руски Су-57 в Сирия – вероятно за изпитания на въоръжението им"}
{"url": "http://www.focus-news.net/news/2018/02/22/2491574/blagoevgrad-rayonna-prokuratura-razlog-predade-na-sad-uchastnik-v-telefonna-izmama-v-grad-bansko.html", "text": "Районна прокуратура – Разлог е предала на съд Н. Даков за извършено от него престъпление - участие в телефонна измама. Това съобщиха от пресцентъра на Апелативна прокуратура - София. Обвиняемият Даков (на 27 години) е от гр. Ихтиман и е осъждан за участие в т.нар. „телефонни измами“. \r\nКъм месец януари 2017 г. той имал уговорка с неустановено по делото лице да посещава посочените от него адреси в различни градове в страната, да взема даваните му от граждани пари и скъпоценности и след това да му предава част от тях. Даков знаел, че по този начин участва в престъпления. \r\nНа 10. януари 2017 г. той посетил адрес на ул. „Юлен“ в гр. Банско, където жена през прозореца на къщата му предала 1000 евро и 750 лева. Пострадалата била заблудена, че помага за разкриване на измами и задържане на извършителите ѝ по време на телефонен разговор с лице, представило ѝ се като служител в полицията. Въпреки заявеното от жената, че зетят ѝ Иван работи в органите на реда и молбата ѝ да му се обади, непознатият мъжки глас ѝ отговорил, че в момента нейният близък е зает с участие в същата операция по задържане на престъпниците. \r\nПри предаването на парите жената попитала Даков на кого ще ги занесе, като той я уверил, че „На Иван!“ След това обвиняемият се качил в лек автомобил и отпътувал. \r\nСлед внасяне в съда на обвинителния акт срещу Н. Даков предстои насрочване на делото.", "date": "2018.02.22", "title": "Благоевград: Районна прокуратура – Разлог предаде на съд участник в телефонна измама в град Банско"}
{"url": "http://www.focus-news.net/news/2018/02/22/2491575/sliven-obshtinskiyat-savet-dade-saglasie-da-bade-podpisan-memorandum-za-satrudnichestvo-mezhdu-obshtinata-i-natsionalna-kompaniya-industrialni-zoni.html", "text": "Общински съвет-Сливен даде съгласие да бъде подписан меморандум за сътрудничество между Община Сливен и „Национална компания индустриални зони“ ЕАД. Това съобщиха от пресцентъра на Общината. В мотивите на вносителя - кметът Стефан Радев, се посочва, че дружеството е със 100% държавно участие в капитала и активно работи с българските общини за развитие на регионите чрез нови инвестиционни проекти. Компанията реализира съвместни действия с общините за популяризиране на възможностите за инвестиции, координиране и разработване на съвместни инициативи. Съгласно взетото днес решение, на кмета се възлага да подпише меморандума и да представлява Община Сливен като страна по него.\r\nОбщинският съвет днес даде съгласие Община Сливен да кандидатства с проект пред Оперативна програма „Околна среда 2014- 2020“. Проектът е \"Превенция и противодействие на свлачищните процеси за ограничаване на риска от тях, включително по републиканската пътна мрежа“ и е за свлачище в района на Детско селище „Качулка“.\r\nИ още едно решение на Общинския съвет: даде се съгласие Община Сливен да кандидатства пред Фонд „Социална закрила” към Министерството на труда и социалната политика с проектно предложение „Осигуряване на оборудване и обзавеждане за Център за социална рехабилитация и интеграция за незрящи, гр. Сливен”. Съгласно решението Община Сливен ще осигури собствено финансиране в размер на 2 994,98 лв. от общия бюджет, чийто размер на 29 949,80 лв.\r\nВносителят на предложението за създаване на звено „Общинска полиция“ - общинският съветник Момчил Пантелеев, оттегли предложението си. Той заяви от трибуната, че това се налага, за да бъде предложението прецизирано и благодари на колегите си за отговорното отношение, с което са се провели дебатите по него в постоянните комисии.\r\nСъс свое решение от днес Общински съвет - Сливен утвърди нова градска линия № 9. Тя е с маршрут бул. „Ст. Караджа”- бул. „Ген. Скобелев”- ул. „Г.С.Раковски”- бул. „П Хитов”- бул. „Ст. Стамболов”- бул. „Бургаско шосе”- бул. „Илинденско въстание”- бул. „Цар Симеон”- ул. „Светлина” и обратно. Променя се разписанието на линии №2 и №22 с допълнителни курсове. Разписанията ще се изпълняват от „Пътнически превози“ ЕООД. Решението днес беше взето след предложение, постъпило от изпълнителния директор на „Е.МИРОЛИО” ЕАД за осигуряване на градския пътнически транспорт от работническия и административен състав за трисменния производствен режим на работа във фирмата.\r\nНа заседанието днес за управител на „Обреден комплекс“ ЕООД беше избран Георги Киров. За директор на ОП „Градска мобилност“ беше избран Димитър Пантелеев. Двамата бяха утвърдени, след спечелени конкурси. Днес беше обявен конкурс за ОП „Озеленяване и гробищни паркове“.\r\nОбщинският съвет даде днес съгласие за предоставяне ползването на пасищата, мерите и ливадите от общинския поземлен фонд на територията на Община Сливен за стопанската 2018-2019 г., а също и за отдаване под наем на имоти „полски пътища“ – общинска собственост, попадащи в масивите за ползване на земеделски земи, за стопанската 2017/2018 год.\r\nОбщинският съвет гласува отпускането на финансова помощ на граждани на Сливен, а също така и отпускане на персонална пенсия на дете от общината.", "date": "2018.02.22", "title": "Сливен: Общинският съвет даде съгласие да бъде подписан меморандум за сътрудничество между Общината и „Национална компания индустриални зони“"}
{"url": "http://www.focus-news.net/news/2018/02/22/2491567/zornitsa-taskova-sgp-bivshiyat-finansov-ministar-stoyan-aleksandrov-e-privlechen-kam-nakazatelna-otgovornost-za-dve-bankovi-prestapleniya.html", "text": "Днес е привлечен към наказателна отговорност бившият финансов министър Стоян Александров за две престъпления по чл. 252 – извършване на банкова дейност без надлежно разрешение. Това каза за Агенция „Фокус“ говорителят на Софийска градска прокуратура (СГП) Зорница Таскова. Взета му е мярка за неотклонение „парична гаранция“. По-късно ще бъдат разпространени повече подробности по обвиненията, свързани с периода, размера на сумите и щетите.\r\nЛюба АЛЕКСИЕВА", "date": "2018.02.22", "title": "Зорница Таскова, СГП: Бившият финансов министър Стоян Александров е привлечен към наказателна отговорност за две банкови престъпления"}
{"url": "http://www.focus-news.net/news/2018/02/22/2491572/sport-sasht-e-olimpiyski-shampion-v-zhenskiya-hokey.html", "text": "Световният шампион САЩ победи защитаващия титлата си отбор на Канада с 3:2 (1:0, 0:2, 1:0) след изпълнение на дузпи на финала на олимпийския турнир по хокей на лед за жени. Канадките, които бяха спечелили последните четири олимпийски финала, три от които точно срещу американките, бяха в серия от 24 поредни победи на зимни игри. Двата тима се срещнаха в груповата фаза и тогава \"кленовите листа\" спечелиха с 2:1.  \r\nВ днешния се стигна до дузпи. След първата серия от по пет изпълнения резултатът беше 2:2, а при шестото Жослин Ламуро-Дейвидсън реализира, а канадката Мегън Агоста не успя да преодолее вратарката на САЩ Мади Рууни.  \r\nТака американките спечелиха, както и преди година на финала на световното първенство също с 3:2 след дузпи, а Рууни изигра основна роля за победата с 37 отразени шайби.", "date": "2018.02.22", "title": "Спорт: САЩ е олимпийски шампион в женския хокей"}
{"url": "http://www.focus-news.net/news/2018/02/22/2491577/sofiya-trima-chuzhdi-grazhdani-sa-s-myarka-zadarzhane-pod-strazha-za-nezakonno-prevezhdane-i-preminavane-prez-granitsata-i-falshifitsirane-na-dokumenti.html", "text": "По искания, внесени от Районна прокуратура – Сливница, съдът е взел мярка за неотклонение „Задържане под стража“ по отношение на трима чужди граждани, обвинени за незаконно превеждане и преминаване на държавната граница и използване на подправени официални документи. Това съобщиха от пресцентъра на Апелативна прокуратура - София. Около 10.00 часа на 14 февруари 2018 г., на ГКПП – Калотина, обвиняемата с инициали Р. Ю. С. пътувала в автобус, пътуващ по маршрут България – Сърбия. Пред граничен полицай тя представила шведски паспорт, издаден на името на D. M. S. с цел да заблуди длъжностното лице и незаконно да напусне страната. \r\nВ хода на разследването Р. Ю. С. е била привлечена в качеството на обвиняема за извършените от нея престъпления. Било установено, че тя е родена в гр. Ербил, Ирак. \r\nЗаедно с нея към наказателната отговорност е бил привлечен роденият в Ирак шведски гражданин М. С. Т. Той направил опит да преведе през границата на България чуждестранна гражданка без разрешение на надлежните органи на властта. \r\nНа същата дата, на ГКПП – Калотина, е бил задържан пакистански гражданин Z.K. На излизане от страната, пред граничен полицай, той съзнателно се ползвал от преправени чуждестранни официални документи за самоличност – афганистански паспорт и италианско разрешително за пребиваване. Деянието му останало недовършено поради намеса на граничните власти. Спрямо него е взета мярка за неотклонение „Задържане под стража“.", "date": "2018.02.22", "title": "София: Трима чужди граждани са с мярка „Задържане под стража“ за незаконно превеждане и преминаване през границата и фалшифициране на документи"}
{"url": "http://www.focus-news.net/news/2018/02/22/2491580/pazardzhik-katastrofa-mezhdu-dva-leki-avtomobila-e-stanala-na-patya-pazardzhik-peshtera-pri-razklona-za-selo-debrashtitsa-edin-ot-shofyorite-e-otkaran-v-bolnitsa-za-konsultatsiya.html", "text": "Катастрофа между два леки автомобила е станала на пътя Пазарджик-Пещера, при разклона за село Дебращица, съобщи за Радио „Фокус“ – Пазарджик Мирослав Стоянов, говорител на ОДМВР-Пазарджик.  В резултат на удара са нанесени значителни материални щети по двата автомобила. Няма сериозно пострадали хора, единият от водачите е откаран в болница за консултация, без опасност за живота. Вероятната причина за пътния инцидент е неправилна маневра или отнето предимство от страна на единия водач. Двамата шофьори са тествани с дрегер, пробите им са отрицателни. Трафикът в участъка се регулира от патрул на „Пътна полиция“ .\r\nАлбена ЖИЛЕКОВА", "date": "2018.02.22", "title": "Пазарджик: Катастрофа между два леки автомобила е станала на пътя Пазарджик-Пещера, при разклона за село Дебращица, един от шофьорите е откаран в болница за консултация"}
{"url": "http://www.focus-news.net/news/2018/02/22/2491582/plovdiv-zapochna-rekonstruktsiya-na-profesionalnata-gimnaziya-po-hranitelni-tehnologii-i-tehnika-v-grada.html", "text": "Започна реконструкция на Професионалната гимназия по хранителни технологии и техника (ПГХТТ) в Пловдив, предаде репортер на Радио ”Фокус”-Пловдив. Символична копка на обекта положи кметът Иван Тотев. Проектът “Модернизация на инфраструктурата и подобряване качеството на образователната среда в ПГХТТ – Пловдив“ се изпълнява по Оперативна програма „Региони в растеж“ 2014-2020, като бенефициент е Община Пловдив. Европейското финансиране е в размер на 85%, като общата стойност на проекта е 1 399 985,87 лв. с ДДС. Националното съфинансиране е в размер на 209 997,88 лв. с ДДС. Реконструкцията трябва да бъде изпълнена за 24 месеца.\r\n„Днес е хубав ден, защото даваме старт на нещо важно. Учителите тук имат необходимото ниво, с ремонта ще се повиши привлекателността на самото училище, ще се подобри материалната база и условията“, каза пред кметът на Пловдив Иван Тотев по време на церемонията.\r\nЦветана ТОНЧЕВА", "date": "2018.02.22", "title": "Пловдив: Започна реконструкция на Професионалната гимназия по хранителни технологии и техника в града"}
{"url": "http://www.focus-news.net/news/2018/02/22/2491583/yambol-36-godishen-mazh-e-zadarzhan-za-krazhba-na-ozvuchitelna-sistema-ot-hram-uspenie-na-presveta-bogoroditsa-v-grada.html", "text": "36-годишен мъж е задържан за кражба на озвучителна система от храм „Успение на Пресвета Богородица“ в града. Това съобщиха от пресцентъра на МВР. Днес разследващите върнаха инкриминираните вещи на председателя на църковното настоятелството на храма. Действията по разследването започнаха в късния следобед на 8 февруари, след сигнал на материално отговорно лице, констатирало липсата на уредбата от храма. Пред полицаите тъжителят обяснил, че посегателството е извършено в периода 4 - 8 февруари 2018 г., а стойността на откраднатата система е около 5 000 лева. Изяснено е, че деянието е извършено без взлом, в началото на посочения период. \r\nВ хода на проведените оперативно-издирвателни действия криминалистите попаднали в следите на известен на органите на реда 36-годишен мъж, съпричастен към престъплението. Установено било, че озвучителната система - обект на кражбата, е била продадена на местен жител за много малка сума. \r\n36-годишният мъж е задържан с полицейска заповед за срок до 24 часа. В хода на досъдебното производство той е привлечен в качеството му на обвиняем. Работата по случая продължава.", "date": "2018.02.22", "title": "Ямбол: 36-годишен мъж е задържан за кражба на озвучителна система от храм „Успение на Пресвета Богородица“ в града"}
{"url": "http://www.focus-news.net/news/2018/02/22/2491585/sofiya-regionalniyat-istoricheski-muzey-shte-predstavi-izlozhbata-v-svetlinata-na-osvobozhdenieto-na-27-fevruari.html", "text": "Регионален исторически музей – София представя изложбата \"В светлината на Освобождението\", посветена на 140 години от Освобождението на България. Това съобщиха от пресцентъра на Столична община. Откриването е на 27 февруари 2018 г. в галерийното пространство на Триъгълната кула на Сердика (бул. \"Княгиня Мария Луиза\" 16) от 17.30 часа.\r\n\"В светлината на Освобождението\" е експозиция, описваща борбата на българите за самостоятелна държава. Изложбата се посвещава на 140 години от Освобождението на България от османско владичество като фокусът пада върху случващото се в София. \r\nПредставени са отделни етапи от борбата чрез движенията за самостоятелна българска църква и българско светско образование. Описана е дейността на софийския революционен комитет и пребиваването на Васил Левски в София, както и подвигът на софийските книжари. \r\nПаралелно се обръща внимание на дейността на европейските дипломати преди и по време на Освобождението на града на 4 януари 1878 г. \r\nИзползвани са разнообразни изразни средства за всеобхватно представяне на историческата картина. Могат да бъдат видяни оригинални документи, старопечатни книги, художествени творби, учебници от възрожденските библиотеки и лични вещи. Допълнително са представени архивни фотографии и мултимедийни филми. \r\nСред оригиналните експонати фигурират: статуетка на конна фигура с имп. Александър II (проект на Арнолдо Дзоки от паметника на Цар Освободител); сребърен патрондаш, принадлежал на Захари Зограф; сабя на Панайот Хитов; дивит (приспособление за съхранение на мастила и инструменти за писане от XIX в.) и др. \r\nВ съседната на изложбата зала, определена за ползване на мултимедийните продукти, има съпътстваща експозиция от ученически рисунки на тема „Освобождението на София и България“. \r\nПартньор на изложбата е Народно читалище \"Иван Денкоглу – 1867 г.\" гр. София. \r\nИзложбата \"В светлината на Освобождението\" е разположена в галерийното пространство на Триъгълната кула на Сердика (бул. \"Княгиня Мария Луиза\" 16) в периода 27 февруари – 15 април 2018 г.", "date": "2018.02.22", "title": "София: Регионалният исторически музей ще представи изложбата \"В светлината на Освобождението\" на 27 февруари"}
{"url": "http://www.focus-news.net/news/2018/02/22/2491586/kyustendil-rumen-tochev-e-noviyat-nachalnik-na-oblastniya-otdel-na-avtomobilna-administratsiya.html", "text": "Румен Точев е новият началник на областния отдел на „Автомобилна администрация“ – Кюстендил, предаде репортер на Радио „Фокус” – Кюстендил. Румен Точев е бивш началник на сектор „Пътна полиция” към Областна дирекция на МВР – Кюстендил. Той е наследил поста от Васко Георгиев от Дупница, който два поредни пъти беше назначаван като временно изпълняващ длъжността. Техни предшественици са Милен Йорданов и Росен Димитров. \r\nОсновните задачи на отдела произлизат от Закона за автомобилните превози и Закона за движението по пътищата. Те са свързани с осъществяване на контрол и регулация на общественият превоз на пътници и товари, автомобилните превози на опасни товари, техническата изправност на превозните средства, одобряването на превозни средства, придобиването на правоспособност за управление на моторни превозни средства, повишаване квалификацията на водачите, психологически подбор и други.\r\nВенцеслав ИЛЧЕВ", "date": "2018.02.22", "title": "Кюстендил: Румен Точев е новият началник на областния отдел на „Автомобилна администрация“"}
{"url": "http://www.focus-news.net/news/2018/02/22/2491587/povdignatite-obvineniya-na-bivshiya-finansov-ministar-stoyan-aleksandrov-sa-za-nezakonni-finansovi-sdelki-i-nelitsenzirana-bankova-deynost.html", "text": "Днес Софийска градска прокуратура (СГП) привлече към наказателна отговорност Стоян Александров за две престъпления по чл. 252, ал.2 вр. чл.1 от НК. Това съобщиха от пресцентъра на Прокуратура на Република България. На Александров е повдигнато обвинение за това, че за времето от 19 ноември 2002 г. до 12 февруари 2015 г. в гр. София, и други градове на страната, като физическо лице без съответното разрешение е извършвал по занятие банкови сделки, за които се изисква такова разрешение, като предоставил 61 бр. кредити в лева, евро и щатски долари на различни физически и юридически лица, в общ размер 541 000 лв., 1 693 160 щатски долари и 3 738 600 евро срещу задължението за връщане на сумите с договорени лихви. По този начин е причинил на лицата - кредитополучатели значителни вреди  \r\nВторото обвинение спрямо Александров е за това, че в периода 2002 г.- 2009 г.,  като управител на „Стал 2007“ ЕООД и на „Александров и Сие“ ЕООД, е извършвал по занятие банкова дейност без съответното разрешение, като е предоставил 14 бр. кредити в общ размер на 1 006 4-00 лв. и 9 955 579.88 евро, и е причинил значителни щети на кредитополучатели. \r\nЗа посоченото престъпление е предвидено наказание лишаване от свобода от 5 до 10 години и глоба от 5 000 лв. до 10 000лв., като съдът може да постанови и конфискация на част или на цялото имуществото на дееца. \r\nСпрямо обвиняемия е определена мярка за неотклонение „гаранция“, която е в размер на 100 000 лв.", "date": "2018.02.22", "title": "Повдигнатите обвинения на бившия финансов министър Стоян Александров са за незаконни финансови сделки и нелицензирана банкова дейност"}
{"url": "http://www.focus-news.net/news/2018/02/22/2491569/bekir-bozdag-vitsepremier-na-turtsiya-nyama-zaginali-ili-raneni-tsivilni-po-vreme-na-operatsiyata-maslinova-klonka.html", "text": "Вицепремиерът на Турция Бекир Боздаг заяви в четвъртък, че в рамките на операция „Маслинова клонка“ в Североизточна Сирия няма загинали или пострадали цивилни, предава държавната агенция Anadolu Agency.\r\n„Към днешна дата няма загинали или дори пострадали цивилни в операцията на Въоръжените сили на Турция“, увери Боздаг, като на пропусна да отбележи, че „Маслинова клонка“ се провежда в подкрепа на териториалния интегритет и суверенитет на Сирия. Тереза Герова", "date": "2018.02.22", "title": "Бекир Боздаг, вицепремиер на Турция: Няма загинали или ранени цивилни по време на операцията „Маслинова клонка“"}
{"url": "http://www.focus-news.net/news/2018/02/22/2491578/plovdiv-otstranena-e-avariyata-na-spukaniya-magistralen-vodoprovod-po-uldame-gruev-v-grada.html", "text": "Отстранена е аварията на спукания магистрален водопровод по ул. „Даме Груев” в Пловдив, водоподаването е възстановено. Това съобщи за Радио ”Фокус”-Пловдив главният инженер на ВиК-Пловдив инж. Антон Гълъбов. По думите му до половин час ще има вода навсякъде. По-рано днес кметът на Пловдив обяви, че водопроводът се е скъсал от силното земетресение снощи. По думите на инж. Гълъбов в града няма други аварии по водопроводната мрежа от земетресението. Водата е била подадена преди около 45 минути, но е нужно технологично време около 1 час и половина докато водата дойде навсякъде. „Това е много голям магистрален водопровод, каквито има доста в града и въпросът с подмяната им не трудно може да се реши само водоснабдителното дружество”, каза още инж. Гълъбов.\r\nЦветана ТОНЧЕВА", "date": "2018.02.22", "title": "Пловдив: Отстранена е аварията на спукания магистрален водопровод по ул.„Даме Груев” в града"}
{"url": "http://www.focus-news.net/news/2018/02/22/2491590/veliko-tarnovo-obshtestven-komitet-asenevtsi-predlaga-ideen-proekt-za-izgrazhdane-na-pametnik-na-tsar-ivaylo-v-grada.html", "text": "Обществен комитет “Асеневци” предлага идеен проект за изграждане на паметник на цар Ивайло във Велико Търново. Това съобщи пред журналисти председателят на организацията Марин Павлов, предаде репортер на Радио “Фокус“ – Велико Търново. Проектът носи името “Паметник на Ивайло – народен водач и цар на България”. Той предвижда изграждане на монумент на българския владетел и народен водач Ивайло на хълма Света гора, на 200 метра от стълбите на юг. \r\nМарин Павлов отбеляза, че идеята за създаването на паметника съществува от 80-те години на миналия век. Тогава се е провел конкурс, който е бил спечелен от скулптура проф. Димитър Даскалов. През 1985 година на мястото са правени геоложки проучвания. Експертите обаче попадат на военен кабел от национално значение, който спира реализацията. По думите на Марин Павлов кабелът вече не съществува и нищо не пречи идеята да се реализира. Идейният проект на проф. Димитър Даскалов предвижда монументът да е от бял мрамор. Той е с размер 15-16 метра височина и 22 метра дължина. Според председателя на комитет „Асеневци“ мястото за поставянето на паметника не е избрано случайно. Именно на това място се е намирал щабът на Ивайло по време на обсадата на Търново. \r\n„Преди време на това място дори беше поставен макет на паметника, който много добре се вписваше в тази част на Света гора“, посочи Марин Павлов. Той допълни, че изграждането на монумента ще струва около 1,9 млн. лева. Средствата ще се събират от дарения или ще се осигурят чрез участие в програми за историческо наследство. От комитет „Асеневци“ са провели няколко разговора и с Министерството на културата, които частично да подпомогнат реализацията на проекта. През месец юни 2016 година е излязло решение за този проект от местния експертен съвет към Общината, в което се посочва, че реализацията и осигуряването на финансирането се възлага изцяло на комитет „Асеневци“. Марин Павлов посочи, че проф. Даскалов е покойник, но авторските права за този проект държи неговият син Лъчезар Даскалов, който също е скулптор и е много добре запознат с идеята.\r\n„Ивайло не е обикновен цар. Не е обикновена политическа фигура. Ивайло е една уникална личност, не само в българската история, но и в историята на средновековния свят, защото Ивайло съчетава в себе си две много важни функции, които много често взаимно се изключват – да бъде едновременно държавен глава – цар и народен водач“, допълни зам.-ръководителят на проекта и зам.-декан на Историческия факултет към Великотърновския университет „Св. Св. Кирил и Методий“ доц. Николай Кънев. Той отбеляза, че в световен мащаб има само един случай, в който водач на народно движение става легитимен владетел на държавата. Това се случва в далечен Китай и то почти 100 години по-късно от времето на Ивайло. През 1368 година народният водач Хун Ву става император в Китай, изгонвайки монголите. По думите му може да се направи аналогия с движениетона Уилям Уолъс, довело до освобождаването на Шотландия от английско господство. Уилям Уолъс остава народен водач, но никога не е признат за цар. „Помислете си как би изглеждало за туристите, ако им се каже, че във Велико Търново се намира паметникът на българския Уилям Уолъс или на българския Хун Ву“, допълни доц. Николай Кънев.\r\nНадежда КРЪСТЕВА", "date": "2018.02.22", "title": "Велико Търново: Обществен комитет “Асеневци” предлага идеен проект за изграждане на паметник на цар Ивайло в града"}
{"url": "http://www.focus-news.net/news/2018/02/22/2491591/ministar-temenuzhka-petkova-nadyavam-se-proektat-za-stroitelstvo-na-interkonektora-s-gartsiya-da-startira-v-ramkite-na-evropredsedatelstvoto.html", "text": "Много се надявам в рамките на Българското председателство да бъде даден и официалният старт на проекта за строителството на интерконектора с Гърция. Това каза пред журналисти министърът на енергетиката Теменужка Петкова след заседание на парламентарната комисия по енергетика, предаде репортер на Агенция „Фокус“. „Проектът за интерконектора с Гърция върви. Нищо не изостава“, коментира тя. „В ход са двете обществени поръчки, свързани с избор на инженер-консултант и доставчик на тръби“, обясни Теменужка Петкова. „Предстои може би до края на този месец да стартираме и поръчката, свързана с избор на изпълнител за самото строителство“, допълни Петкова.\r\nБиляна ИВАНОВА", "date": "2018.02.22", "title": "Министър Теменужка Петкова: Надявам се проектът за строителство на интерконектора с Гърция да стартира в рамките на европредседателството"}
{"url": "http://www.focus-news.net/news/2018/02/22/2491579/veliko-tarnovo-mezhdunaroden-konkurs-shte-izbere-nay-dobrata-kontseptsiya-za-nov-gradski-tsentar.html", "text": "Международен конкурс ще бъде обявен за идейна концепция – т.нар. „Мастърплан“, за създаване на нов градски център на Велико Търново на територията на Старото военно училище. Това каза кметът Даниел Панов по време на заседанието на Общинския съвет, в рамките на отчета на изпълнението на програмата за управление, съобщиха от пресцентъра на Община Велико Търново. В отговор на спекулации по темата Панов обясни, че работна група от отлично подготвени архитекти и експерти са изготвили техническото задание за промяна на подробния устройствен план. То предвижда повече озеленяване и по-малко строителство (съотношение – 60/40%), голямо място за спортни съоръжения, много паркоместа, пешеходно ларго, библиотека, нови музеи и пр. \r\nДаниел Панов припомни, че по Оперативна програма „Региони в растеж“ е заложен проект за строителство за мултифункционална конгресна зала и инфраструктура в първата строителна зона. „Екип от най-добрите великотърновски архитекти предложи целият терен да бъде разделен на три строителни етапа, за да може по оформянето на новия градски център да се работи планово и не на парче. Нещата в Старото военно училище ще започнат да се случват още от следващата година“, подчерта Панов.\r\nКметът на Велико Търново анонсира и друг одобрен проект на общината – т.нар. „втори воден цикъл“, предвиждащ подмяна на ВиК и канализация в няколко квартала и промишлената зона „Дълга лъка“. Инвестиционното намерение е одобрено, чака се отварянето на оперативна програма „Околна среда“, уточни Даниел Панов. \r\n„Съвсем скоро в нашия град ще бъде презентиран и проектът за северен пътен възел, чиято идейна концепция подадохме към Министерството на регионалното развитие и благоустройството. С реализацията му транзитният трафик от Горна Оряховица през Стария град ще намалее с 6000 автомобила дневно“, каза още Даниел Панов.\r\nОбщина Велико Търново е внесла проекти и за две тренировъчни футболни игрища, които да бъдат изградени западно от стадион „Ивайло“ – върху терена на бившата ледена пързалка. В рамките на пролетния сезон се очаква да бъдат отпуснати средства за първия терен, който ще бъде с естествено тревно покритие.", "date": "2018.02.22", "title": "Велико Търново: Международен конкурс ще избере най-добрата концепция за нов градски център"}
{"url": "http://www.focus-news.net/news/2018/02/22/2491581/sofiya-sastezaniya-s-kone-shte-se-provedat-na-todorovden-v-kv-benkovski.html", "text": "Състезания с коне ще се проведат на Тодоровден в кв. „Бенковски“. Това съобщиха от пресцентъра на Столична община. Празникът на коня се организира от Район „Сердика“, СДВР и народно читалище „Георги Бенковски“. Събитието ще започне в 10.30 часа на 42 февруари на площада в кв. „Бенковски“. Състезанията ще се състоят на стадиона в кв. „Бенковски“ в 11.00 часа.  \r\nПроявата е част от Календара на културните събития на Столична община и се провежда под патронажа на инж. Тодор Кръстев - кмет на Район \"Сердика\".", "date": "2018.02.22", "title": "София: Състезания с коне ще се проведат на Тодоровден в кв. „Бенковски“"}
{"url": "http://www.focus-news.net/news/2018/02/22/2491588/bsp-sofiya-shte-otbelezhi-denya-na-zashtitnika-na-otechestvoto-na-23-fevruari.html", "text": "На 23 февруари в 10.00 часа ръководството на БСП – София начело с Калоян Паргов, народните представители от „БСП за България“, избрани от София, общинските съветници, членове и симпатизанти на БСП ще отбележат Деня на защитника на Отечеството като поднесат венец и цветя на Паметника на Съветската армия. Това съобщиха от пресцентъра на БСП - София. В 10.30 часа социалистите от столичните райони „Лозенец“ и „Триадица“ ще се поклонят и ще положат цветя на Паметника - костница на съветските воини в квартал „Лозенец“.", "date": "2018.02.22", "title": "БСП – София ще отбележи Деня на защитника на Отечеството на 23 февруари"}
{"url": "http://www.focus-news.net/news/2018/02/22/2491592/sofiyska-gradska-prokuratura-vnese-protest-sreshtu-predsrochnoto-osvobozhdavane-na-tsvetan-pakov-prichinil-smartta-na-6-godishno-dete-pri-katastrofa.html", "text": "Днес Софийска градска прокуратура внесе протест срещу определението на Софийски градски съд, с което е уважена молбата за условно предсрочно освобождаване на Цветан Пъков. Това съобщиха от пресцентъра на Прокуратура на Република България. Пъков е осъден на 4 години лишаване от свобода за причинена от него по непредпазливост смърт при пътно-транспортно произшествие. \r\nДеянието е извършено на 14 април 2015г. в град Панагюрище и при него загина 6-годишно дете. \r\nКъм момента Цветан Пъков е изтърпял малко над 3 години и 6 месеца от наложеното му наказание. \r\nСпоред представителя на Софийска градска прокуратура, участвал в съдебното заседание,  към настоящия момент целите на наложеното наказание не са изпълнени.", "date": "2018.02.22", "title": "Софийска градска прокуратура внесе протест срещу предсрочното освобождаване на Цветан Пъков, причинил смъртта на 6-годишно дете при катастрофа"}
{"url": "http://www.focus-news.net/news/2018/02/22/2491593/dobrich-obshtinata-shte-izprati-saobshteniya-do-grazhdanite-s-informatsiya-za-dalzhimite-ot-tyah-danatsi.html", "text": "Община град Добрич уведомява гражданите, че предстои изпращане на индивидуални съобщения с информация за дължимите данък върху недвижимите имоти, такса за битови отпадъци и данък върху превозните средства за 2018 г. и недобори за предходните години. Това съобщиха от пресцентъра на Общината. За осигуряването на защитата на личните данни на гражданите, следва да се осигури достъп до пощенските кутии и същите да са в добро състояние, което означава: \r\n- Пощенската кутия да е в добро състояние и заключена; \r\n- На пощенската кутия да е означено името на лицето и/или фамилията на семейството;\r\n- На пощенската кутия да е означен номера на апартамента.\r\nДоставянето на съобщенията ще се извърши от „Български пощи“ ЕАД. С цел защита на личните данни на задължените лица, е постигната следната договореност:\r\n- На къщи, които нямат пощенска кутия на входните врати, съобщения да не се доставят;\r\n- Във входове, в които не е осигурен достъп на пощенски служител, съобщения да не бъдат доставяни;\r\n- Във входове, които имат обща пощенска кутия и/или процеп на входната врата за получаване на кореспонденция, съобщенията да бъдат доставяни в общата пощенска кутия;\r\n- В пощенски кутии с липсващи вратички, съобщения да не бъдат доставяни.\r\n- Във входове, в които няма пощенски кутии, съобщения да не бъдат доставяни.\r\nВсички недоставени данъчни съобщения ще се съхраняват и могат да се получат от пощенската станция на местоназначението в срок от 20 дни след датата на получаването им. След изтичане на този срок ще бъдат върнати на Община гр. Добрич.", "date": "2018.02.22", "title": "Добрич: Общината ще изпрати съобщения до гражданите с информация за дължимите от тях данъци"}
{"url": "http://www.focus-news.net/news/2018/02/22/2491538/stolichniyat-obshtinski-savet-utvardi-promyana-v-pravilata-za-priem-v-detskite-gradini-i-parvi-klas.html", "text": "Столичният общински съвет утвърди промяна в правилата за прием в детските градини и първи клас, предаде бТВ.\r\nДецата и от частни лицензирани ясли ще получават точка при кандидатстване в общински детски градини. Тези с хронични заболявания вече няма да се записват на място в градините, а ще кандидатстват през системата за прием.\r\nЗа първокласниците се въвежда принцип на уседналост от три години, а за децата, които вече имат братя или сестри, приети в други училища, ще се дават допълнителни точки.", "date": "2018.02.22", "title": "Столичният общински съвет утвърди промяна в правилата за прием в детските градини и първи клас"}
{"url": "http://www.focus-news.net/news/2018/02/22/2491594/radoslav-taskov-obshtinski-savet-blagoevgrad-predlozhenieto-ot-bsp-za-sazdavane-na-komisiya-za-kontrol-nad-rekonstruktsiyatata-na-ploshtadnoto-prostranstvo-e-signal-che-ima-neshto-neredno.html", "text": "Предложение от групата на БСП за създаване на временна комисия за обследване и контрол върху изпълнението на реконструкцията на площадното, подплощадното пространство е сигнал, че има нещо нередно. Това каза по време на пресконференция Радослав Тасков, председател на Общински съвет (ОбС)- Благоевград, предаде репортер на Радио „Фокус“-Пирин. Този коментар бе направен относно предложението от групата на БСП за създаване на временна комисия за обследване и контрол върху изпълнението на реконструкцията на площадното, подплощадното пространство и фонтаните в Благоевград.  \r\n„На първо четене такова искане изглежда като загриженост за случващото се, тъй като за тези, които са родени и израсли в този град не е безразлично как ще изглежда центъра му след реконструкцията. Обаче самият факт, че се иска и евентуално се приеме създаването на нарочна комисия, която да следи изпълнението на проекта, е сигнал, че има нещо нередно. За мен е недопустимо ние, като Общински съвет, да даваме такива сигнали. До момента всички процедури по изпълнение на този проект са изключително прозрачни и съгласно закона, включително избор на изпълнител, проектиране и избор на надзорна фирма, която да следи и контролира качеството на процесите, така че не смятам за необходимо Общински съвет да подава такива сигнали“, заяви Тасков и поясни, че понеже този проект се изпълнява с европейски средства, не средства на Общината, Общински съвет не може да изисква контрол, т.е. за средствата, които се изразходват по европейски програми, имат строга законова формулировка кой и как ще контролира процесите. Председателят на ОбС още веднъж подчерта необходимостта от реконструкция на центъра на града ни, не само заради изпочупените плочки, но и състоянието на съоръженията под фонтаните, които са силно амортизирани и съществуваше реална опасност от пропадане и срутване.\r\n„Аз лично се запознах с материалите, които фирмата изпълнител предостави като мостри и смятам, че материалите, които ще бъдат вложени отговарят първо на идеята за запазване на естетическата визия на площада, такъв какъвто го познаваме всички. На второ място са предвидени материали, които да гарантират здравината и устойчивостта на настилката. Проектът предвижда изграждането на модерна хидроизолация, която ще предотврати течовете и останалите проблеми, които имат помещенията в подплощадното пространство, така че да може тази зона  да стане по-атрактивна и да се оживи. Общинските съветници имат достатъчно правомощия, тогава, когато имат конкретни доказателства за някаква нередност да сигнализират органите. Но априори да приемаме комисия, която да контролира процесите- категорично не съм съгласен. Надявам се колегите да ме подкрепят утре, т.к не бива по един такъв мащабен проект по европейска програма да се хвърля каквато и да е сянка на съмнение.“ –  с тези думи на Тасков завърши днешната пресконференция“, каза още Тасков.\r\nЛора КАЛЧЕВА", "date": "2018.02.22", "title": "Радослав Тасков, Общински съвет-Благоевград: Предложението от БСП за създаване на комисия за контрол над реконструкциятата на площадното пространство е сигнал, че има нещо нередно"}
{"url": "http://www.focus-news.net/news/2018/02/22/2491596/v-etiopiya-e-vavedeno-izvanredno-polozhenie-za-shest-mesetsa-s-vazmozhnost-za-udalzhavane.html", "text": "Министерството на външните работи на Република България информира, че след подадената оставка на министър-председателя на Етиопия Хайлемариам Десален, считано от 16 февруари 2018 г. в страната е въведено извънредно положение за шест месеца с възможност за удължаване. Това съобщиха от пресцентъра на Министерството на външните работи.\r\nВъв връзка със задълбочаването на политическата криза в Етиопия и въведеното извънредно положение, Министерството на външните работи на Република България предупреждава българските граждани, пътуващи или пребиваващи на територията на Република Етиопия, за възможни граждански вълнения и прояви на насилие. \r\nПребиваващите в Етиопия български граждани е необходимо да следят внимателно информацията в местните средства за масово осведомяване, да се съобразяват с цялата сериозност на въведеното извънредно положение и стриктно да изпълняват разпорежданията на органите за сигурност. При евентуално възникване на граждански вълнения и насилие да останат по домовете си или на друго сигурно място, да се подсигурят с най-необходимото – храна, вода и медикаменти, както и да уведомят близките си и приятелите за създадената ситуация и да ги предупредят за възможни нарушения в комуникацията. \r\nНа българските граждани, на които предстоят пътувания до Етиопия, които не могат да бъдат отменени, се препоръчва да се възползват от възможността да се регистрират в рубриката „Пътувам за…“ на интернет-страницата на МВнР. \r\nПри необходимост, българските граждани могат да потърсят съдействие и актуална информация от българското посолство във ФДР Етиопия на следните дежурни телефони: +251911252514; +251913069999. Сигнали за изпаднали в беда български граждани се приемат денонощно и от дирекция „Ситуационен център“ на МВнР на телефон: +359 2 948 24 04 и имейл: crisis@mfa.bg.", "date": "2018.02.22", "title": "В Етиопия е въведено извънредно положение за шест месеца с възможност за удължаване"}
{"url": "http://www.focus-news.net/news/2018/02/22/2491597/burgas-rayonnata-prokuratura-protestira-prisadata-na-podsadim-za-bludstvo.html", "text": "Районната прокуратура протестира присъда на Районния съд в града, с която е наложено наказание от 4 години и 8 месеца „лишаване от свобода“ спрямо  Росен С., подсъдим за извършване на блудствени действия спрямо малолетно момиче. Това съобщиха от пресцентъра на Районна прокуратура - Бургас. Росен С. е подсъдим за това, че на 30 април 2017 г. в град Бургас, кв. „Победа“, извършил действия с цел да възбуди и удовлетвори полово желание без съвкупление по отношение на малолетно момиче, което не разбира значението на извършеното.\r\nПрисъдата е постановена след проведено (на 20 февруари 2018 г.) съдебно заседание по съкратения ред.\r\nСпоред прокурора постановеното наказание е несправедливо и трябва да бъде завишено. Очаква се Окръжен съд –Бургас да насрочи заседанието си.", "date": "2018.02.22", "title": "Бургас: Районната прокуратура протестира присъдата на подсъдим за блудство"}
{"url": "http://www.focus-news.net/news/2018/02/22/2491589/ministar-temenuzhka-petkova-okolo-3-mlrd-leva-e-neustoykata-po-dogovorite-s-amerikanskite-tsentrali-maritsa-iztok-1-i-3.html", "text": "Това, което договорите с двете американски централи предвиждат като неустойка, е приблизително около 3 млрд. лева за двете централи. Това каза пред журналисти министърът на енергетиката Теменужка Петкова след заседание на парламентарната комисия по енергетика за договорите с американските централи Марица Изток 1 и 3, предаде репортер на Агенция „Фокус“. „Много се надявам да не се стигне до сценарий, в който българската държава и НЕК ще трябва да плащат неустойки“, коментира тя. „Предприели сме всички необходими мерки и действия, така че този процес да бъде обезпечен от правна гледна точка“, изтъкна министърът. „За нас е много важно да защитим националния ни интерес, но трябва да бъдат защитени и интересите на инвеститорите“, уточни Теменужка Петкова. „Не мога да прогнозирам в какви срокове ще приключи процедурата, тъй като се води в ЕК“, поясни тя. „Правим всичко, което се изисква от нас, предоставяме необходимата информация. Надявам се въпросът да приключи благоприятно и за двете страни“, коментира енергийният министър. „Сигналът, подаден в края на 2013 година, от бившата ДКЕВР съдържа съмнения за предоставяне на нерегламентирана държавна помощ с дългосрочните договори с двете американски централи“, обясни Теменужка Петкова. „Ако ЕК се произнесе по сигнала и каже, че е налице нерегламентирана държавна помощ, тогава процедурата предвижда тази помощ да бъде възстановена от този, който я е предоставил неправомерно. След това може да заведе регресивен иск, срещу тези, които са я получили“, коментира тя. „Тече процедура за изработване на методика, за да бъдат изчислени невъзстановяемите разходи, които да платим на инвеститорите“, посочи Теменужка Петкова. „Ако бъде постигнато съгласие, това ще даде възможност да бъдат предприети действия с цел прекратяване на договорите“, обясни тя и допълни, че е предвидена и неустойка в случай, че договорите бъдат прекратени предсрочно.\r\nБиляна ИВАНОВА", "date": "2018.02.22", "title": "Министър Теменужка Петкова: Около 3 млрд. лева е неустойката по договорите с американските централи Марица Изток 1 и 3"}
{"url": "http://www.focus-news.net/news/2018/02/22/2491598/sport-aleksandra-zhekova-se-zaema-s-trenyorstvo.html", "text": "Александра Жекова се насочва към треньорската професия. Най-добрата ни сноубордистка, която с 6-ото си място от Игрите в Пьончан записа до момента най-силното класиране за България на олимпиадата, разкри, че и в момента води подготовка на част от талантите в спорта. Вчера тя бе наградена от един от спонсорите си Fibank с кюлче злато за представянето си в Южна Корея.\r\n\"Имах възможност да си почина и да се захвана отново с тренировките, тъй като ни предстоят още три много важни старта за Световната купа. Подготвена съм за тях и сега фокусът ми е само там. Вярвам, че нашата мисия за в бъдеще ще бъде да произвеждаме повече спортисти, които са способни на световни успехи. Лично аз бих искала да се захвана с това като един опитен атлет, защото смятам, че това е важно за цялата нация. Аз вече се занимавам и с треньорска дейност, но засега фокусът е изцяло върху състезателната ми. Но виждам каква трябва да бъде посоката на моето личностно развитие и ще се радвам много, ако мога да предам своя опит на моите последователи, които не са никак малко\", каза Жекова след награждаването.\r\nСноубордистката говори и за разликата между българите и останалите: \"Смятам, че в последните десет години се вижда, че сме много близо до останалите. Разликите между нас и тях са много малки, детайлите са малки. Можем само да си пожелаем разликите да станат още по-малки\".", "date": "2018.02.22", "title": "Спорт: Александра Жекова се заема с треньорство"}
{"url": "http://www.focus-news.net/news/2018/02/22/2491599/ministar-nikolay-nankov-shte-poseti-smolyan-na-23-fevruari.html", "text": "На 23 февруари министърът на регионалното развитие и благоустройството Николай Нанков ще посети град Смолян. Това съобщиха от пресцентъра на Министерство на регионалното развитие и благоустройството. В 16.00 часа министърът ще провери хода на проекта за цялостен ремонт на ПМГ „Васил Левски“ в областния град. На място Николай Нанков ще провери напредъка в изпълнението на предвидените по проекта мерки за енергийна ефективност, изграждане на система за видеонаблюдение и нов физкултурен салон, финансирани със средства от Оперативна програма „Региони в растеж“ 2014-2020. \r\nРегионалният министър ще се запознае с изпълнението и на проекти за обновяване на градската среда в Смолян, които се изпълняват със средства по линия на управляваната от МРРБ оперативна програма.\r\nМинистър Нанков ще има работна среща с областния управител Недялко Славов и с кмета Николай Мелемов.", "date": "2018.02.22", "title": "Министър Николай Нанков ще посети Смолян на 23 февруари"}
{"url": "http://www.focus-news.net/news/2018/02/22/2491537/dobrich-patnite-nastilki-sa-mokri-i-hlazgavi-intenziven-e-snegovalezhat-v-grada.html", "text": "Пътните настилки са мокри и хлъзгави, интензивен е снеговалежът в града, който започна още сутринта, предаде кореспондент на Радио „Фокус” – Варна. Заради топенето на снега придвижването в Добрич е изключително затруднено, пътните настилки са покрити с мек сняг, примесен с вода. В морските общини вали интензивен дъжд. Няма затворени пътни отсечки в областта. В Добрич времето е тихо, температурата е около 2 градуса. \r\nЖулиета НИКОЛОВА", "date": "2018.02.22", "title": "Добрич: Пътните настилки са мокри и хлъзгави, интензивен е снеговалежът в града"}
{"url": "http://www.focus-news.net/news/2018/02/22/2491584/nova-makedoniya-makedoniya-vse-oshte-ne-e-zapochnalo-nasrochenoto-za-sutrinta-zasedanie-na-kosovskiya-parlament-za-ratifikatsiya-na-sporazumenieto-za-granitsata-s-cherna-gora.html", "text": "Насроченото за сутрешните часове на деня заседание на парламента на Косово, на което трябва да бъде ратифицирано споразумението за демаркация на границата с Черна гора, все още не е започнало, отбелязва скопското електронно издание „Нова Македония“.\r\nПричината е свързана с липсата на необходимия брой депутати в парламентарната зала, за да бъде проведено гласуването. Партията „Сръбска листа“ вече обяви, че няма да подкрепи споразумението с Черна гора. Освен нея, движението „Самоопределение“ на Албин Курти също отказа да подкрепи документа.Тереза Герова", "date": "2018.02.22", "title": "„Нова Македония“ (Македония): Все още не е започнало насроченото за сутринта заседание на косовския парламент за ратификация на споразумението за границата с Черна гора"}
{"url": "http://www.focus-news.net/news/2018/02/22/2491601/kmetat-na-sliven-stefan-radev-v-rezultat-na-vzaimootnosheniyata-na-balgariya-s-evropeyskiya-sayuz-ima-korenni-promeni-v-sektor-zemedelie.html", "text": "В резултат на взаимоотношенията на България с Европейския съюз има коренни промени в сектор земеделие. Това заяви кметът на Сливен Стефан Радев на среща на земеделски производители по повод Българското председателството на Съвета на Европейския съюз, предаде репортер на Радио „Фокус“ – Сливен. „Има много успешни политики, които са в пряка полза за земеделските производители. Трябва много добре да познаваме в детайли механизмите и политиките, които ще ни помогнат за подобряване на сектора“, каза още Стефан Радев.\r\nФорумът беше организиран от Областна дирекция „Земеделие“. На срещата бяха дискутирани Общата селскостопанска политика за следващия програмен период , схемите за директни плащания по време на кампания 2018, както и схемите и мерките за подпомагане по Програмата за развитие на селските райони и др.\r\nЗам.-министърът на земеделието, храните и горите Цветан Димитров съобщи по време на форума, че в Сливен ще се проведе национално изложение по животновъдство от 27 до 29 април. Според него Българското председателството на Съвета на Европейския съюз ще привлече на изложението участници от цяла Европа. Димитров посочи също, че се предвиждат промени в законодателството относно млечния и месния сектор. „Разговорите с Европейската комисия за предлагането на имитиращите продукти в магазинната мрежазапочнаха още по времето, когато министър на земеделието беше Десислава Танева. През есента резултатите  на опаковката на всеки продукт отчетливо ще пише имитиращи или истински са съставките“, заяви Цветан Димитров.", "date": "2018.02.22", "title": "Кметът на Сливен Стефан Радев: В резултат на взаимоотношенията на България с Европейския съюз има коренни промени в сектор земеделие"}
{"url": "http://www.focus-news.net/news/2018/02/22/2491600/burgas-3-godini-i-4-mesetsa-zatvor-poluchi-mazh-podsadim-za-krazhba-na-mobilen-telefon-i-pari-ot-hotelska-staya.html", "text": "По внесен обвинителен акт на Окръжна прокуратура – Бургас, съдът наложи наказание  от 3г. и 4 м. „лишаване от свобода“ на Мирослав Д. (на 42 г. от гр. Бургас). Това съобщиха от пресцентъра на Окръжна прокуратура - Бургас. Той е подсъдим за това, че  на 9 юли 2017 г. в Бургас от хотелска стая, при условията на опасен рецидив, отнел чужди движими вещи – дамски портфейл (с намиращите се в него дебитни карти, лични документи, пари) и мобилен телефон (на обща стойност 243 лв.) от владението на собственичката им, без нейно съгласие, с намерение противозаконно да ги присвои. Той е подсъдим и за това, че за времето от 04.19 часа до 04.31 часа на 9 юли 2017 г., използвал дебитна карта, която задигнал от пострадалата, като без нейно съгласие изтеглил парична сума в общ размер от 4 150 лв..\r\nНа 09 юли 2017 г., подсъдимият влязъл в хотела с намерение да извърши кражба от хотелска стая. Същият преминал покрай портиера, гледайки към мобилния си телефон и се отправил към асансьора, с който се качил на горния етаж, създавайки впечатление, че е гост на хотела. В стая № 107 на първия етаж на хотела били настанени пострадалата и нейният съпруг. По това време в стаята била само пострадалата, която ползвала банята. Входната врата на хотелската стая била отключена, тъй като очаквала прибирането на съпруга си. Подсъдимият влязъл през незаключената врата в стая № 107. От дамската чанта на пострадалата взел  портфейлът ѝ, с намиращите се в него лични документи, двете банкови  карти, както и листче с написани ПИН-кодове. От хотелската стая подсъдимия взел и мобилният телефон на пострадалата, след което напуснал хотела с отнетите вещи. \r\nСлед извършване на описаната кражба Мирослав Д. се отправил към ж.к.„Зорница“ в гр. Бургас. Същият отишъл до банкомат, разположен  до бл.77 в комплекса и през горепосочения период от време  използвал общо 12 пъти дебитната карта, без съгласието на титуляря, като въвел ПИН-кодовете, записани на листче в отнетия портфейл. С откраднатата сума Мирослав Д. си платил няколко месечни наема, купил си дрехи, обувки и проиграл останалото в игрална зала. На Мирослав Д. е наложена и „глоба“ в размер на 500 лв. \r\nНаказанието трябва да бъде изтърпяно при първоначален „строг“ режим в затвор. То е постановено след  съдебно заседание проведено по съкратената процедура. Присъдата на Окръжен съд - Бургас подлежи на обжалване пред Апелативния съд в града.", "date": "2018.02.22", "title": "Бургас: 3 години и 4 месеца затвор получи мъж, подсъдим за кражба на мобилен телефон и пари от хотелска стая"}
{"url": "http://www.focus-news.net/news/2018/02/22/2491595/haskovo-shest-chuzhdi-grazhdani-bez-dokumenti-sa-otkriti-v-apartament-na-bul-balgariya.html", "text": "Шест чужди граждани без документи са открити в апартамент на бул. „България“. Това съобщиха от пресцентъра на МВР. Двама мъже от Харманли и Симеоновград на 23 и 27 години са задържани като съпричастни за противозаконното подпомагане на чужди граждани. Вчера криминалисти от РУ - Харманли проверили апартамент на бул. „България“ в града, където открили шестима мъже без документи за самоличност, по думите им – иракски граждани. Работата по случая продължава в рамките на образуваното досъдебно производство.", "date": "2018.02.22", "title": "Хасково: Шест чужди граждани без документи са открити в апартамент на бул. „България“"}
{"url": "http://www.focus-news.net/news/2018/02/22/2491607/plovdiv-regionalnata-inspektsiya-po-okolnata-sreda-i-vodite-razporedi-premahvaneto-na-nereglamentirano-smetishte-v-s-karadzhovo.html", "text": "Регионалната инспекция по околната среда и водите в Пловдив разпореди премахването на нерегламентирано сметище в село Караджово. Това съобщиха за Радио „Фокус“ – Пловдив от ръководството на институцията и уточниха, че експерти са проверили сигнал за замърсяване на околната среда в землището на село Караджово. На място е установено замърсяване със смесени битови и биоразградими отпадъци на терен от около 5-6 декара и изкоп с неопределена дълбочина. \r\n„Насипаните в него смесени битови отпадъци са вероятно подготвени за заравяне. В момента на проверката трактор, собственост на община Садово е изсипвал отпадъци. Дадено е предписание на кмета на общината в срок от две седмици да се почисти нерегламентираното замърсяване. Ще бъде съставен и акт за установяване на административно нарушение“, съобщиха от Регионалната инспекция по околната среда и водите. Предвидената санкция съгласно Закона за управление на отпадъците е от 3000 до 10 000 лв. Контролът от страна на екоинспекцията ще продължи, а при повторно нарушение предвидената санкция е в двоен размер.\r\nТони МИХАЙЛОВ", "date": "2018.02.22", "title": "Пловдив: Регионалната инспекция по околната среда и водите разпореди премахването на нерегламентирано сметище в с. Караджово"}
{"url": "http://www.focus-news.net/news/2018/02/22/2491608/stara-zagora-obshtinskite-savetnitsi-v-kazanlak-prieha-promeni-v-pravilnika-za-organizatsiya-i-deynostta-na-saveta.html", "text": "Общинският съвет в Казанлък проведе днес своето 34 редовно заседание, предаде кореспондент на Радио „Фокус“. В дневния ред на сесията бяха включени 22 точки. Един от разискваните въпроси по време на заседанието бе свързан с предложени промени от председателя Николай Златанов в Правилника за организация и дейността на Общински съвет, които съветниците приеха. Златанов посочи, че Правилникът е заимстван от Народното събрание, той е един от най-сложните и е решено да бъде запазен. Повечето от поправките в него са чисто редакционни и целят да отстранят стари текстове, които не съответстват на промени в законодателството. Приети бяха и някои съществени промени като членове 61 и 62, които касаят свикването на заседания на Общински съвет в Казанлък. Те са свързани със синхронизация на редовните и извънредни заседания на Общинския съвет. От предложените промени става ясно, че редовното заседание ще бъде всеки последен четвъртък на месеца и всичко друго, което е извън тази дата, е извънредно заседание. За извънредното заседание е въведен облекчен режим с на свикване с 24 часа предварително уведомление. Промените регламентират и Тържествената сесия на Общински съвет, която се провежда всяка година по повод Празника на града.\r\nСъветниците приеха още отчета на Обществения посредник на Казанлък за 2017 година, доклада за дейността на местната комисия за борба с противообществените прояви на малолетни и непълнолетни, промяна на статути на имоти, както и продажба на такива.\r\nСлавяна ГАЙДАРОВА", "date": "2018.02.22", "title": "Стара Загора: Общинските съветници в Казанлък приеха промени в Правилника за организация и дейността на Съвета"}
{"url": "http://www.focus-news.net/news/2018/02/22/2491604/plovdiv-bliznatsite-koito-byaha-prieti-s-naranyavaniya-v-bolnitsa-v-grada-shte-badat-nastaneni-v-priemno-semeystvo.html", "text": "Близнаците, които бяха приети с наранявания в болница в Пловдив, ще бъдат настанени в приемно семейство или в Център за настаняване от семеен тип с медицинска грижа, след изписването им. Това съобщи за Радио „Фокус”-Пловдив Надя Танева, директор на Дирекция „Социално подпомагане”. Майката на децата Иванка Стефанова е подала заявление, че е съгласна за децата ѝ да бъде предприета мярка на закрила, т.е. - те да бъдат настанени в приемно семейство. Стефанова е подала заявление за ползване на социални услуги за повишаване на родителския капацитет. Тя изявява своето желание да поддържа контакт с децата си. В тази връзка тя ще бъде насочена към социална услуга, където ще получи психологическа, юридическа и социална подкрепа. Майката е подала и декларации за подпомагане по чл. 16 от Закона за социалното подпомагане и е била консултирана да се регистрира в Бюрото по труда като Дирекция \"Социално подпомагане\" ще се обърне към Община Пловдив и Бюрото по труда за съдействие за намиране на работа.\r\nДирекция \"Социално подпомагане\" – Пловдив смята, че децата са неглижирани, недохранвани, което е форма на насилие, за което Иванка Стефанова не си дава сметка. Според нея, тя се е грижила добре за децата си с финансовия ресурс, с който е разполагала. Дирекция \"Социално подпомагане\" – Пловдив ще се свърже с БЧК и неправителствени организации, които имат готовност да помогнат. Проведен е бил и разговор с бабата на близнаците Брандийска, която е подала заявление за настаняване на децата при нея. След направеното проучване от страна на социалните работници става ясно, че към настоящия момент е неподходящо настаняването на децата в семейството на Брандийска. Тя ще бъде придружител на децата до изписването им като за това е дала изричното си съгласие. Съгласие за това е дала и майката на близнаците. През следващата седмица директорът на Дирекция \"Социално подпомагане\" подпомагане Надя Танева ще даде изявление във връзка с работата по случая.\r\nМайката на близнаците Иванка Стефанова е подала заявление на осн. Чл. 11а от Закона за закрила на детето, че не желае децата ѝ, както и самата тя, да бъдат снимани и коментирани в медиите. В тази връзка не могат да бъдат изнасяни данни и факти, освен когато Дирекция \"Социално подпомагане\" сметне за нужно да информира обществеността за действията на социалните работници и предприетите мерки по случая.", "date": "2018.02.22", "title": "Пловдив: Близнаците, които бяха приети с наранявания в болница в града, ще бъдат настанени в приемно семейство"}
{"url": "http://www.focus-news.net/news/2018/02/22/2491606/sergey-lavrov-vlizaneto-na-balkanskite-strani-v-nato-shte-gi-prinudi-da-priemat-filosofiyata-na-protivopostavyane.html", "text": "Влизането на балканските страни в НАТО ще ги принуди да вземат страна във военно-политическото противопоставяне, чиято философия се налага на Европа от американците и Алианса. Това заяви в четвъртък министърът на външните работи на Русия Сергей Лавров в изказването си пред студентите от Белградския университет, предава ТАСС.\r\nСпоред думите на руския дипломат, ставаме свидетели на активни усилия за вкарване на балканските страни в НАТО. „Ясно е, че това едва ли има отношение към декларираната цел да се укрепи националната им сигурност, тъй като никой не ги заплашва“, подчерта той. „А влизането в Северноатлантическия алианс ще ги принуди да вземат страна във военно-политическото противопоставяне, чиято философия се налага на Европа от американците, а след тях и от НАТО“.\r\n„Що се касае до единствената реална заплаха в момента, терористическата, то НАТО не е в състояние да й отговори. Още повече, че действията на натовските страни и в Ирак, след това в Либия, а и в другите страни от региона, например, в момента в Сирия, само плодят екстремизма, сеят хаос и създават питателна почва за появяването на нови и нови терористи“, отбеляза Лавров.\r\nПревод и редакция:", "date": "2018.02.22", "title": "Сергей Лавров: Влизането на балканските страни в НАТО ще ги принуди да приемат философията на противопоставяне"}
{"url": "http://www.focus-news.net/news/2018/02/22/2491602/b92-sergey-lavrov-prisastva-na-ofitsialnoto-predstavyane-na-novata-mozayka-na-belgradskiya-hram-pametnik-sveti-sava.html", "text": "Централната композиция на мозайката в купола на храм-паметника Свети Сава в Белград беше официално представена, предава белградската медийна група B92.\r\nСред присъствалите на откриването в четвъртък бяха президентът на Сърбия Александър Вучич, министърът на външните работи на Русия Сергей Лавров и сръбският патриарх Ириней.\r\nВучич посочи, че 70 художници и реставратори от Русия и Сърбия са работили, за да създадат мозайката – „свързвайки милиони блестящи парченца в единно послание за братство и солидарност“. Освен това той изрази специална благодарност към ръководителя на проекта – руснака Николай Мухин и Газпром, финансирал проекта с 4 милиона евро.\r\nСергей Лавров също имаше изказване, в което изрази искреното си възхищение от всички взели участие в сглобяването на мозайката. Той отбеляза, че в някои страни – като Черна Гора и Македония – църквата взема участие в „политически игри“ и подчерта дебело близостта на руската и сръбската православни Църкви.\r\nПревод и редакция:", "date": "2018.02.22", "title": "B92: Сергей Лавров присъства на официалното представяне на новата мозайка на белградския храм-паметник Свети Сава"}
{"url": "http://www.focus-news.net/news/2018/02/22/2491614/premierat-boyko-borisov-shte-uchastva-v-neformalnoto-zasedanie-na-evropeyskiya-savet-v-bryuksel-na-23-fevruari.html", "text": "Министър-председателят Бойко Борисов ще участва в неформална среща на държавните и правителствени ръководители на 23 февруари в Брюксел. Това съобщиха от правителствената информационна служба. Очаква се на нея лидерите на страните членки да обсъдят две основни теми – съставът на Европейския парламент след изборите през 2019 г. и Многогодишната финансова рамка на ЕС след 2020 г. в контекста на оттеглянето на Обединеното кралство. \r\nБългарският премиер е поканен за участие днес в неформална вечеря, давана от премиера на Белгия Шарл Мишел. На нея държавни и правителствени ръководители от ЕС ще обменят мнения за приоритетните политики и за бюджета на Съюза след 2020 г., както и по институционални въпроси.", "date": "2018.02.22", "title": "Премиерът Бойко Борисов ще участва в неформалното заседание на Европейския съвет в Брюксел на 23 февруари"}
{"url": "http://www.focus-news.net/news/2018/02/22/2491609/plovdiv-20-godishen-mazh-e-osaden-na-3-godini-probatsiya-za-nanasyane-na-poboy-na-nepalnoletno-momche.html", "text": "По обвинителен акт на Районна прокуратура - Пловдив е осъден Гроздан П., на 20 г., за това, че причинил другиму лека телесна повреда по хулигански подбуди. Това съобщиха от пресцентъра на Апелативна прокуратура - Пловдив. По споразумение, сключено между Районна прокуратура - Пловдив, от една страна, и подсъдимия и неговия защитник, от друга страна, за извършеното по-горе престъпление на Гроздан П. е наложено наказание – „Пробация“ за срок от три години с определени три броя пробационни мерки – задължителна регистрация по настоящ адрес с периодичност на явяване три пъти седмично за срок от три години, задължителни периодични срещи с пробационен служител за срок от три години и безвъзмезден труд в полза на обществото по 250 часа годишно за три поредни години. Днес Районен съд - Пловдив одобри с определение постигнатото споразумение. \r\nГроздан П. е признат за виновен за това, че на 21 октомври 2016 г. в Пловдив е причинил на 15-годишно момче лека телесна повреда, изразяваща се в разкъсно-контузна рана в областта на главата, довела до разстройство на здравето, като деянието е извършено по хулигански подбуди. Двамата се познавали отпреди. На 21 октомври 2016 г., пострадалото момче било със свои приятели в район „Северен“ в гр. Пловдив, където се разхождали. Към тях се насочил Гроздан П., който казал на 15-годишното момче да го придружи, за да си поговорят. Те се отдалечили на десетина метра, където Гроздан П. ударил с юмрук в лицето пострадалия и го предупредил да не се занимава с негова позната. След това го ударил още няколко пъти по лицето и корема с юмрук, ритнал го с крак в корема и го бутнал на земята. Пострадалото момче паднало и си ударило главата в земята, като от това получило нараняване. За случая бил подаден сигнал в полиция. Споразумението е влязло в сила и не подлежи на протест и обжалване.", "date": "2018.02.22", "title": "Пловдив: 20-годишен мъж е осъден на 3 години пробация за нанасяне на побой на непълнолетно момче"}
{"url": "http://www.focus-news.net/news/2018/02/22/2491613/ria-novosti-koalitsiyata-nachelo-sas-sasht-prizna-za-smartta-na-840-mirni-zhiteli-v-irak-i-siriya.html", "text": "Коалицията начело със САЩ призна, че нейните удари в Ирак и Сирия са довели до смъртта на повече от 800 мирни жители, предава РИА Новости.\r\n„Основавайки се на достъпната информация, обединеният щаб на операцията смята, че най-малко 841 мирни жители са непреднамерено убити от ударите на коалицията от началото на операция „Непоколебима решителност” (Inherent Resolve)”, се казва в заявление на коалицията.\r\nОще 485 съобщения за жертви сред мирното население в момента се изучават.\r\nРИА Новости припомня, че в края на януари от коалицията съобщиха за смъртта на 830 мирни жители от началото на операцията.\r\nПревод и редакция:", "date": "2018.02.22", "title": "РИА Новости: Коалицията начело със САЩ призна за смъртта на 840 мирни жители в Ирак и Сирия"}
{"url": "http://www.focus-news.net/news/2018/02/22/2491612/rositsa-markova-yuriskonsult-v-obshtina-grad-dobrich-spored-sada-lipsvat-adekvatni-fakticheski-osnovaniya-za-nalagane-na-finansovata-korektsiya-za-regionalnoto-depo.html", "text": "Според съда липсват адекватни фактически основания за налагане на финансовата корекция за регионалното депо. Това заяви на брифинг в Общината юрисконсулт Росица Маркова, предаде кореспондент на Радио „Фокус” – Варна.  „Положителното решение на Административния съд във Велико Търново е резултат на усилената работа на общинската администрация в Добрич\", подчерта Росица Маркова. Решението е по няколко жалби от Управляващия орган за налагане на финансовите корекции по проекта за Регионалната система за управление на битовите отпадъци в регион Добрич. „Към настоящия момент Община град Добрич не е уведомена официално за решението на съда. Информацията е постъпила чрез сайта на съда\", подчерта Росица Маркова. „Наистина решението е много подробно, много обосновано. Приветствам съда, който с изключително голям професионализъм се е произнесъл по нашите мотиви по отношение на атакуваните актове. В крайна сметка това е едно благоприятно решение за Общината. Резултатът е, че се отменя като незаконосъобразен акта, с който се налага финансова корекция в размер на 3 890 123 лв. по договора за строителство на регионалното депо и финансовата корекция в размер на 179 668 лв. по договора за строителен надзор, като общият размер е 4 069 791 лв. Тази финансова корекция ни е наложена с писмо от месец април 2016 г. Мотивите на съда, които са довели до отмяната на тази корекция са, че актът е незаконосъобразен. Според съда липсват адекватни фактически основания, на които той да се позовава, правни такива, липсват мотиви защо финансовата корекция е за сметка на бенефициента, а не за сметка на Управляващия орган на съответната Оперативна програма „Околна среда“, каза Росица Маркова. Тя добави, че също така съдът счита, че е било нарушено правото на Общината на защита, тъй като тя е била изправена пред една изключително сложна юридическа ситуация, при която в много кратки срокове е трябвало да бъдат оспорвани разнопосочни изявления на Управляващия орган с цел налагане на финансовата корекция. „Това е един от сериозните мотиви за отмяна на акта\", отбеляза специалистът. „Всичко това се окачествява като съществени процесуални нарушения, поради които съдът го отменя“, каза още Росица Маркова. „Към този момент малко над две трети от глобата вече е изплатена от Община град Добрич по наложената финансова корекция\", заяви кметът Йордан Йорданов. \r\nЖулиета НИКОЛОВА", "date": "2018.02.22", "title": "Росица Маркова, юрисконсулт в Община град Добрич: Според съда липсват адекватни фактически основания за налагане на финансовата корекция за регионалното депо"}
{"url": "http://www.focus-news.net/news/2018/02/22/2491615/nikolay-nikolov-bsp-zashto-kmetat-fandakova-ne-iska-da-otgovori-na-vaprosi-za-nebostargachite-na-nikmi.html", "text": "Абсурдно е в продължение на три месеца кметът на София да не може да получи информация по тема, която е от обществено значение. Защо Йорданка Фандъкова не иска да отговори на въпроси за небостъргачите на НИКМИ? Това попита общинският съветник от БСП Николай Николов, след като получи крайно незадоволителни и отбиващи номера отговори на поставени от него и от Борис Цветков, също общински съветник от групата на социалистите, въпроси за сагата с небостъргачите на НИКМИ, съобщиха от пресцентъра на БСП - София.\r\nПитането, което двамата внесоха още на 8 ноември 2017 година, е свързано и с вече изградения от въпросната компания небостъргач \"Милениум център\" зад НДК. Същият инвеститор има планове да построи 43-етажната сграда в квартал \"Стрелбище\". Тези негови намерения предизвикаха огромен скандал и бурни протести от страна на гражданите, тъй като част от терена, планиран за застрояване е зелена площ. В питането на общинските съветници от БСП има три въпроса. Първите два засягат планираното строителство на 43-етажната сграда, а третият е свързан с вече реализиран проект на компанията НИКМИ - \"Милениум център\".\r\n\"Оказва се, че при строителството на високата сграда зад НДК, фирмата е изградила асфалтов път върху общинска земя, попадаща в зелена площ. На днешната сесията на Столичния общински съвет така и не получихме конкретен отговор от кмета на въпроса ни, засягащ този проблем. Останахме с впечатление, че госпожа Фандъкова се опита да избяга от отговора и да потули темата. За мен е абсурдно твърдението й, че не разполага с информация при положение, че нашето питане е от преди 3 месеца\", коментира Николай Николов. \"Това, че днес не получихме отговор на този въпрос изобщо не означава, че ще спрем да питаме. Точно обратното - продължаваме да настояваме с всички позволени от закона средства да получим информация за това дали наистина има нарушения при изграждането на \"Милениум център\". И ако наистина има такива - кой и каква отговорност ще понесе за допуснатите незаконни действия. Няма да оставим нещата така. Със същата мотивация продължаваме да търсим справедливостта и за сагата в \"Стрелбище\". От името на Инициативния комитет \"Помощ за \"Стрелбище\" днес раздадох покани за събитие, което членовете му организират идния вторник, 27 февруари. Гражданите ме помолиха да разглася, че ще се съберат в Народно читалище \"Светлина\" на ул. \"Тулча\" №20 в квартал \"Стрелбище\" от 18,30 часа. На тази среща организаторите ще проведат разяснителна кампания относно случилото се до момента, какво е направено дотук от граждани и институции по казуса и какво може и трябва да бъде направено в близките месеци\", каза още той.", "date": "2018.02.22", "title": "Николай Николов, БСП: Защо кметът Фандъкова не иска да отговори на въпроси за небостъргачите на НИКМИ"}
{"url": "http://www.focus-news.net/news/2018/02/22/2491611/fokus-makedoniya-kyoseto-e-otnesen-v-metalurgichen-zavod-tito-chakat-se-sobstvenitsite-mu-da-si-go-vzemat.html", "text": "Паметникът на Андон Янев – Кьосето, който до сутринта в четвъртък беше пред Съдебната палата в Скопие, е отнесен в склад в Металургичния завод Тито, където ще бъде съхраняван за определен срок, в който собствениците му могат да дойдат да си го вземат, предава скопското електронно издание „Фокус“.\r\nТози паметник бе подарен на град Скопие през 2014 година от Сдружението за духовно обединение на Сетинци, Попадинци и Крушоради от Лерин. От градската управа поясняват, че ако в предвидения срок собствениците му не си го вземат, ще се вземе решение какво да бъде направено с него.\r\nПревод и редакция:", "date": "2018.02.22", "title": "„Фокус“ (Македония): Кьосето е отнесен в Металургичен завод Тито, чакат се собствениците му да си го вземат"}
{"url": "http://www.focus-news.net/news/2018/02/22/2491617/afp-nachalnikat-na-generalniya-shtab-na-slovenskata-armiya-e-uvolnen-sled-proval-na-test-na-nato.html", "text": "Министър-председателят на Словения Миро Черар уволни началника на Генералния щаб на словенските въоръжени сили, след като една от ключовите бригади се провали при натовски тест за бойна готовност, предава AFP.\r\n„На основание, че началникът на Генералния щаб носи отговорността за готовността на армията, работата й и оперативното състояние на всички части, правителството освобождава генерал Андрей Остерман от длъжността му“, заяви Черар.\r\nОсвен това, словенският премиер е дал срок от един месец на министъра на отбраната на страната Андреа Катич да вземе необходимите мерки, за да бъде постигната пълна бойна готовност на 72-а бригада.\r\nAFP припомня, че заради затрудненията по време на глобалната финансова криза, Словения е орязала разходите за отбрана с една трета за периода между 2010-а и 2017-а година до 1% от БВП.\r\nПревод и редакция:", "date": "2018.02.22", "title": "AFP: Началникът на Генералния щаб на словенската армия е уволнен след провал на тест на НАТО"}
{"url": "http://www.focus-news.net/news/2018/02/22/2491616/shumen-vrashtat-za-prerazglezhdane-vaprosa-za-myastoto-i-viziyata-na-pametnika-portal-na-7-mi-pehoten-preslavski-polk-v-grada.html", "text": "Връщат за ново разглеждане въпроса за мястото и визията на Паметника-портал на 7-ми пехотен Преславски полк в Шумен. Това стана ясно по време на заседание на Областната комисия „Военни паметници“, на което трябваше да бъде обсъдена промяна на досега предложената визия на паметника, във връзка с писмо от Министерството на отбраната (МО), предаде репортер на Радио „Фокус“-Шумен. От министерството не одобряват предложеното завъртане на паметника-портал под ъгъл спрямо оста на прилежащия булевард „Славянски“. Иска се и той да бъде в първоначалния си размер от 20 метра, а не 14 метра, както предвижда проектът. \r\n„Ние говорим за възстановяване на нещо, което е съществувало, а не за изграждане на нов паметник. Удължаването на паметника трябва да бъде с 6 метра, говорим за размери доста по-големи от предложените в проекта. Добре трябва  да се прецизира и колко имена и как да бъдат изписани. Само при Тутракан 7-ми пехотен Преславски полк дава между 400 и 600 души. Има доста фактори, които трябва да бъдат взети предвид, изискванията на Министерството на отбраната са заместникът да е успоредно на булеварда, както и  промяна в размера“, заяви Радослав Симеонов, гл. експерт в МО. \r\nС цел постигане на максимална автентичност на външния вид, от МО са изпратили регистрационна карта на обекта от някогашния регистър на Министерството на войната, датиращ от началото на 40-те години, придружен с автентична снимка на паметника. Авторът на настоящия проект арх. Красимир Генов посочи, че до предложения вариант се е стигнало след много компромиси. „Предложението на Министерството на отбраната обаче е  още по- неподходящо, така паметникът ще бъде една голяма стена, която ще гледа в нищото, няма да е активен нито като визия, нито като пространство пред пл. „Кристал“, а просто една стабилна конструкция. Ако се приеме да е успоредно на булеварда, аз ще се откажа от авторските права“, заяви арх. Генов. Той обясни, че е мащабирал паметника на базата на размера на черните плочи с имената на загиналите. \r\nЗаместник-областния управител Петко Шаренков, който председателстваше заседанието, предложи въпросът за Паметника-портал на 7 пехотен Преславски полк да продължи с активната роля на Инициативния комитет за изграждането му. Въпросът за мястото и визията на паметника ще бъдат върнат за ново разглеждане в специалната общинска комисия, в чийто състав влизат представители на Инициативния кометет. Без съгласуване на проекта от страна на МО, Инициативният комитет не може да стартира процедура по набиране на средства. За изграждането на паметника от страна на МО по сметката на общината вече има преведени 25 000 лв, а 2018 година е последната година, в която те могат да бъдат усвоени. За реализацията на настоящия проект пък ще са нужни 75 000-80 000 лв., сумата може да нарасне до 130 000 лв ако се наложи преместване на подземна инфраструктура.\r\nИвелина ИВАНОВА", "date": "2018.02.22", "title": "Шумен: Връщат за преразглеждане въпроса за мястото и визията на Паметника-портал на 7-ми пехотен Преславски полк в града"}
{"url": "http://www.focus-news.net/news/2018/02/22/2491610/yanka-rahova-sdruzhenie-na-hotelierite-i-restorantyorite-v-bansko-lipsata-na-vtori-lift-v-bansko-sazdava-problemi-zashtoto-pochti-vinagi-ima-opashki.html", "text": "Липсата на втори лифт в Банско създава проблеми, защото почти винаги има опашки. Това каза за Радио „Фокус“ – Пирин Янка Рахова от Сдружението на хотелиерите и ресторантьорите в Банско. По думите ѝ през тази година има увеличение в броя на туристите, а това от своя страна създава и по-големи опашки. \r\n„Миналите години опашките бяха само на пикови точки – Нова Година и празници на Гърция, както и нашия Национален празник, а сега почти всеки уикенд опашките са големи, тройни, петорни“, каза още Рахова. Тя добави, че има туристи, които посещават курорта през почивните дни. „Те отиват до пистата, връщат си картите и си заминават обратно, заявявайки, че повече няма да дойдат заради опашките“, добави Рахова. Според нея се наблюдава известен отлив на посетители в курорта, свързан именно с опашките. Рахова отбеляза, че въпреки това Банско продължава да е предпочитан зимен курорт.\r\nКристина МИТКОВА", "date": "2018.02.22", "title": "Янка Рахова, Сдружение на хотелиерите и ресторантьорите в Банско: Липсата на втори лифт в Банско създава проблеми, защото почти винаги има опашки"}
{"url": "http://www.focus-news.net/news/2018/02/22/2491618/finansoviyat-ministar-vladislav-goranov-e-poiskal-obyasnenie-za-drastichnite-razminavaniya-v-smetkite-na-nzok.html", "text": "Финансовият министър Владислав Горанов е поискал обяснение за драстичните разминавания в сметките на Националната здравноосигурителна каса, предава БНР. Това е станало с писмо, изпратено до Здравната каса и министъра на здравеопазването. В писмото Горанов настоява, докато не се изяснят обстоятелствата, в никакъв случай да не се подписва Националният рамков договор за тази година. \r\nВ писмото, изпратено през февруари до парламента от управителя на Здравната каса Камен Плочев, се казва, че просрочените задължения към чужди здравни институции са 133,6 млн. лева към края на януари. В същото време ежемесечният отчет сочи просрочия от 7,6 млн. лева, което прави разлика от 126 млн. лева, пише финансовият министър Владислав Горанов. \r\nСъщо така във финансовия отчет на НЗОК за миналата година са посочени просрочия от 77,5 млн. лева, а в писмото до парламента - над 190 млн. лева. По думите на Горанов, това разминаване може да се установи от Държавната финансова инспекция, но ако управителят на Касата, проф. Камен Плочев, не може да даде обяснение, това означава, че е налице сериозно нарушаване на финансовата дисциплина.\r\nПреди дни здравният министър Кирил Ананиев поиска оставката на Плочев.", "date": "2018.02.22", "title": "Финансовият министър Владислав Горанов е поискал обяснение за драстичните разминавания в сметките на НЗОК"}
{"url": "http://www.focus-news.net/news/2018/02/22/2491621/izpalnitelniyat-direktor-na-toplofikatsiya-sofiya-ead-podade-ostavka-do-provezhdaneto-na-konkurs-za-posta-funktsiite-mu-shte-badat-izpalnyavani-ot-sasho-chakalski.html", "text": "Днес на сесия Столичен общински съвет прие молбата на изпълнителния директор на дружеството Георги Беловски за освобождаване от заемания пост по лични причини. Това съобщиха от пресцентъра на „Топлофикация София“ ЕАД. До провеждането на конкурс за поста, функциите ще бъдат изпълнявани от Сашо Чакалски. Чакалски е ръководил Българската банка за развитие и Общинска банка.\r\nРъководството на „Топлофикация София“ ЕАД уверява, че следваната досега политика на дружеството ще бъде продължена и надграждана.", "date": "2018.02.22", "title": "Изпълнителният директор на „Топлофикация София“ ЕАД подаде оставка, до провеждането на конкурс за поста функциите му ще бъдат изпълнявани от Сашо Чакалски"}
{"url": "http://www.focus-news.net/news/2018/02/22/2491619/blagoevgrad-prodalzhavat-sabitiyata-v-gradskata-hudozhestvena-galeriya-i-regionalniya-istoricheski-muzey-po-povod-26-godini-ot-obyavyavaneto-na-np-rila-za-zashtitena-teritoriya.html", "text": "Инициативите по повод 26-годишнината на НП „Рила“ продължават и днес в ГХГ - Благоевград. Това съобщиха от пресцентъра на Община Благоевград. Залите на художествената галерия посрещна първите участници в 10.00 часа. Експерти от НП „Рила“ и галерията бяха подготвили изключително интересни и забавни занимания. Деца от ЦДГ 12 „Алени макове“ от III „A“ група израбоиха еко-хранилки за птиците на НП „Рила“ от портокалови кори. След това всяко дете показа своите умения по изобразително изкуство върху специално подготвено за целта рисувателно платно. Там те разкриха творческите си способности с изображения на природните дадености на парка и неговите обитатели. От 11.00 и 12.00 часа ученици от II А и III Г класове от VII СОУ „Кузман Шапкарев“ сътвориха чудни мозайки от семена с изображения на жълтоклюна гарга и кафява мечка. Те също оставиха своя отпечатък и мироглед за НП „Рила“ в рисунката по паното. В следобедните занимания се включиха младежи и девойки от ЦНСТ и Защитено жилище за лица с умствена изостаналост. Те изработваха свещници с изображения на растения. Последните гости в ГХГ - Благоевград по повод 26-годишнинината на НП „Рила“ бяха децата от ЦДГ „Ведрица“, които също изработваха еко-хранилки за птици от портокалови кори и завършиха аранжимента на художествената творба върху платното изобразяващо въжделенията на децата и младежите за НП „Рила“. \r\nВсички участници в заниманията бяха приветствани от експерти на НП „Рила“ представители на ГХГ-Благоевград. Те разказаха за историята, флората и фауната на парка. Мартин Станоев, отличен в IV Национален конкурс „Национален парк „Рила“ – познат и непознат“, за своя разказ „История на Гъбарчо Гъбарков“, каза за подбудите накарали го да напише увлекателната история, а именно – красотите и природното богатство на парка. \r\nПаралелно със заниманията в ГХГ - Благоевград в залите на РИМ - Благоевград се провеждат поредицата от инициативи по повод 26-годишнината от обявяването на Национален парк „Рила“ за защитена територия. От 09.45 часа ученици от IV А и IV Г клас от III ОУ „Димитър Талев“ – Благоевград се запознаха с „Дивите животни в Национален парк „Рила“. От 10.30 часа възпитаниците от IV Б група на ДГ „Вечерница“ се включиха в еко-заниманието „Животни рекордьори“, което продължи от 11.10 часа и с четвъртите подготвителни трупи от ДГ „Света Богородица“.\r\nСледобедната програма включва еко-занимание „Певци от Рила“, с участието на първокласници от XI ОУ „Христо Ботев“ и мултимедийни презентации за биологичното разнообразие за най-големия национален парк у нас и на Балканите с участието на третокласници от СУ „Иван Вазов“ – Благоевград.\r\nНа 23 януари студенти по режисура от ЮЗУ „Н. Рилски“ с ръководител доц. Камбурова ще проведат мотивационна среща с екипа създал филма „Национален парк „Рила“ и зоната на вечните снегове“. В Регионален исторически музей – Благоевград ще бъде изнесена постановката „Приключенията на прилепа Дарки“, която ще започне в 15.00 часа. Участие в представлението ще вземат деца от ДЮТ „Щурчо“ към ЦЛТРДБ.\r\nПо повод отбелязването на годишнината на НП „Рила“ ще се проведат дни на отворени врати на 24 и 25 февруари в Посетителски център за Национален парк „Рила“ в Паничище и Посетителски-информационен център – гр. Самоков.\r\nКулминацията в честванията е програмата на 26 февруари от 11.30 часа в зала „22 септември“. На тържествена церемония ще бъде представен юбилеен филм за „Национален парк „Рила“ и зоната на вечните снегове. Подготвена е музикална програма и ще бъде подредена и юбилейна експозиция под надслов „Национален парк „Рила“ – ретроспекция“.\r\nМероприятията по повод 26-годишнината от обявяване на НП „Рила“ за защитена територия“ се организират съвместно с Община Благоевград, Регионалния исторически музей-Благоевград, Регионален телевизионен център - Благоевград, Регионалното управление на образованието - Благоевград, Центъра за личностно и творческо развитие на децата на Благоевград.", "date": "2018.02.22", "title": "Благоевград: Продължават събитията в Градската художествена галерия и Регионалния исторически музей по повод 26 години от обявяването на НП „Рила“ за защитена територия"}
{"url": "http://www.focus-news.net/news/2018/02/22/2491624/veliko-tarnovo-predvizhda-se-izgrazhdene-na-zakrit-peshehoden-most-nad-reka-yantra-v-grada-za-okolo-8-mln-leva.html", "text": "Предвижда се изграждене на закрит пешеходен мост над река Янтра във Велико Търново за около 8 млн. лева. Това съобщи пред журналисти председателят на местния инициативен обществен комитет “Асеневци” Марин Павлов, предаде репортер на Радио “Фокус“ – Велико Търново. Павлов посочи, че идейният проект е на комитета и носи името “Велико Търново – град на седем хълма и една река”. Той предвижда построяването на мост с търговска част, свързващ  паметника „Асеневци“ и Художествената галерия „Борис Денев“ с ул. „Гурко“ в посока изток. \r\n„Изграждането на мост над река Янтра е една амбициозна задача. Съзнаваме, че не е никак лесна, защото трябва да преодолеем не само чисто административни трудности, но трябва да създадем условия обществото да приеме този мост. Знаем, че в момента се подготвя нов градоустройствен план, включващ Художествената галерия, паметника „Асеневци“ и новия градски център. Това според нас ще създаде една прекрасна пешеходна част, не само за туристите, но и за гражданите на Велико Търново. Нашата задача е не да направим един обикновен мост, по който хората просто да вървят. Нашата амбиция е да направим един уникален мост, който се вписва изцяло в архитектурата на града и в природната среда, който да съответства и на голямата история на Велико Търново“, посочи инж. Пламен Денчев, член на Управителния съвет на комитет „Асеневци“ и ръководител на проекта. \r\nТой съобщи, че дължината на моста ще е около 100 метра, височината на най-високия свод – 15 метра и ширината му – 13,5 метра. Съоръжението ще е трисводово – с един основен свод и два по-малки от двете му страни, съобразени със съществуващата вече комуникация. Проектът предвижда и леко повдигане на нивото на река Янтра и култивиране на брега в този участък, така че да се създадат условия за туристически атракции, като например плаване в лодки. „Очакваме Общината да приеме нашата идея, за да можем да започнем съгласувателни процедура, които са доста големи. Желанието ни е да обявим конкурс, за да се съберат още идеи и проекти в различни варианти и в различен стил“, допълни инж. Денчев. Той подчерта, че финансирането ще бъде частно – чрез дарения или под формата на концесия.\r\nНадежда КРЪСТЕВА", "date": "2018.02.22", "title": "Велико Търново: Предвижда се изграждене на закрит пешеходен мост над река Янтра в града за около 8 млн. лева"}
{"url": "http://www.focus-news.net/news/2018/02/22/2491620/vasil-sedyankov-kmet-na-shiroka-laka-nad-300-kukeri-shte-gonyat-zlite-sili-na-pesponedelnik-v-seloto.html", "text": "Над 300 кукери ще гонят злите сили на Песпонеделник в смолянското село Широка лъка. Това каза на пресконференция кметът на селото Васил Седянков, предаде репортер на Радио „Фокус“ – Смолян. Празникът ще се проведе на 4 март, като проявите ще бъдат съчетани и с националния празник 3 март и ще започнат още от 1 март, поясни Седянков.\r\nПрез трите празнични дни по традиция културната програма ще е богата, за да може не само местните хора, но и всички туристи и гости на селото да има какво да видят и да занесат в къщи приятни спомени и преживявания, каза Гергана Чотрева от читалището в Широка лъка, която отговаря за организацията на Песпонеделник. На 1 март от 15.00 часа ще бъде открита изложба с детски рисунки наречена „Кукери“. На 2 март от 18.00 часа ще има празнична програма посветена на 3 март с участие на ученици от основното училище в Широка лъка и Националното училище за фолклорни изкуства в селото, както и вокално-танцовата група при читалището и пенсионерския клуб. Събитието ще е в салона на читалището. За първи път ще бъде представена и битова пиеса, показваща традициите на Сирни заговезни, наречена „Прошка“ или „Заговелка“. Самодейният състав към читалището ще представи традициите от преди 100 години, когато се е искала прошка от родители и близки, за да се припомнят традициите на празника, обясни Чотрева. Тя допълни, че ще има и музикален елемент, както и хоро, тъй като на Прошка се играят и последните хора, които се подновяват чак след Великден.\r\nНа националният празник 3 март ще бъдат поднесени цветя и венци на паметника на Капитан Петко войвода и в градинката в Широка лъка. В 17.00 часа е предвидено откриването на международна изложба-живопис, посветена на трети март. Със свои творби в нея ще участват петима автори – двама от България и трима от Украйна. От 18.00 часа ще бъде и традиционния концерт на учениците от НУФИ – Широка лъка в залата на училището.\r\nСъщинският празник Песпонеделник ще бъде на 4 март от 11.00 часа с представяне на кукерските състави. По думите на Чотрева, тази година е имало изключително голям интерес за участие на кукерски състави. Около 20 състава от различни краища на България са искали да участват в кукерските игри, но затварянето а пътя Смолян – Девин ограничава броя на групите, които могат да участват. Тази година ще участват седем кукерски състава. Те са от село Климент, Карловско, село Изгрев, Благоевградско, село Осетеново, Павел баня, Голямо Бучино, София, както и селата Столетово и Отец Паисиево, Карловско, посочи Чотрева и допълни, че домакини ще са кукерите от Широка лъка.\r\nКметът на Широка лъка каза още, че хотелите и къщите за гости в Широка лъка и околните села са пълни с туристи за Песпонеделник. През годините гостите на празника са между 2000 и 4000 души. След като се насладят на дефилето на кукерите, гостите ще могат да извият кръшни хора по време на народното веселие с Костадин Джигошев и оркестър „Родопски солисти“, каза още Седянков.\r\nНели ГЕРГЬОВСКА", "date": "2018.02.22", "title": "Васил Седянков, кмет на Широка лъка: Над 300 кукери ще гонят злите сили на Песпонеделник в селото"}
{"url": "http://www.focus-news.net/news/2018/02/22/2491622/reuters-angela-merkel-predvizhda-reforma-v-evropeyskite-finansi-sled-brekzit.html", "text": "Брекзит предоставя на Европейския съюз възможност да премисли финансовата си система, заяви германският канцлер Ангела Меркел в четъвртък, преди срещата на върха на ЕС, която ще се занимае с бъдещия европейски бюджет, предава Reuters.\r\nВ изказването си пред Бундестага, Меркел даде ясно да се разбере, че бъдещето на ЕС ще бъде сред основните приоритети по време на четвъртия й мандат като германски канцлер, при положение, че коалиционното споразумение между нейния Съюз (ХДС/ХСС) и Германската социалдемократическа партия (ГСДП) получи благословията на членовете на социалдемократите.\r\n„Имаме нужда от ново начало за Европа“, заяви германският канцлер, като добави, че предстоящите дебати за новия бюджет на ЕС може да доведе до сериозни промени.\r\n„Дебатът около бъдещата финансова рамка представлява възможност за цялостно преразглеждане на европейските финанси“, посочи Меркел.\r\nПревод и редакция:", "date": "2018.02.22", "title": "Reuters: Ангела Меркел предвижда реформа в европейските финанси след Брекзит"}
{"url": "http://www.focus-news.net/news/2018/02/22/2491625/sofiya-vavezhda-se-vremenna-organizatsiya-na-dvizhenieto-za-provezhdane-na-futbolna-sreshta-ot-parvenstvoto-na-parva-profesionalna-liga-na-25-fevruari.html", "text": "Въвежда се временна организация на движението за провеждане на футболна среща от Първенството на първа професионална лига на 25 февруари 2018 г. на Национален стадион „Васил Левски”. Това съобщиха от пресцентъра на Столична община. Забранява се престоят и паркирането на пътни превозни средства, с изключение на автомобилите на участниците в мероприятието,  както следва: \r\n- от 08.00 часа на 25 февруари 2018 г. до 08.00 часа на 26 февруари 2018 г. при сектор „Г” на Националния стадион „Васил Левски”; \r\n- от 12.00 до 20.00 часа на 25 февруари 2018 г. на моста пред Национален стадион „Васил Левски”. \r\nПри необходимост и по преценка на СДВР от 16.30 часа на 25 февруари 2018 г. до приключване на футболната среща ще се забрани влизането на пътни превозни средства в двете посоки, с изключение на автобусите на масовия градски транспорт по: \r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”; \r\n- бул. „Евлоги и Христо Георгиеви” между пл. „Орлов мост” и бул. „Черни връх”; \r\n- бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2018.02.22", "title": "София: Въвежда се временна организация на движението за провеждане на футболна среща от Първенството на първа професионална лига на 25 февруари"}
{"url": "http://www.focus-news.net/news/2018/02/22/2491626/nayden-kosev-zamestnik-kmet-na-shumen-vazmozhno-e-da-se-napravi-kompromis-po-otnoshenie-na-preorientiraneto-na-pametnika-portal-na-7-mi-pehoten-preslavski-polk.html", "text": "Възможно е да се направи компромис по отношение на преориентирането на Паметника-портал на 7-ми пехотен Преславски полк в Шумен. Това каза Найден Косев, заместник-кмет на Шумен по образование и култура, в отговор на въпроси на журналисти във връзка с оповестеното на заседание на Областната комисия „Военни паметници“ искане на Министерството на отбраната (МО) в това отношение, предаде репортер на Радио „Фокус“-Шумен. „Няма пречка да се направи технически тази промяна, ще водим разговор с Министерството на отбраната, ако се държи толкова паметникът-портал да бъде изграден успоредно на тротоара, а не както предвижда проектът - под ъгъл спрямо оста на булеварда“, заяви Найден Косев. Относно изграждането на паметника в първоначалния му размер от 20 метра той посочи, че това едва ли ще е възможно в предвиденото в проекта място до пл. „Кристал“. „Той би могъл да се направи в този размер, ако е там, където е бил, но ситуиран в даденото пространствено решение, нещата стават нерешими по това предложение“, заяви Косев. Той добави, че ще поискат от МО съдействие и за останалата част от средствата за възстановяването на паметника-портал. „От МО има отпуснати 25 000 лв., а според количествено стойностната сметка ще са необходими около 70 000 лв.“, каза Косев.\r\nИвелина ИВАНОВА", "date": "2018.02.22", "title": "Найден Косев, заместник-кмет на Шумен: Възможно е да се направи компромис по отношение на преориентирането на Паметника-портал на 7-ми пехотен Преславски полк"}
{"url": "http://www.focus-news.net/news/2018/02/22/2491628/blagoevgrad-obshtinskiyat-savet-shte-razgleda-predlozhenie-za-aktualizirane-na-spisaka-na-obshtinski-zhilishten-fond-za-2018-godina.html", "text": "Общинският съвет ще разгледа предложение за актуализиране на списъка на общински жилищен фонд на Община Благоевград за 2018 година. Това каза на пресконференция председателят на Общински съвет-Благоевград Радослав Тсков, предаде репортер на Радио „Фокус“-Пирин. „Както и относно удължаване с още 3 години срока на договора за възлагане управлението на настоящите управители на две общински дружества -„Паркинги и гаражи-Благоевград” ЕООД и „Пазари” ЕООД-Благоевград“, каза още Тасков. Общински съвет трябва да постанови и две решения, отнасящи се до проекта за изграждане на модерен център за спешна медицинска помощ към „Многопрофилна болница за активно лечение- Благоевград” АД. \r\nВ отговор на журналистически въпрос, Тасков поясни, че Община Благоевград не е бенефициент по въпросния проект, а това е Министерството на здравеопазването, но общината е активно ангажирана и оказва своята подкрепа за ускоряване изпълнението на проекта. „Местните парламентаристи се очаква да предоставят права на Кмета на общината да издаде Запис на заповед за авансово плащане по проект „Инвестиции в подобряване качеството на образователната среда в Благоевградска професионална гимназия“, по Оперативна програма „Региони в растеж“ 2014 – 2020 г, за изграждане на физкултурен салон и работилница за професионално обучение“, каза Тасков. \r\nВ началото на днешната редовна пресконференция, Председателят на Общински съвет Благоевград Радослав Тасков отправи своите искрени съболезнования към семейството на починалия след продължително боледуване Спас Андонов - общински съветник от БСП за мандат 2003-2007 г.\r\nЛора КАЛЧЕВА", "date": "2018.02.22", "title": "Благоевград: Общинският съвет ще разгледа предложение за актуализиране на списъка на общински жилищен фонд за 2018 година"}
{"url": "http://www.focus-news.net/news/2018/02/22/2491627/tass-baltiyskiyat-flot-na-rusiya-shte-poluchi-s-400-i-modernizirani-iztrebiteli-i-helikopteri-prez-2018-a-godina.html", "text": "Балтийският флот на Русия ще бъде усилен със зенитно-ракетни комплекси С-400, модернизирани многоцелеви изтребители Су-30СМ и корабни хеликоптери Ка-27М през 2018-а година, съобщи в четвъртък командващият флота вицеадмирал Александър Носатов, цитиран от ТАСС.\r\n„През 2018-а година ще бъде продължено обновлението на материалната част на Балтийския флот – в неговия състав ще влязат малки ракетни кораби нов проект, комплекси С-400, модернизирани самолети Су-30СМ и хеликоптери Ка-27М“, е заявил Носатов по време на тържествено събрание в чест на Деня на защитника на Отечеството.\r\nОт пресслужбата на Балтийския флот са уточнили пред ТАСС, че в момента флота разполага с шест чисто нови многоцелеви изтребители Су-30СМ.\r\nРуската агенция пояснява, че тези самолети са способни да използват съвременно и перспективно високоточно въоръжение от клас „въздух-въздух“ и „въздух-земя“. Той може да преодолее до 3 хиляди километра без дозареждане.\r\nПрез 2018-а година към единствения засега модернизиран хеликоптер Ка-27М ще се прибавят и негови „събратя“.\r\nТАСС пояснява, че засега не се уточнява колко точно бойни машини ще бъдат приети от Балтийския флот. \r\nПлавателният състав на флота чака попълнение под вида на ракетните кораби от нов проект 22800. Въоръжението на корабите от този проект включва комплекси ударно и противовъздушно оръжие, системи за боево управление, за намиране, фиксиране на цели и връзка. Основното ударно въоръжение на корабите са комплекси високоточно ракетно въоръжение.\r\nПревод и редакция:", "date": "2018.02.22", "title": "ТАСС: Балтийският флот на Русия ще получи С-400 и модернизирани изтребители и хеликоптери през 2018-а година"}
{"url": "http://www.focus-news.net/news/2018/02/22/2491629/ministar-nikolay-nankov-svikva-saveta-po-geodeziya-kartografiya-i-kadastar.html", "text": "Министърът на регионалното развитие и благоустройството Николай Нанков свиква Съвета по геодезия, картография и кадастър, съобщиха от пресцентъра на Министерство на регионалното развитие и благоустройството. Това стана ясно след среща днес на министър Нанков с представители на неправителствените професионални организации в областта на геодезията и кадастъра – Камара на инженерите по геодезия, Камара на инженерите в инвестиционното проектиране – секция „ГПГ“, Съюз на геодезистите и земеустроителите в България и Асоциация на геодезическите фирми. На срещата присъства и ресорният заместник-министър Валентин Йовев. \r\nУчастниците в разговора се обединиха около становището за засилване на общите усилия на правителството и браншовите организации за устойчиво и прогнозируемо развитие на сектора, от една страна и задълбочаване на сътрудничеството и взаимодействието между министерството и неправителствения сектор за успешно прилагане на европейските практики в тази сфера.    \r\nОсновна задача на Съвета ще бъде разработването на проект на дългосрочна стратегия за устойчиво развитие на политиките в областта на геодезията, картографията и кадастъра. \r\nПредвижда се в рамките на Съвета да бъдат обсъдени възможности за промени в Закона за кадастъра и имотния регистър с цел подобряване условията за развитие на бранша, улесняване на достъпа до административни услуги и повишаване на сигурността на данните в информационните системи на кадастъра и имотния регистър. \r\nСъветът ще провежда ежемесечни срещи.", "date": "2018.02.22", "title": "Министър Николай Нанков свиква Съвета по геодезия, картография и кадастър"}
{"url": "http://www.focus-news.net/news/2018/02/22/2491603/agentsiya-za-sotsialno-podpomagane-dvete-nepalnoletni-detsa-na-zadarzhanoto-semeystvo-ot-stolichniya-zhk-lyulin-shte-badat-nastaneni-v-krizisen-tsentar.html", "text": "Мярка за закрила „Настаняване извън семейството“ ще бъде предприета спрямо двете непълнолетни деца на семейството от Люлин, след изтичане на полицейската закрила над тях. Това съобщиха от Агенцията за социално подпомагане. От Агенцията уточняяват, че сигналът за семейство с три деца, които не посещават училище, е постъпил в отдел „Закрила на детето“ (ОЗД) на Дирекция социално подпомагане (ДСП) - „Люлин“. Веднага след сигнала на 15.02.2018 г. посоченият  адрес на семейството е посетен от социални работници за проверка. Тъй като те не са били допуснати в жилището, е потърсено съдействие от полицията. В същото време е извършена работа за установяване самоличността на трите деца и на родителите. Освен от полицията, ОЗД при ДСП – Люлин е потърсил съдействие и информация и от другите институции - община, регионално управление по образованието, прокуратура. Със съдействието на полицията и в присъствие на съседи жилището е отворено и социалните работници са влезли в него. В жилището не е намерен никой. От ОЗД Люлин е отворен случай за работа с двете деца. Потърсена е подкрепата на полицията за издирване на изчезналите деца. След задържането на родителите за двете непълнолетни деца е предприета мярка „Полицейска закрила“. След изтичането на срока ѝ те ще бъдат настанени в кризисен център, където ще им бъде оказана необходимата подкрепа. С тях ще работят специалисти както от Кризисния център, така при необходимост и други външни специалисти. Ще се направи възможното децата да бъдат записани на училище. Със съдействието на Регионално управление по образованието и други специалисти, ОЗД ще поиска диагностика на нивото на развитие и на нивото на овладян учебен материал, за да се определи в кой клас да бъдат записани, както и да се определи евентуалната  им нуждата от ресурсен учител.", "date": "2018.02.22", "title": "Агенция за социално подпомагане: Двете непълнолетни деца на задържаното семейство от столичния ж.к. \"Люлин\" ще бъдат настанени в кризисен център"}
{"url": "http://www.focus-news.net/news/2018/02/22/2491631/vitseprezidentat-iliyana-yotova-balgariya-nalozhi-zapadnite-balkani-v-politikata-na-es.html", "text": "Геополитическата роля и мястото на ЕС в света, докъде да стигне разширяването на съюза, функционирането му като съюз от равноправни държави, изключващ делене по оси – тези основни въпроси постави вицепрезидентът Илияна Йотова на конференцията „Всички пътища водят към Европа? Перспектива за федерален съюз“, организирана в рамките на Българското председателство на Съвета на ЕС. Това съобщиха от прессекретариата на държавния глава. Според Илияна Йотова липсата на конкретна визия, на кураж да се правят смели политики, отдръпването и затварянето в институциите са причини за силните антиевропейски гласове. Рекордна липса на интерес регистрират предложените от Европейската комисия варианти за развитие на ЕС. „Или европейската тема е загубена за нашите общества, или предложените идеи не отразяват очакванията. И двете хипотези са достатъчно тревожни“, отбеляза вицепрезидентът. „Българското председателство на Съвета на ЕС върви по своя установен ред, по своята програма. Всичко това обаче би имало смисъл, ако имаме перспектива и визия къде искаме да стигнем“, подчерта Илияна Йотова. Тя определи като много смела стъпка посочването като основен приоритет европейската интеграция на Западните Балкани. \r\n„На срещата на върха на 17 май България трябва да разпише пътна карта за реално членство на Македония, Албания, Сърбия и да получи подкрепата от европейските партньори“, отбеляза вицепрезидентът. Илияна Йотова посочи, че по време на председателството, съвсем скоро, българският министър-председател ще домакинства един от най-сложните и деликатни разговори между европейските лидери и турския президент.\r\nВъв връзка с политиката на сигурност Илияна Йотова посочи като опасност намеренията за създаване на отбранително ядро от държави, което ще доведе до нови разделителни линии и нов Шенген, този път в областта на отбраната.\r\nВицепрезидентът отбеляза, че не е оптимист, че политиката за убежища, дори и приета до края на този мандат на Европейската комисия, ще бъде работеща. Илияна Йотова посочи, че Европа трябва да има твърда политика по отношение на сигурността на своите граждани, като едновременно с това не се превръща в затворена крепост. „Мощта на Европа е в лидерските позиции в световните конфликти, в икономическите проекти с африканските държави, за да се преодолее бедността и мизерията там“, отбеляза вицепрезидентът.\r\nИлияна Йотова заяви, че политиката на сближаване трябва да продължи. „Използването на европейските средства трябва да излезе от графата „усвояване“ и да бъде инструмент за развитие и обвързаност в общия икономически модел за Европа – така, както го разбираше Делор“, посочи вицепрезидентът.\r\nЗакъсняват дискусиите за новия бюджет на Общността и така засилват усещането за несигурност след Брекзит, отбеляза Илияна Йотова. „Именно приоритетите за следващия финансов период ще очертаят бъдещето на ЕС, а не толкова теоретичните сценарии“, подчерта вицепрезидентът.\r\nСред основните проблеми пред европейския гражданин днес вицепрезидентът посочи липсата на социална сигурност, която води след себе си социално изключване, маргинализация, липса на образование – предпоставки за радикализиране на младите.\r\nИлияна Йотова е на мнение, че е необходима реформа във функционирането на европейските институции. „Бюрокрацията измести идеите и визионерството в Европа. Назначените станаха по-силни от избраните“, отбеляза вицепрезидентът. „Общите политики, които трябваше да бъдат създадени, останаха повече политики на институциите, а в Съвета, заради търсенето на консенсус, за да се осигури мнозинство, се изродиха в неработещи решения“, заяви Илияна Йотова.\r\nКато категорично свидетелство, че е необходима промяна, вицепрезидентът посочи неприемането на България и Румъния в Шенген. „Не може да се иска държави членки да мислят и действат наднационално, когато се допускат двойни стандарти и решенията се поставят под въпрос от политическата конюнктура в дадена страна“, заяви Илияна Йотова. По думите ѝ една от най-трудните битки пред Европа е тази с ксенофобията, отричането и популизма. „Време е да се обърнем към един от най-големите мъдреци на нашето съвремие Умберто Еко и да препрочетем за пореден път неговите 14 начина да познаем фашизма. Това е отговорността ни към онези, които родиха великата идея за обединена Европа, и към тези, които идват след нас да я опазят и развиват“, подчерта Илияна Йотова.", "date": "2018.02.22", "title": "Вицепрезидентът Илияна Йотова: България наложи Западните Балкани в политиката на ЕС"}
{"url": "http://www.focus-news.net/news/2018/02/22/2491630/stoil-kalfov-rakovoditel-na-kukerite-ot-shiroka-laka-traditsiyata-na-pesponedelnik-datira-otdavna-i-e-spirala-samo-po-vreme-na-balkanskata-i-parvata-svetovna-voyna.html", "text": "Традицията за провеждането на празника Песпонеделник е много отдавна и е спирала само по време на Балканската и Първата световна война. Това каза по време на пресконференция Стоил Калфов – ръководител на кукерите от Широка Лъка, известни като песяци, предаде репортер на Радио „Фокус“ – Смолян. „Празникът едно време е поддържан най-вече от търговците и се е правил само в един ден, тогава понеделник. Населението в Широка лъка беше много повече и хората идваха в селото на пазара и за да видят кукерите. Тогава имаше 13 кръчми в селото, но в Широка лъка и околните села имаше над 2500 жители. Беше оживено и тогава празникът също се провеждаше при голям интерес“, припомни Калфов. \r\nТой разказа и историята на една от най-емблематичните кукерски маски на Широколъшките песяци. „Двойната маска за първи път е направена през 1918 г. след Първата световна война от бай Пеко Харитевски. Тя представлява жена, която носи на гърба си своя мъж, която е инвалид от войната. В другите състави няма такава маска“, подчерта Калфов. Той отбеляза, че в стари времена песяците са правили заораване на земята със саби, за да изгонят злите духове, да убиват злато, за да може да започне на чисто новата стопанска година. Той припомни, че тогава кукерите не са сваляли маските си, за да не ги познаят и дори си боядисвали ръцете в червено, защото попа не им давал причастие. Тогава празникът се е считал за антирелигиозен, но вече църквата не го определя като такъв, твърди Калфов.\r\nТой допълни, че кукерите вече се подготвят и с нетърпение очакват да започне седмицата преди празника, тъй като още от понеделник след 17.00 часа започват да гонят злите духове, като така забавляват децата и гостите от селото. „В местния състав най-малкия кукер е на 10 годишен, най-възрастните са около 40-50-годишни, като се спазва традицията да участват бащи и синове, които си предават уменията“, посочи ръководителят на песяците. Той каза още, че има много желаещи да се включат в кукерската група, като най-големия грях е да кажеш на някой, че не можеш да го вземеш в състава. В него участват не само местни момчета и мъже, а и хора, които са с корен от Широка лъка, но вече живеят в Чепеларе, Девин, Асеновград. Те обаче идват винаги в Широка лъка за празника. Сред най-известните родове, които се включват в състава са потомците на родов", "date": "2018.02.22", "title": "Стоил Калфов, ръководител на кукерите от Широка Лъка: Традицията на Песпонеделник датира отдавна и е спирала само по време на Балканската и Първата световна война"}
{"url": "http://www.focus-news.net/news/2018/02/22/2491633/veliko-tarnovo-pra-pravnukat-na-zhurnalista-dzhanyuarias-makgahan-haresa-grada-za-svoy-badesht-dom.html", "text": "Пра-правнукът на смелия американски журналист Джанюариъс Макгахан хареса Велико Търново за свой бъдещ дом. Това съобщиха от пресцентъра на Общината. При посещението си в града през миналата година Фредерик Лукас Макгахан останал силно впечатлен от красотата на Велико Търново, културно-историческото богатство, съвременния живот и развитие, както и от българската природа. \r\nПо-рано днес кметът на Велико Търново Даниел Панов се срещна с председателя на фондация „Ние, българите по света“ Михаил Томов, който разказа за бъдещите намерения на Фредерик Макгахан. Представляваната от Томов организация инициира миналогодишното посещение на 13 наследници на американския журналист в България и Велико Търново. Обиколката включваше всички исторически места, които Макгахан е отразил в своите репортажи по време на Априлската епопея. \r\nОт името на Фредерик Макгахан кметът Даниел Панов получи благодарствена грамота, в която наследниците оценяват високо гостоприемството и съдействието, оказано им при гостуването в България. „Благодарим както на вас, така и на всички кметове, предприемачи и български граждани, които ни помогнаха. За нас бе впечатляващо да проследим стъпките на нашия велик предшественик и да се докоснем лично до местата, които той е посетил и описал“, гласи благодарствената грамота.\r\nДжанюариъс Макгахан е роден през 1844 г. Той е ярък застъпник на българската национална кауза, военен кореспондент на „Дейли Нюз” по българските земи след Априлското въстание и по време на Освободителната война, в която дори участва като доброволец.", "date": "2018.02.22", "title": "Велико Търново: Пра-правнукът на журналиста Джанюариъс Макгахан хареса града за свой бъдещ дом"}
{"url": "http://www.focus-news.net/news/2018/02/22/2491634/aktsenti-v-sutreshniya-blok-dobro-utro-balgariya-na-radio-fokus-na-23-fevruari.html", "text": "Събитията от последните дни доказват, че не само конфликтът в Сирия не е близо до разрешаването си, но и ужасът там става все по-осезаем. През изминалите дни напрежението в Източна Гута ескалира. Това обаче оказва се не е единствената гореща точка на кипене. Става ли все по-голям залогът на големите играчи в Сирия и ще бъде ли разрешен пъзелът на интереси там? Темата ще коментираме с арабиста проф. Владимир Чуков. в сутрешния блок „Добро утро, България“ на Радио „Фокус“ На фона на актуалните политически играчи, произвеждащи напрежение по различни линии ежедневно, ще обърнем поглед към дясното пространство. Каква е възможността за сформирането на дясна коалиция, от партиите, останали извън парламента, а и каква е необходимостта от нея? Какви са опциите пред партии като СДС и може ли гласът на десните формации отново да бъде чут от избирателите? Тези и още въпроси ще коментираме със зам.-председателя на СДС Румен Христов. Малко преди старта на предварителните кандидат-студентски изпити в родните висши учебни заведения от ректора на УНСС проф. Стати Статев ще научим има ли промяна при приема и какво да очакваме от сътрудничеството на университета с международните му партньори. В минутите след 9 часа ще обърнем поглед към предстоящия Тодоровден и как великотърновското село Арбанаси ще отбележи празника, с помощта на Надежда Кръстева от Радио „Фокус“ - Велико Търново. Колегата Нели Герговска от Радио „Фокус“-Смолян пък ще ни разкаже за фото-документална изложба, която ще бъде открита в града по повод 3-ти март. \r\nТези и още теми - в „Добро утро, България“ по Радио „Фокус“ от 06.00 до 10.00 часа с водещ Виктория Месробович.", "date": "2018.02.22", "title": "Акценти в сутрешния блок „Добро утро, България“ на Радио „Фокус“ на 23 февруари"}
{"url": "http://www.focus-news.net/news/2018/02/22/2491632/dobrich-kragla-masa-na-tema-semeystvoto-i-uchilishteto-dnes-prava-i-otgovornosti-sabra-spetsialisti-i-predstaviteli-na-obshtinata.html", "text": "Кръгла маса на тема „Семейството и училището днес – права и отговорности“ събра специалисти и представители на Общината, предаде кореспондент на Радио „Фокус” – Варна. Форумът е организиран от ръководството на СУ „Димитър Талев“, Община град Добрич и Регионалното управление на образованието в добруджанския град. Кметът на Добрич Йордан Йорданов откри кръглата маса и приветства участниците в нея. Идеята на организаторите е всички заедно - институции, местна власт, училищни настоятелства и други неправителствени организации да обсъдят въпроса за възпитанието и образованието на децата - докъде са правата и отговорностите на семейството и къде започват правата и отговорностите на училището. Презентация на тема: „Семейството и училището днес – права и отговорности“ , представи директорът на СУ „Димитър Талев“ Весела Панчева. Набелязани са проблемите, които се трупат с години в тази взаимовръзка. Много от отношенията са регламентирани нормативно, но в крайна сметка реалността налага търсене на нови механизми за справяне с агресията в училище, с издигане авторитета на училището и образователната система у нас, с подобряване на родителската култура, за да има семейството доверие в педагозите и да бъде зачитан авторитетът на двете страни взаимно в полза на подрастващите. Предложенията, около които се обединят участниците във форума за създаване на по-ефективни и действени механизми, ще бъдат представени на Министерство на образованието и науката и председателя на Постоянната парламентарна комисия по образованието и науката.\r\nЖулиета НИКОЛОВА", "date": "2018.02.22", "title": "Добрич: Кръгла маса на тема „Семейството и училището днес – права и отговорности“ събра специалисти и представители на Общината"}
{"url": "http://www.focus-news.net/news/2018/02/22/2491635/veliko-tarnovo-za-28-mi-pat-v-selo-arbanasi-shte-bade-otbelyazan-todorovden.html", "text": "За 28-ми път в село Арбанаси ще бъде отбелязан Тодоровден. Това съобщи пред журналисти кметът на селото Тошо Кръстев, предаде репортер на Радио „Фокус“ – Велико Търново. По традиция празникът се организира от кметство Арбанаси, Клуба по конен спорт „Калоян 92“ и читалищното настоятелство. Той ще започне с дефиле на участниците по улиците на Арбанаси. В 11.30 часа на площада в центъра на селото Негово Високопреосвещенство Великотърновският митрополит Григорий ще отслужи водосвет, след което ще се проведе конкурс за най-гиздав кон и ездач. За участниците в конкурсите е предвидена парична награда. \r\n„Поради лошото време тази година демонстрации на Конната база в селото може би няма да има, но пък всички присъстващи ще имат възможност да пояздят безплатно и да се снимат на кон“, посочи Тошо Кръстев. Атракции на празника ще бъдат отново понито и красивият файтон. Общо 30 коня и жокея ще вземат участие в дефилето. В честванията на Тодоровден в Арбанаси ще се включи и зам.-министърът на младежта и спорта Ваня Колева. Тя ще разгледа конната база в селото, а по време на обиколката ще бъдат обсъдени проблемите на Клуба по конен спорт. \r\nВ тържеството ще се включат и народни представители от региона, както и ръководството на Община Велико Търново. За настроението на присъстващите ще се погрижи Нина Костова – солист на Капанския ансамбъл за песни и танци от Разград. За гостите са осигурени 350 кебапчета и 50 литра червено вино. Тошо Кръстев отбеляза, че общо 14 са именниците в село Арбанаси на Тодоровден. Във връзка с провеждането на празника движението на моторни превозни средства в центъра на града ще бъде спряно от 10.30 часа. Автомобилите ще се отклоняват по обходни маршрути.\r\nНадежда КРЪСТЕВА", "date": "2018.02.22", "title": "Велико Търново: За 28-ми път в село Арбанаси ще бъде отбелязан Тодоровден"}
{"url": "http://www.focus-news.net/news/2018/02/22/2491623/yordan-yordanov-kmet-na-dobrich-tsyalata-obshtnost-v-grada-sme-edno-semeystvo-koeto-sploteno-tryabva-da-reshava-naboleli-problemi-i-da-tarsi-dobri-resheniya.html", "text": "Цялата общност в града сме едно семейство, което сплотено трябва да решава наболели проблеми и да търси добри решения. Това заяви при откриването на кръгла маса на тема „Семейството и училището днес – права и отговорности“ кметът на Добрич Йордан Йорданов, предаде кореспондент на Радио „Фокус” – Варна.  Кметът приветства организаторите на форума – директора на СУ „Димитър Талев“ Весела Панчева, зам.-кмета „Хуманитарни дейности“ д-р Емилия Баева и Регионалния инспекторат по образование в Добрич. „Винаги казваме, че когато има проблеми в едно семейство, то сяда на масата, за да говори и да ги разрешава. Може би в нашето общество през последните години се наблюдава напрежение, за което обаче никой не иска да седне на масата и да говори. И такъв вид инициативи са само в полза и в плюс на всички нас“, заяви кметът Йордан Йорданов. В срещата участват представители на различни образователни и социални институции, които имат за задача да обсъдят проблемите, които се наблюдават в наши дни във взаимоотношението родители и семейство от една страна и образователна система от друга. Йордан Йорданов подчерта, че практиката в годните назад показва, че острите и крайни наказателни мерки не водят до голям успех в решаването на проблеми и ако има такъв, то той е минимален. Според Йорданов в противовес на това реалността доказва, че когато има диалог, дипломация и опити за решаване на даден казус колкото и да е труден той, решения се намират независимо дали става въпрос за конкретно семейство или някаква общност. Във форума участва директори, зам.-директори, педагози на училища, детски градини и ясли в града, представители на социални звена, които имат отношение и работят в полза на подрастващите. Кръглата маса се провежда в навечерието на посещението в Добрич на министъра на образованието и науката Красимир Вълчев, който утре се очаква да посети областта. Кметът Йордан Йорданов изрази надежда, че работната среща ще даде възможност да бъдат намерени много от отговорите, които различните страни търсят в своето ежедневие във взаимовръзката семейство – училище. \r\nЖулиета НИКОЛОВА", "date": "2018.02.22", "title": "Йордан Йорданов, кмет на Добрич: Цялата общност в града сме едно семейство, което сплотено трябва да решава наболели проблеми и да търси добри решения"}
{"url": "http://www.focus-news.net/news/2018/02/22/2491636/stara-zagora-v-hudozhestvenata-gimnaziya-byaha-nagradeni-otlichenite-tvorbi-v-natsionalniya-konkurs-naslednitsi-na-dechko-uzunov.html", "text": "В Художествената гимназия днес се проведе церемония по награждаване на отличените творби в 11-ото издание на Националния конкурс „Наследници на Дечко Узунов, предаде кореспондент на Радио „Фокус“. Организаторите на конкурса за поредна година събраха над хиляда творби на деца и ученици от цялата страна, обединени от мотото „За теб“. Наградени бяха 80 детски рисунки.\r\nКонкурсът и тази година се проведе под патронажа на Областния управител Гергана Микова.\r\nУчастниците бяха поздравени от името на кмета на община Казанлък, в лицето на зам.-кмета Цветолина Симеонова, която подчерта, че Художествената гимназия винаги е имала особено място в живота на община Казанлък, както и Националният конкурс „Наследници на Дечко Узунов“.\r\nТемата за следващото издание на Националния конкурс „Наследници на Дечко Узунов“ е „Вълненията на сърцето ми“.\r\nСлавяна ГАЙДАРОВА", "date": "2018.02.22", "title": "Стара Загора: В Художествената гимназия бяха наградени отличените творби в Националния конкурс „Наследници на Дечко Узунов“"}
{"url": "http://www.focus-news.net/news/2018/02/22/2491637/predsedatelyat-na-bchk-hristo-grigorov-v-dobrich-os-na-bchk-v-dobrudzhanskiya-grad-zasluzhava-po-visoka-ot-shestitsa-otsenka-za-svoyata-rabota.html", "text": "Областният съвет на Български червен кръст (ОС на БЧК) в добруджанския град заслужава по-висока от шестица оценка за своята работа. Това заяви в Добрич председателят на БЧК Христо Григоров, предаде кореспондент на Радио „Фокус” – Варна. Председателят на БЧК бе гост на годишната отчетна конференция на Областната червенокръстка организация в Добрич. „Организацията тук работи много добре, а резултатите са много високи. Оценката не я даваме ние, а българското общество. Сълзите на хората от благодарност, когато им се помага - това е оценката. Но ако говорим за оценка аз съжалявам, че академичните оценки спират на шест, защото в Добрич заслужават по-висока оценка”, каза акад. Христо Григоров. 8 405 души от различни уязвими групи  са подпомогнати от ОС на БЧК в Добрич през миналата година. Подпомогнати са възрастни, самотно живеещи, болни, хора с увреждания и деца в неравностойно положение. Обхванатите в Оперативната програма за храни в областта са 6 741 души, а извън нея помощ са получили 678 самотни, 597 болни и 389 деца в неравностойно положение. Предоставените материални и финансови помощи по всички направления през изминалата година възлизат на близо 509 хил. лв., според годишния отчет на областната червенокръстка организация.\r\nЖулиета НИКОЛОВА", "date": "2018.02.22", "title": "Председателят на БЧК Христо Григоров в Добрич: ОС на БЧК в добруджанския град заслужава по-висока от шестица оценка за своята работа"}
{"url": "http://www.focus-news.net/news/2018/02/22/2491640/d-r-peko-pekov-bchk-vidin-prez-2017-g-v-oblastta-sa-podpomognati-81-sotsialni-institutsii-uchilishta-i-detski-gradini.html", "text": "През 2017 г. са проведени 50 курса за първа долекарска помощ от БЧК - Видин. Това каза д-р Пеко Пеков, председател на Областния съвет на БЧК – Видин, на общо събрание за отчитане на дейността на структурата за 2017 г., предаде репортер на Радио „Фокус“ – Видин. Той посочи, че курсовете са проведени за курсисти, които са били включени в курсове за водачи на моторни превозни средства. Обучени са в тези курсове над 732 души. Проведени са и 3 курса за първа долекарска помощ на работни мяста, като 13 работещи са обучени в тези курсове. Д-р Пеко Пеков посочи в отчетния доклад, че през 2017 г. в областта са подпомогнати 81 социални институции, училища и детски градини, подпомогнати се общo 14 501 лица към тях.  9461 души са подпомогнати по оперативна програма за храни, на 5 социални институции за деца са дарени от организацията 7 лаптопа,  55707 лв. помощи са раздадени на социално слаби лица в четири общини от областта. Видинска света митрополия през 2017 г. е дарила на Областния съвет на БЧК – Видин е дарила храни и санитарни материали на стойност над 13 000 лв., с тях са подпомогнати социално слаби хора от общините Белоградчик, Видин, Бойница и Макреш.\r\nАнна ЛОЗАНОВА", "date": "2018.02.22", "title": "Д-р Пеко Пеков, БЧК-Видин: През 2017 г. в областта са подпомогнати 81 социални институции, училища и детски градини"}
{"url": "http://www.focus-news.net/news/2018/02/22/2491605/kyustendil-patishtata-v-regiona-sa-prohodimi-pri-zimni-usloviya.html", "text": "Пътищата в Кюстендилския регион са проходими при зимни условия. Това съобщи за Радио „Фокус” – Кюстендил дежурният в Областно пътно управление – Кюстендил. Няма допълнително въведени ограничения за движението на моторни превозни средства. Пътните настилки са мокри, няма валежи. С нормална интензивност е движението по автомагистрала „Струма” и път Е-79. Слаб е трафикът в посока ГКПП „Гюешево”. За целия зимен период е затворен участък от пътя Кочериново – Рила – Рилски манастир – Кирилова поляна. Заради тежки метеорологични и планински условия е въведена забрана за движение на моторни превозни средства от пещерата на Свети Иван Рилски до м. Кирилова поляна.\r\nВенцеслав ИЛЧЕВ", "date": "2018.02.22", "title": "Кюстендил: Пътищата в региона са проходими при зимни условия"}
{"url": "http://www.focus-news.net/news/2018/02/22/2491638/vitsepremierat-ekaterina-zaharieva-shte-razgovarya-sas-srabskiya-prezident-aleksandar-vuchich-na-23-fevruari.html", "text": "Вицепремиерът и министър на външните работи Екатерина Захариева ще разговаря на 23 февруари с президента на Република Сърбия Александър Вучич, който ще бъде на официално посещение в страната ни. Това съобщиха от правителствената информационна служба. По време на срещата ще бъде обсъден основният външнополитически приоритет на Българското председателство на Съвета на ЕС – европейската перспектива на Западните Балкани, напредъкът на Република Сърбия в преговорите за присъединяване, както и редица въпроси от двустранните отношения и международния дневен ред.\r\nСлед срещата на церемония в Гранитната зала на Министерския съвет ще бъдат подписани Меморандум за разбирателство между Република България и Република Сърбия за подобряване на ефективността на железопътния транспорт и Меморандум за разбирателство за сътрудничество между Министерството на транспорта, информационните технологии и съобщенията на Република България и Министерството на строителството, транспорта и инфраструктурата на Република Сърбия в развитието на пристанищната инфраструктура на р. Дунав, необходима за съхранение и пренос на втечнен природен газ. От българска страна документите ще бъдат подписани от министъра на транспорта, информационните технологии и съобщенията Ивайло Московски, а от сръбска – от вицепремиера и министър на строителството, транспорта и инфраструктурата Зорана Михайлович.", "date": "2018.02.22", "title": "Вицепремиерът Екатерина Захариева ще разговаря със сръбския президент Александър Вучич на 23 февруари"}
{"url": "http://www.focus-news.net/news/2018/02/22/2491641/smolyan-do-mezhdu-50-i-150-metra-e-ogranichena-vidimostta-zaradi-magla-v-rayona-na-pamporovo.html", "text": "Проходими при зимни условия са пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Времето е облачно, без валежи, а температурата на въздуха е от минус 2 до 4 градуса. До между 50 и 150 метра е ограничена видимостта заради мъгла в района на Пампорово. Пътните настилки по републиканските направления са мокри, но са обработени срещу заледяване. Няма въведени ограничения по републиканските направления и проходите в областта. Повишена е опасността от падащи камъни по всички направления в областта затова от пътната служба апелират към водачите да шофират с повишено внимание и съобразена скорост. През деня не са получавани сигнали за инциденти по пътищата в областта.\r\nПоради стеснен габарит на пътя през целия зимен сезон остава в сила ограничението за  движение за МПС над 12 тона с ремаркета и полуремаркета по пътя Лъки – Рожен. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти. Заради пропадане на каменна подпорна стена  движението между селата Кошница и Могилица се осъществява в едната лента. И двата участъка са обозначени с пътни знаци.\r\nВ Смолян автомобилният трафик в края на работния ден е интензивен по централния бул. „България“ и входно-изходните артерии на града. Пътните настилки са мокри.\r\nНели ГЕРГЬОВСКА", "date": "2018.02.22", "title": "Смолян: До между 50 и 150 метра е ограничена видимостта заради мъгла в района на Пампорово"}
{"url": "http://www.focus-news.net/news/2018/02/22/2491642/shumen-mokri-sa-patishtata-v-oblastta.html", "text": "Мокри са пътищата в областите Шумен, Търговище, Разград и Силистра, по информация от дежурните в Областните пътни управления, предаде репортер на Радио „Фокус“-Шумен. Слаб сняг вали в Шуменска област, пътищата са мокри, движението се извършва при зимни условия. Няма затворени или ограничени пътни участъци. Нормално при зимни условия е движението по пътищата в област Търговище. Настилките са мокри, няма образувана снежна покривка по пътните платна. Снеговалежът е слаб. Котленският проход е затворен за автомобили над 12 тона. Работили са 56 машини. Слаб сняг вали в Разградско. Пътищата са мокри. 13 машини са работили по почистване на кишата от пътните платна и за обработка със сол. За намалена видимост поради умерен снеговалеж съобщават от Областното пътно управление в Силистра. Пътищата са мокри, на места заснежени. Работят 16 машини. Няма затворени или ограничени пътни участъци.\r\nИвелина ИВАНОВА", "date": "2018.02.22", "title": "Шумен: Мокри са пътищата в областта"}
{"url": "http://www.focus-news.net/news/2018/02/22/2491647/veliko-tarnovo-obshtinski-savet-svishtov-glasuva-deklaratsiya-v-podkrepa-na-sa-d-a-tsenov.html", "text": "По предложение на председателят на Общински съвет – Свищов д-р Кристиян Кирилов бе гласувана декларация в подкрепа на СА „Д. А. Ценов”, съобщиха от пресцентъра на Общината. Като мотиви в декларацията към Министерския съвет, Министерството на образованието и науката и народните представители от област Велико Търново, председателят на Общински съвет – Свищов посочва: „Съпричастност към Стопанска академия във връзка с намаления прием на студенти държавна поръчка и предстоящото от МОН разпределение за учебната 2018-2019 г.“.  В нея се казва още, че своя вот в подкрепа към СА „Д. А. Ценов“, освен общинските съветници, дават и кметът на община Свищов, и общинската администрация.\r\nСлед едночасов дебат, по време на който общинските съветници и кметът на Свищов обсъдиха възможните варианти за подкрепа на свищовската академия и единодушно подчертаха значението на СА „Д. А. Ценов“ за развитието на града, присъстващите представители на местния парламент подкрепиха декларацията.\r\nПубликуваме пълния текст на декларацията от Общински съвет – Свищов в подкрепа на Стопанска академия „Д. А. Ценов” за осигуряване чрез държавна поръчка и бюджетна субсидия за 2018 г. на запазването и развитието на Алма матер в Свищов без редакторска намеса:\r\n\"С настоящето, Общинският съвет – Свищов, Кметът и общинската администрация даваме своя вот за подкрепа на СА „Д. А. Ценов”, нейните научни школи, катедри, факултети, преподаватели, студенти, докторанти и администрация. Свищов като трети исторически създаден академичен център в България (и втори след София като Завещание от 1.9.1912 год.) носи завета на дарителя Димитър Апостолов Ценов: „… да се основе и издържа едно висше търговско училище в гр. Свищов, по подобие на германските висши училища и специално на Ханделсхохшуле в Берлин”. (Вж. чл. 2 от Закон за приемане дарението и завещанието на Димитър А. Ценов”, ДВ, бр. .148, 30.9.1932 г.). Завещаните от предприемача-възрожденец Димитър А. Ценов на държавата 5 млн. златни лева във вид на имоти, ценни книжа и пари по стандарт от 1912 г., днес, 106 години по-късно, се равняват на над четвърт милиард лева. Това е и второто най-голямо за страната ни академично дарение след това на братята Евлоги и Христо Георгиеви за СУ „Св. Климент Охридски” (което е оценено на 6 млн. златни лева).\r\nЗа съжаление, през последните 8 години чрез ежегодната държавна поръчка СА „Д. А. Ценов” понесе трикратно намаление на финансираните от държавата чрез МОН места за обучение на студенти (от 2275 места за прием през 2010 г., в т.ч. 1540 редовна форма в ОКС „бакалавър”, 575 задочна форма в ОКС „бакалавър” и 160 в редовна форма в ОКС „Магистър” на едва 742 места през 2017 г., респ. по форми и степени: 524, 140 и 78 студенти, разпределяни в 17 специалности). По предложения на МОН делът на държавната поръчка за СА „Д. А. Ценов” в групата на трите профилирани икономически висши училища (Свищов, София и Варна) бе постепенно редуциран от 23,73% през 2010 г. на само 10,06% през 2017 г.! Тази политика обрича академичния Свищов на гибел.\r\nПразните студентски блокове, приемите на едва десетки студенти във водещи за страната катедри и специалности като „Финанси”, „Счетоводство и контрол”, „Застраховане и социално дело” и т. н. са неприемливи за свищовската общественост. Със Закона за приемане на дарението и завещанието на Димитър А. Ценов и Указ № 16 на цар Борис III от 31.08.1932 г. е поет категоричен и ясен държавен ангажимент за устойчива подкрепа. Считаме, че несправедливата национализация на фонд „Ценов” след 1944 г. правят още по-силен този ангажимент към СА „Д. А. Ценов” и към самия Свищов като град – символ на българската свобода, култура, дарителство и просвета.\r\nЕто защо се обръщаме с категорична позиция на Общинския съвет, Кмета и общинската администрация към МС, МОН и народните представители от област Велико Търново за подкрепа на решение за прием в държавна поръчка на минимум 1000 студента през 2018 г. в СА „Д. А. Ценов” (с 4 факултета, 18 катедри, над 200 преподаватели и уникална академична, научна, социална и спортна база).\r\nСеверна България и създадената с дарение Алма матер в Свищов търсят защита и подкрепа днес и сега! Утре ще е късно!\".", "date": "2018.02.22", "title": "Велико Търново: Общински съвет – Свищов гласува декларация в подкрепа на СА „Д. А. Ценов”"}
{"url": "http://www.focus-news.net/news/2018/02/22/2491644/vidin-mokri-sa-patnite-nastilki-v-oblastta-snegovalezhat-veche-e-spryal.html", "text": "Мокри са пътните настилки във Видинска област, снеговалежът вече е спрял, каза за Радио „Фокус“ – Видин дежурният служител в Областно пътно управление – Видин. Пътищата от републиканската пътна мрежа в областта са обработени там, където има необходимост, всички са проходими при зимни условия. Трафикът по главен път Е-79 е натоварен, пътуват предимно тежкотоварни камиони в посока от и за граничен пункт „Дунав мост 2“.  \r\nВъв Видин трафикът е интензивен на входно изходните артерии на града, по бул. „Панония“ и в централната градска част.\r\nАнна ЛОЗАНОВА", "date": "2018.02.22", "title": "Видин: Мокри са пътните настилки в областта,  снеговалежът вече е спрял"}
{"url": "http://www.focus-news.net/news/2018/02/22/2491643/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”. Слаб е дъжд вали в гр. Сандански /обл. Благоевград/, в областите Бургас, Варна, Велико Търново, Видин, Кърджали, Монтана, Пазарджик, Плевен, Сливен, Стара Загора, Шумен, Ямбол, както и в района на гр. Ябланица, Луковит /обл. Ловеч/, Паничково /обл. Пловдив/ и Скравена /обл. София/.   \r\nСняг вали в района на гр. Карнобат, проход „Дюлински“ /обл. Бургас/, гр. Свищов /обл. Велико Търново/, областите Видин, Добрич, Монтана, Плевен, Разград, Русе, Силистра, Търговище и Шумен, както и в района на Лъки /обл. Пловдив/, гр. Котел /обл. Сливен/, Павел баня и Раднево /обл. Стара Загора/;\r\nПътните настилки са мокри, на местата със снеговалеж, в планинските и усойни райони – частично заснежени и обработени.\r\nНамалена видимост поради мъгла:\r\n- до 20-30 м в проходите „Дюлински“ и „Обзорски“ /обл. Бургас/;\r\n- до 50 м в проходите „Петрохан“, „Пампорово“ и „Шипка“, както и на места в област Кърджали;\r\n- до 100 м в областите Видин, Кърджали и района на гр. Костенец /обл. София/;\r\n- до 150 м на места в област Плевен;Състояние на автомагистралите:\r\nАМ „Тракия“:\r\nОбласт София: Ограничено е движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г. \r\nАМ „Хемус“: няма ограничения.\r\nАМ „Струма“:\r\nОбласт Благоевград: Движението в района на с. Чучулигово от км 437+974 до км 438+264 посока София се осъществява с повишено внимание и ограничение на скоростта до 70 км/ч поради изграждане на забавителен шлюз и вход към локално платно на търговски комплекс. Срок до 11.03.2018 г.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.Въведени ограничения по основните пътни направления:\r\nПроходи:\r\n- „Върбишки” - затворен за всички МПС. Срок: целогодишно; \r\n- „Златишки” - затворен за всички МПС. Срок: целогодишно;\r\n- „Котленски” - забранен за МПС над 12 тона;\r\n- „Троянски” - забранен за всички МПС;\r\n- „Айтоски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т. Срок: целогодишно;\r\n- „Дюлински” - забранен за МПС над 3,5 т. Срок: целогодишно;\r\n- „Пампорово” - забранен за МПС над 3,5 т. Срок: целогодишно; \r\n- „Петрохан” - забранен за МПС над 12 т; \r\n- „Твърдишки” - забранен за МПС над 10 т. Срок: целогодишно;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nДвижението по път I-1 Видин-Монтана при км 25+200 в района между с. Ивановци и с. Срацимирово се осъществява в една лента, поради ПТП. Движението е сигнализирано и се регулира от сигналисти. Срок до 23.02.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.;\r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.Състояние на републиканската пътна мрежа:\r\nРемонтни дейности и временна организация на движението /ВОД/:\r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Движението път ІІ-81 Берковица – Монтана от км 86+200 до км 97+800 се осъществява в една лента поради аварийно запълване на появили се деформации на пътната настилка със студена смес. Срок до 31.01.2018 г.\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път III-842 Юндола – Белово е ограничено за МПС над 12 т. с ремаркета и полуремаркета. \r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 28.02.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до отклонението за летище Пловдив се извършва двупосочно в едното платно в посока Асеновград поради аварийни ремонтни дейности в участъка. Срок до 25.03.2018г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът II-48: Движението по път II-48 Градец – Омуртаг в района на гр. Котел от км 42+200 до км 42+300 се осъществява в една лента поради пропадане на банкет. Срок до 25.02.2018 г.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.02.22", "title": "Актуална пътна обстановка"}
{"url": "http://www.focus-news.net/news/2018/02/22/2491648/blagoevgrad-mokri-i-hlazgavi-sa-patnite-nastilki-v-oblastta-povishena-e-opasnostta-ot-padashti-kamani-v-rayona-na-kresnenskoto-defile.html", "text": "Мокри и хлъзгави са пътните настилки в областта. Това каза за Радио „Фокус“ – Пирин дежурният служител в Областно пътно управление – Благоевград. Необходимо е шофьорите да карат със съобразена скорост. Движението в района на село Чучулигово, от км 437+974 до км 438+264 в посока София, трябва да се осъществява с повишено внимание и при спазване на ограничението на скоростта до 70 км/ч. Причината е, че се изгражда забавителен шлюз и вход към локално платно на търговски комплекс до 11 март. Нормално натоварено е движението по автомагистрала „Струма“ и главен път Е-79. В региона няма затворени пътища. Проходът Предел е отворен за преминаването на всички видове моторни превозни средства. През деня няма регистрирани тежки пътни инциденти. Към момента никъде не се извършват ремонти дейности. Повишена е опасността от падащи камъни в района на Кресненското дефиле и по второкласен път-19 Симитли – Гоце Делчев. Необходимо е шофьорите да карат с особено внимание в тези райони, за да бъдат избегнати инциденти.\r\nЛора КАЛЧЕВА", "date": "2018.02.22", "title": "Благоевград: Мокри и хлъзгави са пътните настилки в областта, повишена е опасността от падащи камъни в района на Кресненското дефиле"}
{"url": "http://www.focus-news.net/news/2018/02/22/2491650/pred-komisiyata-po-otbrana-beshe-predstaven-noviyat-nachalnik-na-voennomeditsinska-akademiya-br-general-prof-d-r-ventsislav-mutafchiyski.html", "text": "Днес за първи пред Комисията по отбрана беше представен новият началник на Военномедицинска академия (ВМА) и главен лекар на Въоръжените сили на Република България, бр. генерал проф. д-р Венцислав Мутафчийски дмн. Това съобщиха от пресцентъра на Комисията по отбрана. Представянето на новия началник на ВМА пред комисията се случва след приетите промени в чл. 136, ал.3 в Закона за отбраната и въоръжените сили. Промяната гласи: “офицерите, след удостояване с висше военно звание с указ на президента на Републиката, се представят в Комисията по отбрана на Народното събрание от министъра на отбраната или определен от него зам.-министър”.\r\nГенерал Константин Попов, председател на комисията, поздрави бр. генерал проф. д-р Венцислав Мутафчийски дмн и го покани да представи визията си за развитие на ВМА. Началника на ВМА, посочи приоритетите, върху които ще работи. Най-важният, който той посочи е развитието на ВМА в областта на военните способности, както и развитието на авторитета на болницата като високотехнологична. Генерал Попов увери новия началник на ВМА, че може да разчита на ползотворно сътрудничество с Комисията по отбрана.\r\nВсички народни представители единодушно пожелаха успех на бр. генерал проф. д-р Венцислав Мутафчийски дмн.", "date": "2018.02.22", "title": "Пред Комисията по отбрана беше представен новият началник на Военномедицинска академия бр. генерал проф. д-р Венцислав Мутафчийски"}
{"url": "http://www.focus-news.net/news/2018/02/22/2491653/pregled-na-mezhdunarodnite-novini-do-18-chasa-agentsiya-fokus.html", "text": "Надзорният съвет на Чешката електрическа компания (CEZ) съобщи, че се е съгласил да продаде остатъка от българските си активи на местната компания Inercom.\r\nОчаква се сделката да бъде финализирана през следващите няколко дни. Споразумението чака одобрение от българската антимонополна служба.\r\nПродажбата на седем компании трябва да сложи край на 14-годишната дейност на CEZ в България, която в последно време беше белязана от чести конфликти с българското правителство и регулатори.\r\nОт CEZ добавят, че бизнеса в България им е донесъл печалби и че последната оферта на Inercom е била доста над пазарната цена на активите на компанията, според оценката от независим експерт.\r\n*** Министърът на енергетиката на Турция Берак Албайрак заяви, че неговата страна няма да позволи на кипърското правителство да провежда „едностранно“ проучване за газ край източното крайбрежие на средиземноморския остров.\r\nПо време на енергиен форум в Истанбул, в четвъртък, Албайрак предупреди, че Турция ще блокира сондажите за въглеводороди, докато не се постигне споразумение за обединение на етнически разделения Кипър.\r\nИзданието припомня, че от две седмици турски кораби блокират достигането на сонда до югоизточното крайбрежие на Кипър, където италианската компания ENI трябва да проведе проучвателни сондажи. \r\nТурция твърди, според Ekathimerini, че сондажите не взимат предвид правата на отделилите се кипърски турци над природните ресурси на острова.\r\nВъншният министър на Кипър Йоанис Касулидис заяви в четвъртък, че сондажите във въпросния район може да бъдат прекратени, ако турските плавателни съдове продължат да блокират пътя на сондата, но добави, че проучванията в другите зони трябва да продължат.\r\n*** Коалицията начело със САЩ призна, че нейните удари в Ирак и Сирия са довели до смъртта на повече от 800 мирни жители.\r\n„Основавайки се на достъпната информация, обединеният щаб на операцията смята, че най-малко 841 мирни жители са непреднамерено убити от ударите на коалицията от началото на операция „Непоколебима решителност” (Inherent Resolve)”, се казва в заявление на коалицията.\r\nОще 485 съобщения за жертви сред мирното население в момента се изучават.\r\nРИА Новости припомня, че в края на януари от коалицията съобщиха за смъртта на 830 мирни жители от началото на операцията.\r\n***Влизането на балканските страни в НАТО ще ги принуди да вземат страна във военно-политическото противопоставяне, чиято философия се налага на Европа от американците и Алианса. Това заяви в четвъртък министърът на външните работи на Русия Сергей Лавров в изказването си пред студентите от Белградския университет.\r\nСпоред думите на руския дипломат, ставаме свидетели на активни усилия за вкарване на балканските страни в НАТО. „Ясно е, че това едва ли има отношение към декларираната цел да се укрепи националната им сигурност, тъй като никой не ги заплашва“, подчерта той. „А влизането в Северноатлантическия алианс ще ги принуди да вземат страна във военно-политическото противопоставяне, чиято философия се налага на Европа от американците, а след тях и от НАТО“.\r\n„Що се касае до единствената реална заплаха в момента, терористическата, то НАТО не е в състояние да й отговори. Още повече, че действията на натовските страни и в Ирак, след това в Либия, а и в другите страни от региона, например, в момента в Сирия, само плодят екстремизма, сеят хаос и създават питателна почва за появяването на нови и нови терористи“, отбеляза Лавров.\r\n*** Насроченото за сутрешните часове на деня заседание на парламента на Косово, на което трябва да бъде ратифицирано споразумението за демаркация на границата с Черна гора, все още не е започнало.\r\nПричината е свързана с липсата на необходимия брой депутати в парламентарната зала, за да бъде проведено гласуването. Партията „Сръбска листа“ вече обяви, че няма да подкрепи споразумението с Черна гора. Освен нея, движението „Самоопределение“ на Албин Курти също отказа да подкрепи документа.\r\n*** На мястото пред Върховния съд в Скопие, където допреди няколко часа се издигаше паметникът на революционера Андон Янев Кьосев, ще бъде засадено дърво „за човешките права“, под което ще бъде гравиран чл. 10 от Общата харта за правата на човека на ООН. Това заяви кметът на Скопие Петре Шилегов, добавяйки, че незаконните конструкции в македонската столица – като статуята на революционера, вече няма да бъдат толерирани. Дървото, което ще бъде засадено на мястото на паметника, ще бъде от типа „гинко\".\r\nКоментирайки среднощната акция за демонтирането на паметника, Шилегов подчерта, че тя е проведена в тъмните часове на деня, за да не бъде възпрепятствано движението по улиците. \r\nПо същия начин, под прикритието на тъмнината, преди няколко години бе поставена статуята, коментират от редакцията. В тази връзка кметът на македонската столица отбеляза: „Последното правителство направи това в ранните часове на сутринта, без никой да вижда, защото знаеше, че това е незаконно строителство“.\r\nПри проверката на упълномощения строителен инспектор на Община Център, като се посочва, е установено, че статуята не е поставена на място, одобрено от Град Скопие.\r\n*** Държавният глава на Руската федерация Владимир Путин оглави рейтинг за най-споменаваните в средствата за масова информация мъж в страната.\r\nВ челната тройка влизат премиерът Дмитрий Медведев и говорителят на Кремъл Дмитрий Песков. \r\nМедийният индекс е показател за качественото състояние на информационното поле, формирано от СМИ около лица, компании и марки. Колкото по-голямо е тяхното значение, по-ярко и позитивно е присъствието им в медиите, толкова по-позитивен е и техният имидж. Рейтингът е изготвен специално за 23 февруари. Той е съставен на база 43,5 хил. влиятелни източници – телевизии, вестници, списания, радиа, информационни агенции, електронни медии.\r\n*** Руският опозиционен политик Алексей Навални отново бе задържан.\r\n„Заболя ме зъб, отидох в стоматологията. Излизам от нея – здравейте, втори оперативен полк, Вие сте задържан. Отвеждат ме някъде“, пише в съобщението си Навални. \r\nОсвен Навални, на летище „Шереметиево“ бе задържан и ръководителят на неговия щаб Леонид Волков. \r\nПо-рано в интервю за медията руският опозиционер изрази увереност, че ще бъде арестуван преди провеждането на изборите за президент на Руската федерация (18 март) и ще бъде освободен след приключването им.", "date": "2018.02.22", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/02/22/2491652/veliko-tarnovo-snyag-vali-v-rayona-na-svishtov-patnite-nastilki-v-oblastta-sa-mokri-i-hlazgavi.html", "text": "Сняг вали в района на град Свищов, съобщиха за Радио „Фокус” – Велико Търново от Областно пътно управление - Велико Търново. В останалата част от Великотърновска област вали слаб дъжд. Пътните настилки са мокри и хлъзгави. \r\nВремето е облачно. Температурата на въздуха е 3°. Няма допълнително въведени ограничение на територията на областта. Проходът на Републиката е отворен за движение на всички МПС. Не се допуска преминаване на товарни автомобили над 10 тона през прохода Твърдица – Елена. Остава затворен поради свлачище участък от път Царски извор – Драганово, обходният маршрут е през село Сушица. Ограничено е движението на МПС над 3,5 тона на път Чешма - Кесарево, поради намален габарит на пътното платно. Срокът на организацията на движение е до 5 юли. Обходният маршрут е Чешма - Сливовица - Горско Ново село - Джулюница - Кесарево. Затворен за движение е пътят  Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата е: с. Шемшево, с. Буковец, с. Керека се извършва по Гл. път I-4  – през с. Леденик. Движението по път  Лозен – Полски Тръмбеш е ограничено за движението на МПС с обща маса над 12 тона поради намален габарит на пътното тяло. Пътят ще е затворен до 5 юли.\r\nНадежда КРЪСТЕВА", "date": "2018.02.22", "title": "Велико Търново: Сняг вали в района на Свищов, пътните настилки в областта са мокри и хлъзгави"}
{"url": "http://www.focus-news.net/news/2018/02/22/2491645/kyustendil-trafikat-na-gkpp-gyueshevo-e-s-normalna-intenzivnost-patyat-kam-punkta-e-prohodim-pri-zimni-usloviya.html", "text": "Трафикът на ГКПП „Гюешево” е с нормална интензивност. Това съобщи за Радио „Фокус” – Кюстендил дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. Пътят от и за граничния пункт е проходим при зимни условия.\r\nВенцеслав ИЛЧЕВ", "date": "2018.02.22", "title": "Кюстендил: Трафикът на ГКПП „Гюешево” е с нормална интензивност, пътят към пункта е проходим при зимни условия"}
{"url": "http://www.focus-news.net/news/2018/02/22/2491646/veliko-tarnovo-ostava-niska-zabolevaemostta-ot-grip-i-ostri-respiratorni-zabolyavaniya-v-oblastta.html", "text": "Остава ниска заболеваемостта от грип и остри респираторни заболявания  в област Велико Търново. Това съобщиха за Радио „Фокус“ – Велико Търново от Регионалната здравна инспекция. За момента областта е далеч от обявяването на грипна епидемия. За вчера средното ниво при броя на заболелите е било 7.30  на 10 000 души, като на национално ниво цифрата е 23.09 на 10 000 души. Предният ден заболеваемостта в областта е била на същите нива, при 25.71 на 10 000 души на национално ниво. Епидемичният процес е в обичайните за сезона граници, отговарящи на средно ниво на заболеваемост от грип и остри респираторни заболявания. С цел предотвратяването на сериозни последствия, от РЗИ препоръчват ограничаване на контактите, посещенията на масови мероприятия, пътуванията в области с по-висока заболеваемост.\r\nНадежда КРЪСТЕВА", "date": "2018.02.22", "title": "Велико Търново: Остава ниска заболеваемостта от грип и остри респираторни заболявания в областта"}
{"url": "http://www.focus-news.net/news/2018/02/22/2491639/kathimerini-turtsiya-nyama-da-dopusne-ednostranno-prouchvane-za-gaz-kray-kipar.html", "text": "Министърът на енергетиката на Турция Берак Албайрак заяви, че неговата страна няма да позволи на кипърското правителство да провежда „едностранно“ проучване за газ край източното крайбрежие на средиземноморския остров, пише електронното издание на гръцкия вестник Kathimerini.\r\nПо време на енергиен форум в Истанбул, в четвъртък, Албайрак предупреди, че Турция ще блокира сондажите за въглеводороди, докато не се постигне споразумение за обединение на етнически разделения Кипър.\r\nИзданието припомня, че от две седмици турски кораби блокират достигането на сонда до югоизточното крайбрежие на Кипър, където италианската компания ENI трябва да проведе проучвателни сондажи. \r\nТурция твърди, според Ekathimerini, че сондажите не взимат предвид правата на отделилите се кипърски турци над природните ресурси на острова.\r\nВъншният министър на Кипър Йоанис Касулидис заяви в четвъртък, че сондажите във въпросния район може да бъдат прекратени, ако турските плавателни съдове продължат да блокират пътя на сондата, но добави, че проучванията в другите зони трябва да продължат.\r\nПревод и редакция:", "date": "2018.02.22", "title": "Kathimerini: Турция няма да допусне „едностранно“ проучване за газ край Кипър"}
{"url": "http://www.focus-news.net/news/2018/02/22/2491656/ministar-nikolina-angelkova-provede-rabotna-sreshta-s-andryu-forbs-zakonodatelen-direktor-kam-senata-na-sasht.html", "text": "Туристите от САЩ са нараснали с близо 10% през миналата година, достигайки повече от 87 хил. Страната се нарежда сред водещите пазари за входящ туризъм за България, като за 2017 г. е на 20-а позиция. Това каза министърът на туризма Николина Ангелкова на среща с Андрю Форбс, законодателен директор към Сената на САЩ, съобщиха от пресцентъра на Министерство на туризма. Двамата разговаряха във Вашингтон, където министър Ангелкова е на двудневно работно посещение. Министърът изтъкна, че САЩ е стратегически партньор за България, туристите от там са изключително важни за страната ни и ще продължим да работим активно за рекламата в Америка.  За първи път миналата година през септември и октомври страната ни бе популяризирана с билбордове и дигитални екрани на обществени места. \r\nНа срещата министър Ангелкова представи пред събеседника си последните резултати за туризма у нас. Тя го уведоми, че през 2017 г. чуждестранните туристи в България са повече от 8,882 млн. и са се увеличили с 7,6%, а приходите в сектора са близо 6,9 млрд. лв., с ръст от 9,3%.\r\n\"Министерство на туризма работи активно не само за привличане на повече посетители, но и за насърчаване на инвестициите в сектора\", заяви министър Ангелкова. И представи на събеседника си разработената от ведомството инвестиционна карта. Министърът коментира, че тя съдържа конкретни предложения за перспективни проекти, с които се цели не само да се увеличат вложенията в туризма, но и да се улесни бизнесът. Българският министър и г-н Андрю Форбс коментираха, че сигурността е много важна и за инвестициите, и за туризма. Министър Ангелкова подчерта, че България е символ на стабилност в региона и е избирана от гостите за семейна почивка точно заради сигурността си.", "date": "2018.02.22", "title": "Министър Николина Ангелкова проведе работна среща с Андрю Форбс, законодателен директор към Сената на САЩ"}
{"url": "http://www.focus-news.net/news/2018/02/22/2491657/gd-granichna-politsiya-trafikat-na-balgaro-gratskata-granitsa-e-normalen-na-vsichki-kontrolno-propuskatelni-punktove.html", "text": "Трафикът на българо-гръцката граница е нормален на всички контролно-пропускателни пунктове. Това съобщиха за Радио „Фокус“ – Пирин от ГД \"Гранична полиция\".\r\nЛора КАЛЧЕВА", "date": "2018.02.22", "title": "ГД \"Гранична полиция\": Трафикът на българо-гръцката граница е нормален на всички контролно-пропускателни пунктове"}
{"url": "http://www.focus-news.net/news/2018/02/22/2491651/radio-praha-rakovodstvoto-na-chez-odobri-prodazhbata-na-aktivite-si-v-balgariya.html", "text": "Надзорният съвет на Чешката електрическа компания (CEZ) съобщи, че се е съгласил да продаде остатъка от българските си активи на местната компания Inercom, предава Radio Praha.\r\nОчаква се сделката да бъде финализирана през следващите няколко дни. Споразумението чака одобрение от българската антимонополна служба.\r\nПродажбата на седем компании трябва да сложи край на 14-годишната дейност на CEZ в България, която в последно време беше белязана от чести конфликти с българското правителство и регулатори.\r\nОт CEZ добавят, че бизнеса в България им е донесъл печалби и че последната оферта на Inercom е била доста над пазарната цена на активите на компанията, според оценката от независим експерт.\r\nПревод и редакция:", "date": "2018.02.22", "title": "Radio Praha: Ръководството на ЧЕЗ одобри продажбата на активите си в България"}
{"url": "http://www.focus-news.net/news/2018/02/22/2491659/plovdiv-uchenitsi-ot-grada-sabirat-sredstva-za-izgoreliya-dom-na-mladezh-ot-asenovgrad-chrez-blagotvoritelen-kontsert.html", "text": "Единадесетокласници от Пловдив събират средства за изгорелия дом на младеж от Асеновград Васил Георгиев. Това каза в предаването „Асеновград-Богоизбран пред портите на Родопите“ на Радио „Фокус“ – Пловдив Галена Ганчева, ученичка от 11-ти клас във Френската езикова гимназия в Пловдив и един от инициаторите на каузата. Тя обясни, че ще протегнат ръка за помощ към своя съученик чрез организирането на благотворителен концерт  във Военния клуб в града, който ще се състои на 23 февруари от 19.00 часа. „Входът за събитието е 5 лева, като билетите ще се продават на място. Из залата ще бъдат поставени и кутии, където всеки може да дари каквато сума поиска, за да е полезен на каузата. Желаещите могат да помогнат и чрез превод по банковата сметка на името на бабата на Васил – Мария Ангелова Симеонова“, обясни Галена Ганчева.„Фокус“ припомня, че датата 16-ти октомври 2017 година преобръща живота на председателят на Съюза на творците в Асеновград Ценко Симеонов, неговата майка и племенника му Васил. Точно тогава пожар изпепелява до основи къщата им. Заедно с постройката, пламъците са унищожили всички документи, пари, телефони, дрехи и посуда. Домът вече е негоден за ползване, като специалисти са установили, че трябва да бъде съборен и построен наново, а за това са нужни над 60 000 лв. Стотици жители на Асеновград и хора от цяла България подадоха ръка на семейството в трудния момент чрез дарения и организиране на благотворителни кампании.\r\n„Още в момента, в който чухме, че наш приятел е станал жертва на просто лошо стекли се обстоятелства, решихме, че сме длъжни да помогнем от приятелска любов, заради това, че е наш близък и съученик.  Решихме да го подкрепим с музика и с благотворителен концерт, тъй като аз съм бивша ученичка в музикалното училище, неговите приятели от класа му сега са в същото училище и се занимават с това. Просто музиката е начина да изразяваме себе си, като чрез нея искаме да засвидетелстваме подкрепата и любовта си към Васил“, коментира Галена Ганчева.\r\nТони МИХАЙЛОВ", "date": "2018.02.22", "title": "Пловдив: Ученици от града събират средства за изгорелия дом на младеж от Асеновград чрез благотворителен концерт"}
{"url": "http://www.focus-news.net/news/2018/02/22/2491660/v92-mazhat-napadnal-posolstvoto-na-sasht-v-cherna-gora-e-grazhdanin-na-sarbiya.html", "text": "Черногорската полиция подозира, че мъжът, който е нападнал посолството на САЩ в Подгорица, е сръбският гражданин Далибор Яукович, предава белградската медийна група B92.\r\nОт полицията в Подгорица потвърдиха тази информация в четвъртък пред местния ежедневник Vijesti.\r\nВъв вестника се твърди още, че Яукович, живущ в Подгорица, е роден в сръбския град Кралево „и е бил, съдейки по публикациите му във Фейсбук, срещу членството на Черна гора в НАТО“.\r\nВ съобщението се добавя, че извършителят е публикувал на своя профил „документ относно присвояването на медал от 1999 година, с подписа на Слободан Милошевич“.\r\nСпоред текста на документа, Яукович е бил награден като член на Югославскара армия за „абсолютната му отдаденост при изпълняването на задълженията и задачите при защитата на сигурността на родината“.\r\nПо-рано в четвъртък, както агенция „Фокус“ подробно информира, нападател хвърли ръчна граната по посолството на САЩ в Подгорица, преди да се взриви сам точно пред сградата.\r\nПревод и редакция:", "date": "2018.02.22", "title": "В92: Мъжът, нападнал посолството на САЩ в Черна гора, е гражданин на Сърбия"}
{"url": "http://www.focus-news.net/news/2018/02/22/2491654/gd-granichna-politsiya-intenziven-e-trafikat-za-tovarni-avtomobili-na-izhod-na-granichnite-punktove-s-turtsiya-i-rumaniya.html", "text": "Интензивен е трафикът за товарни автомобили на изход на граничните пунктове с Турция и Румъния. Това съобщиха от пресцентъра на ГД „Гранична полиция“. Информацията за трафика на граничните пунктове е към 18.00 часа. На българо-турската граница трафикът е интензивен на ГКПП \"Капитан Андреево\" и на ГКПП \"Лесово\" на изход за товарни автомобили. На българо-румънската граница трафикът е интензивен на ГКПП \"Дунав мост\" - Русе  и на ГКПП \"Дунав мост\" - Видин на изход за товарни автомобили. На българо-сръбската, българо-македонската и българо-гръцката граница трафикът е нормален на всички гранични контролно-пропускателни пунктове.", "date": "2018.02.22", "title": "ГД „Гранична полиция“: Интензивен е трафикът за товарни автомобили на изход на граничните пунктове с Турция и Румъния"}
{"url": "http://www.focus-news.net/news/2018/02/22/2491662/sliven-mokri-i-hlazgavi-sa-patishtata-v-oblastta.html", "text": "Мокри и хлъзгави са пътищата в област Сливен, съобщиха от Областно пътно управление-Сливен.\r\nЗатворени за тежкотоварни автомобили над 10 т са проходите Твърдишки и Вратник. Движението по пътя Елхово – Изгрев е ограничено поради компрометирано експлоатационно състояние на дървен мост над рeка Тунджа. Обходният маршрут е до моста с ограничение на скоростта до 30 км/ч.  Движението по пътя Малък манастир – Голям манастир  се осъществява в една лента, поради пропаднали настилка и насип. Движението се регулира чрез пътни знаци. Срокът за изпълнение на ремонтните дейности е до 31 март.", "date": "2018.02.22", "title": "Сливен: Мокри и хлъзгави са пътищата в областта"}
{"url": "http://www.focus-news.net/news/2018/02/22/2491661/kaloyan-pargov-bsp-po-novite-pravila-za-priem-v-detskite-gradini-silno-shte-namalee-broyat-na-hronichno-bolnite-detsa.html", "text": "По новите правила за прием в детските градини силно ще намалее броят на „хронично болните“ деца. Това коментира за Радио „Фокус“ заместник-председателят на Комисията по образование в Столичния общински съвет (СОС) и лидер на БСП – София Калоян Паргов по повод приетата от СОС нова наредба за прием в общинските детски градини и в първи клас в училищата. Той уточни, че това, което е залегнало в новите правила, е свързано със съмнения за несправедлив прием и \"вратички\" при прилагането на критериите и правилата, които станаха публично известни.  Паргов подчерта, че благодарение на новите правила драстично ще се ограничи и възможността на личните лекари да издават бележки с фалшиви диагнози, които да спомагат по-бързия и лесен прием на децата. \r\n„Но това не отменя проблема, който стои пред Столична община, а именно - да продължи да изгражда нови детски градини и да разкрива нови места. Има един друг въпрос, който съм поставил в дневния ред на Комисията по образование, а именно - за свръхприема в градините. Т. е., приемаме повече деца, отколкото позволява Наредбата на Министерството на образованието и науката от гледна точка на площта на съответната градина“, коментира Паргов. Той допълни, че разкриването на нови детски градини ще позволи броят на приетите деца да съответства на законовата норма. Калоян Паргов отбеляза, че БСП подкрепя и наредбата за прием в първи клас, касаеща районирането. По думите му наредбата осигурява механизъм за спиране на тенденцията да се обезлюдяват по-голямата част от училищата в крайните квартали. Според Калоян Паргов това означава, че ще се избегне проблемът с маломерните паралелки и с недостига на средства в училищата с делигиран бюджет.", "date": "2018.02.22", "title": "Калоян Паргов, БСП: По новите правила за прием в детските градини силно ще намалее броят на „хронично болните“ деца"}
{"url": "http://www.focus-news.net/news/2018/02/22/2491658/predstoyashti-sabitiya-v-stranata-za-23-fevruari-agentsiya-fokus.html", "text": "***\r\nОт 10.00 часа на площад „Св. Александър Невски“ ще се състои церемония по официалното посрещане на държавния глава на Сърбия. Александър Вучич ще положи венец пред Паметника на Незнайния воин. Двамата държавни глави ще проведат среща „на четири очи“ на „Дондуков“ 2 от 10.20 часа, след което ще се проведат пленарните разговори на официалните делегации на България и Сърбия. \r\nВ 11.35 часа в Гербовата зала на „Дондуков“ 2 в присъствието на президентите Румен Радев и Александър Вучич ще бъдат подписани документи за двустранно сътрудничество в областта на труда и социалната политика. В 11.40 ще двамата президенти ще дадат съвместна пресконференция. \r\n***\r\nОт 12.00 часа председателят на Народното събрание Цвета Караянчева ще се срещне с президента на Република Сърбия Александър Вучич.\r\n***\r\nВицепремиерът и министър на външните работи Екатерина Захариева ще разговаря на с президента на Република Сърбия Александър Вучич.\r\n***\r\nМинистърът на образованието и науката Красимир Вълчев ще се срещне с директори на училища и детски градини, представители на синдикатите и местната власт в област Добрич. Работната среща министър Вълчев ще проведе в голямата заседателна зала на Община град Добрич. След края ѝ ще има брифинг.\r\n***\r\nОт 16.00 часа министърът на регионалното развитие и благоустройството Николай Нанков ще провери хода на проекта за цялостен ремонт на ПМГ „Васил Левски“ в областния град.\r\n***\r\nОт 09.00 часа ще започне пленарното заседание на Народното събрание. \r\n***\r\nОт 09.00 часа 5-и състав на Специализирания наказателен съд ще заседава по делото срещу Калоян П., Любомир С. и др., на които са повдигнати обвинения за образуване и ръководене на организирана престъпна група.\r\n***\r\nОт 09.00 часа в аулата на УБ „Лозенец“ ще се проведе уъркшоп на тема „Иновативни методи и практики в ендокринната хирургия“.\r\n***\r\nОт 09.30 часа, в София Хотел Балкан ще се проведе форума „Електронното управление и Интернет на нещата“. Приветствия към участниците ще поднесат Мария Габриел, еврокомисар по цифровата икономика и общество в ЕК; Томислав Дончев, заместник министър-председател, акад. Юлиан Ревалски, председател на БАН, председателят на Държавната агенция „Електронно управление“ (ДАЕУ) Атанас Темелков и др. \r\n***\r\nОт 09.30 часа ще бъде открит вторият ден на тазгодишното издание на форума „Университети-бизнес“, който се провежда в Националния дворец на културата (НДК).\r\n***\r\nОт 10.00 часа ръководството на БСП – София начело с Калоян Паргов, народните представители от „БСП за България“, избрани от София, общинските съветници, членове и симпатизанти на БСП ще отбележат Деня на защитника на Отечеството като поднесат венец и цветя на Паметника на Съветската армия. От 10.30 часа социалистите от столичните райони „Лозенец“ и „Триадица“ ще се поклонят и ще положат цветя на Паметника - костница на съветските воини в квартал „Лозенец“.\r\n***\r\nОт 10.00 часа, в Консулския отдел към Посолството на САЩ на ул. „Козяк“ 16, посланик Ерик Рубин ще връчи визите на първите одобрени участници в тазгодишната Програма за работа и пътуване в САЩ (т.нар. „студентски бригади“). \r\n***\r\nОт 10.30 часа в Музея на съобщенията главният изпълнителен директор на „Български пощи” ЕАД Деян Дънешки ще пусне в употреба издание на тема: „Китайска Нова година – година на Жълтото куче“.\r\n***\r\nОт 11.00 часа заместник-министърът на труда и социалната политика Зорница Русинова ще връчи сключени договори на работодатели по процедура „Обучения за заети лица“ на оперативна програма „Развитие на човешките ресурси“.  Събитието ще се състои в зала „Пресцентър“ на Министерството на труда и социалната политика. \r\n***\r\nОт 11.00 до 13.00 часа, в хотел „Маринела“, София ще се проведе национален форум и пресконференция „Дом и сигурност за всеки“. \r\n***\r\nВ Интер Експо Център ще се проведе третото издание на изложението Luxury Weddings Expo. \r\n***\r\nОт 11.00 часа в Националния пресклуб на БТА ще бъдат връчени Международните награди „Автомобили за работа на 2018 година“.\r\n***\r\nОт 12.00 часа в Националния пресклуб на БТА ще се състои пресконференция на Съюза на икономистите в България на тема „България в европейската интеграция и перспективите на икономическия и паричен съюз“.\r\n***\r\nОт 13.00 часа в Националния пресклуб на БТА ще се състои пресконференция на Агенция „Сова Харис”, на която ще бъдат представени резултати от национално изследване „Нагласи на пълнолетното население на България към домашното насилие и Истанбулската конвенция”.\r\n***\r\nОт 13.00 часа в зала „Панорама“ на хотел „Феста“ ще се проведе официалната церемония по награждаване на победителите от конкурса за проектна идея на тема:\r\n„Перспективите на Коридор №8“. \r\n***\r\nОт 13.00 часа 5-и състав на Специализирания наказателен съд ще заседава по делото срещу Теодор Д., Красимир Б. и др., на които са повдигнати обвинения за организиране и ръководене на организирана престъпна група.\r\n***\r\nОт 13.30 часа 1-ви състав на Специализирания наказателен съд ще заседава по делото срещу Стоян И., на когото са повдигнати обвинения за образуване и ръководене на организирана престъпна група.\r\n***\r\nОт 14.00 часа в галерия УниАрт на НБУ ще бъдат закрити отворените дни на Лаборатория за писане на пиеси.\r\n***\r\nОт 18.00 часа в Централния военен клуб разузнавачът Тодор Бояджиев  ще представи книгата си „Изповед на шпионина“.\r\n***\r\nОт 19.30 часа в зала „България“ с изпълненията на „Прелюд към следобеда на един фавн“ и симфоничната сюита „Морето“, Симфоничният оркестър на БНР с главен диригент Марк Кадин ще отбележи 100-годишнината от смъртта на Клод Дебюси.\r\n***\r\nОт 17.30 часа в Градската библиотека ще се открие изложба на представително детско ателие „Пъстроцвет” с художествен ръководител Георги Коройчев, озаглавена „Мила Родино, ти си земен рай”. Събитието е част от програмата по случай 140 години от Освобождението на България. \r\n***\r\nОт 18.30 часа в киносалона на Посетителския информационен център в Банско (срещу паметника на Паисий и църквата “Света Троица”) ще бъдат прожектирани едни от най-добрите филми за ски и сноуборд.  Събитието е част от инициативата „Snow cinema: филми за ски и сноуборд“.\r\n***\r\nОт 10.00 часа в сградата на Община Благоевград ще бъде открита „Работилница на Баба Марта“.\r\n***\r\nОт 11.00 часа в Аулата на УК – 1 в ЮЗУ „Неофит Рилски“ ще се проведе тържествено връчване на дипломите на абсолвентите от Филологическия факултет, випуск 2017.\r\n***\r\nОт 13.30 часа, в зала „22 септември“, Община Благоевград и Сдружение „Толкова близо, толкова далече“ организират първо издание на работен семинар на тема „Изкуството в променяща се Европа – време и граници“.\r\n***\r\nОт 14.00 часа в Регионален исторически музей – Благоевград ще бъде представена постановката Приключенията на прилепа Дарки“ по повод 26-годишнината на НП „Рила“. \r\n***\r\nОт 16.00 часа в Изложбената зала на Историческия музей ще се състои публична лекция на тема „Бургас в образи от ранните градоустройствени скици“. \r\n***\r\nОт 19.30 часа в Гранд Хотел и Спа Приморец ще се проведе модното ревю „\"Lady's Fashion Trends“.\r\n***\r\nОт 11.00 часа Апелативният съд във Варна ще разгледа жалбата на Анита Мейзер срещу наложената ѝ ефективна присъда.\r\n***\r\nОт 11.30 часа във Франкофонски център – Варна на ул. „Преслав“ 69 ще се проведе пресконференция, на която ще бъдат представени културните събития за месец март, организирани в рамките на „Месеца на Франкофонията 2018“.\r\n*** \r\nОт 12.00 часа в района на затвора във Варна ще се състои пореден протест на надзирателите.\r\n*** \r\nОт 14.00 часа в радио Варна БЧК – Варна ще представи пред своите делегати и гости отчет за дейността на областната организация през 2017 година и план за работа през 2018 година. \r\n*** \r\nОт 10.00 часа в салона на НЧ „Искра“ ще се проведе Информационна среща семинар на читалищата от област Велико Търново на тема „Правни аспекти и счетоводно обслужване на читалищата“. \r\n***\r\nОт 14.00 часа в в Нова зала на общинския съвет, Министерство на младежта и спорта съвместно с Община Велико Търново организират среща с представители на организации, работещи с и за млади хора.\r\n***\r\nОт 11.30 часа в офиса на гражданско обединение „Единни за промяна“ – Видин ще се проведе пресконференция във връзка с предстоящия пети пореден протест, свързан с гражданската инициатива за магистрала до Видин и тунел под Петрохан.\r\n***\r\nОт 08.00 часа пред Съдебната палата в града ще се проведе протест на надзирателите в затворите и съдебната охрана.\r\n***\r\nОт 09.30 часа в катедралния храм „Св. апостоли” ще започне архиерейска преждеосвещена света литургия.\r\n***\r\nОт 19.00 часа в Младежкия дом ще се проведе 18-ти национален поетичен конкурс „Любовта…“. \r\n***\r\nОт 14.00 часа общинските съветници от ГЕРБ Росица Стоянова и Калинка Христова ще имат приемен ден в офиса на партията на ул. „Васил Априлов“ 5.\r\n***\r\nОт 14.00 часа пред паметния знак на Елена Грънчарова в парк „Никола Петров“ ще бъдат поднесени венци и цветя по повод 95 години от смъртта на спасителката на Горна Оряховица.\r\n***\r\nОт 18.00 часа в огледална зала „Нели Божкова“ ще бъде представена книгата „Войната свърши в четвъртък“ от Неда Антонова.\r\n***\r\nОт 18.00 часа във фоайето на Младежки център ще се проведе концертът „Модерната  класика“ – изпълнения на Клуб по пиано при Младежки център - Добрич, Арт център „Палитра“ и СУ „Св.Климент Охридски“.\r\n***\r\nОт 10.00 часа в залата на областна администрация ще се проведе среща във връзка с изработването на Областна здравна карта. \r\n***\r\nОт 17.00 часа пред Съдебната палата в града ще се проведе протест на надзирателите в затворите и съдебната охрана.\r\n***\r\nОт 17.00 часа в Обединен детски комплекс ще се проведе училищният кръг на Осмото национално състезание по правопис на английски език Spelling Bee на учениците от СУРИЧЕ „Д-р Петър Берон“.\r\n***\r\nОт 10.00 часа в Регионалния пресклуб на БТА ще се проведе пресконференция на председателя на Общинския съвет в Плевен Мартин Митев с коментар на по-важните решения, взети от Общинския съвет в Плевен на сесията от 22 февруари, 2018 г.\r\n***\r\nОт 17.00  часа в Регионалния пресклуб на БТА, посланикът на Куба в България Педро Пабло Сан Хорхе, депутати от БСП в Плевен и председателят на парламентарната група за приятелство \"България - Куба\" Александър Паунов ще дадат пресконференция във връзка с учредяване на Група за приятелство Плевен - Куба и перспективите за икономически, културен и туристически обмен.\r\n***\r\nОт 09.00 часа в зала 10 на Окръжния съд ще се проведе заседание по делото срещу Николай Н. и Бренченс Й., обвинени в придобиване и разпространение на високорискови наркотични вещества. \r\n***\r\nОт 10.00 часа в сградата на Областен съвет-Пловдив ще се проведе заседание на Областния съвет по условията на труда, на който ще се обсъди тема за масово натравяне на работници в завод в Пловдив.\r\n***\r\nОт 10.30 часа в зала 11 на Районния съд ще се проведе заседание по делото срещу Благовест М., срещу когото са повдигнати  4 обвинения  за престъпления – блудство, закана за убийство,  повреждане на чужди вещи и и извършване на непристойни действия.\r\n***\r\nОт 17.00 часа пред Съдебната палата в града ще се проведе протест на надзирателите в затворите и съдебната охрана.\r\n***\r\nОт 18.00 часа Пловдивският митрополит Николай ще отслужи Малко повечерие с Богородичен канон и акатист в катедралния храм „Успение Богородично“.\r\n***\r\nОт 19.00 часа във Военния клуб в града ще се проведе благотворителен концерт, с който единайсетокласници от Пловдив ще събират средства за изгорелия дом на свой съученик от Асеновград.\r\n***\r\nОт 10.00 часа в Зала 1 на Областна администрация Русе ще се проведе работна среща във връзка с опазване на пчелите и пчелните семейства. Срещата ще бъде водена от заместник областният управител на област Русе Свилен Иванов.\r\n***\r\n От 13.00 часа в сградата на Комплекс за социални услуги за деца и семейства ще се състои официална церемония - първа копка, във връзка със стартиране на строително-ремонтните дейности на проект BG16RFOP001-1.005-0004 „Ремонт, прилагане на мерки за енергийна ефективност и мерки, съгласно Наредба № 4 за достъпна среда на КСУДС”.\r\n***\r\nОт 13.30 часа в  зала „Княз Александър I“ на Регионалния исторически музей ще бъде открита изложбата „Пафтите – вселена от знаци“.\r\n***\r\nОт 14.00 часа в Конферентна зала 2 на „Канев център“, официално ще бъде представена Международната награда на херцога на Единбург. На срещата са поканени представители на всички училища и академичната общност в Русе.\r\n***\r\nОт 17.00 часа в ХГ „Н. Павлович“ ще бъде открита изложба, посветена на 140-годишнината от рождението на Александър Божинов. \r\n***\r\nОт 08.00 часа пред Съдебната палата в града ще се проведе протест на надзирателите в затворите и съдебната охрана.\r\n***\r\nОт 13.00 часа в заседателната зала на Община Симитли ще бъдат разяснени мерките за директни плащания на земеделските производители в рамките на кампания 2018 година.\r\n***\r\nОт 16.00 часа министърът на регионалното развитие и благоустройството Николай Нанков ще провери хода на проекта за цялостен ремонт на ПМГ „Васил Левски“ в областния град.\r\n***\r\nОт 13.30 часа часа в общинската зала 2 кметът на Стара Загора Живко Тодоров ще подпише Меморандум за сътрудничество с „Национална компания индустриални зони” ЕАД.\r\n***\r\nОт 09.00 часа ще започне заседание на Общинския съвет в Хасково.\r\n***\r\nОт 17.00 часа пред Съдебната палата в града ще се проведе протест на надзирателите в затворите и съдебната охрана.\r\n*** \r\nОт 10.00 часа в зала 2 на Областна администрация Шумен ще се проведе  заседание на Областния съвет за сътрудничество по етнически и интеграционни въпроси.\r\n*** \r\nОт 12.00 часа пред Съдебна палата ще се състои пореден протест на надзиратели и служители на съдебна охрана.\r\n***\r\nОт 10.30 часа на сцена Безистен ще се състои детският фолклорен празник „Аз съм кукерче!” и ще ще бъдат наградени победителите в конкурса на ОДК – Ямбол за изработване на кукерски маски . \r\n***\r\nОт 14.00 часа в конферентната зала в сградата на Община Тунджа ще се проведе кръгла маса на тема „Популяризиране на фестивалите за развитие на туризма“.\r\n***\r\nОт 17.00 часа в ХГ „Жорж Папазов“ ще бъде представена фото изложбата на Цончо Балканджиев „Родопски шарки“.\r\n***\r\nОт 17.30 часа от площада пред община Ямбол ще тръгне карнавално шествие на кукери и маскирани.\r\n***\r\nОт 18.30 часа на сцена Безистен официално ще бъде открит фестивала „Кукерландия” – Ямбол 2018.", "date": "2018.02.22", "title": "Предстоящи събития в страната за 23 февруари (Агенция „Фокус“)"}
{"url": "http://www.focus-news.net/news/2018/02/22/2491664/ria-novosti-fsb-e-predotvratila-teroristichen-akt-v-sankt-peterburg.html", "text": "Федералната служба за сигурност (ФСБ) на Русия е предотвратила терористичен акт в Санкт Петербург, предава РИА Новости, като се позовава на съобщение от пресслужбата на ведомството.\r\nВ четвъртък, сътрудниците на регионалното управление на ФСБ са задържали имигрант от Централна Азия. Според данните на ведомството, той е планирал атаки над обекти на транспортната инфраструктура и в места на масово скупчване на хора.\r\nФСБ продължават оперативните издирвания и следствените мероприятия. Личността на задържания засега не е разкрита.\r\nРИА Новости припомня, че през декември в Петербург бяха задържани седмина членове на законспирирана клетка на „Ислямска държава“. Те са имали намерение да устроят няколко взрива, включително в „едно от култовите учреждения“. Още една клетка на „Ислямска държава“ беше разобличена в Москва – тези терористи са готвили нападения по време на новогодишните празници.\r\nПревод и редакция:", "date": "2018.02.22", "title": "РИА Новости: ФСБ е предотвратила терористичен акт в Санкт Петербург"}
{"url": "http://www.focus-news.net/news/2018/02/22/2491665/galena-gancheva-ot-organizatorite-na-initsiativa-v-pomosht-na-vasil-ot-asenovgrad-chiyto-dom-izgorya-prez-2017-g-ne-e-trudno-da-dadesh-ot-sebe-si-za-da-pomognesh-na-drug-chovek-dazhe-e-hubavo.html", "text": "Не е трудно да дадеш от себе си, за да помогнеш на друг човек, даже е хубаво. Това каза в предаването „Асеновград-Богоизбран пред портите на Родопите“ на Радио „Фокус“ – Пловдив Галена Ганчева, ученичка от 11-ти клас във Френската езикова гимназия в Пловдив и един от инициаторите на благотворителен концерт в помощ на Васил от Асеновград, чийто дом изгоря до основи при пожар през октомври миналата година. Ученичката коментира, че когато помагаш на друг, това помага и на самия теб да израснеш като човек и да осъзнаеш своето място в света. \r\n„Понеже лошо може да се случи на всеки, хубаво е да знаем, че и нас някой може да протегне ръка в нужда“, подчерта Галена Ганчева. Тя посочи, че доброто съществува между нас и ние трябва силно да вярваме в него, защото е то способно да променя съдби. „Доброто ще го има, докато има хора, които наистина не остават пасивни, не позволяват просто събитията да минават покрай тях и не ги подминават с лека ръка“, коментира Ганчева. Тя заяви, че всички ние представляваме своята държава и трябва сами да действаме и да си помагаме един на друг, а не да чакаме другите да го правят. „Ние сме хората, които живеят в държавата, и докато подемем инициативата и не започнем да действаме, тогава няма как доброто да се случи и да продължи да съществува“, подчерта ученичката от Френската езикова гимназия в Пловдив.\r\nТони МИХАЙЛОВ", "date": "2018.02.22", "title": "Галена Ганчева от организаторите на инициатива в помощ на Васил от Асеновград, чийто дом изгоря през 2017 г.: Не е трудно да дадеш от себе си, за да помогнеш на друг човек, даже е хубаво"}
{"url": "http://www.focus-news.net/news/2018/02/22/2491649/vmro-dpmne-samo-talibanite-islyamska-darzhava-i-sdsm-butat-pametnitsi.html", "text": "„Само талибаните в Афганистан и радикалите на „Ислямска държава“ в Ирак бутат паметници. Техните разрушения, невиждани през 21 век, бяха осъдени от целия цивилизован свят“, реагираха от опозиционната македонска партия ВМРО-ДПМНЕ на демонтирането на паметника на Андон Янев – Кьосето от площада пред Съдебната палата в Скопие, предава скопското електронно издание „Фокус“.\r\n„Същото, което правиха талибаните и „Ислямска държава“ в регионите, обхванати от война, го виждаме днес в Македония, в сърцето на Европа, от страна на СДСМ (Социалдемократическия съюз на Македония)“, пише в изявление на ВМРО-ДПМНЕ.\r\nОт опозиционната партия продължиха: „Страхливците от СДСМ, в ранните часове на сутринта, решиха да задоволят своя апетит за разрушение. СДСМ не могат да понесат да гледат нещо, което е изградено, създадено и което представлява паметник на македонската история. Това не им дава покой, а в същото време много ги боли, защото те самите не са способни на нищо креативно“.\r\nПревод и редакция:", "date": "2018.02.22", "title": "ВМРО-ДПМНЕ: Само талибаните, „Ислямска държава“ и СДСМ бутат паметници"}
{"url": "http://www.focus-news.net/news/2018/02/22/2491666/othvarlyane-na-dosegashnata-politika-na-es-za-bezhantsite-i-vavezhdane-na-novi-pravila-za-spravyane-s-krizata-po-vreme-na-balgarskoto-predsedatelstvo-predlozhi-tsios-obzor.html", "text": "Отхвърляне на досегашната политика на ЕС за бежанците и въвеждане на нови правила за справяне с кризата по време на Българското председателство предложи Центърът за изследване на отбраната и сигурността (ЦИОС). Това стана ясно по време на пресконференция на ЦИОС, на която беше представено изследване на тема: „Миграцията в Европа – голямото разминаване между политици и граждани“. \r\n„Нашето изследване не се занимава с миграцията в рамките на ЕС, а с бежанските потоци към европейските държави - тема, която породи много напрежение и създаде нови разделителни линии в Европа. Има поне три причини, които ни накараха да се занимаваме с това“, каза директорът на ЦИОС Ангел Найденов и посочи, че това са Българското председателство, пиковият момент на дискусията по тази тема в Европа и гарантирането на сигурността на държавите в ЕС. „Страните от Вишеградската четворка са категорично против системата за разпределение на бежанците, която действа в момента. Затова в края на своето председателство Естония предложи компромисен вариант – разпределение на бежанците не само според броя на населението на приемащата страна, но и в зависимост от нейните икономически възможности“, каза още той и посочи, че България сега трябва да има активната роля на търсеща и предлагаща възможни решения, включително и в опит да примири и балансира различните позиции на държавите. \r\nНайденов коментира, че за да се справи Европа с бежанския поток, категорично трябва да бъде отхвърлена досегашната политика на ЕС. Той представи и предложения на ЦИОС за справяне с кризата – въвеждане на нов механизъм на солидарност към граничните държави; недопускане на никаква толерантност към незаконното преминаване на границите; необходимост от единен статут за право на убежище и за получаване на откази за такова в различните държави; осигуряване на върховенството на закона на европейските страни над религиозните и културни норми и традиции на мигрантите; създаване на центрове за бежанци; рязко съкращаване на предоставяните помощи и съобразяването им с държавните нива и др. Найденов посочи, че бюлетинът на ЦИОС с предложенията е бил изпратен до всички институции. „Но доколко те биха се съобразили с тях, вече е съвсем друг въпрос“, коментира още той.\r\nГеорги Савов от ЦИОС представи презентация за бежанската ситуация в Европа през последните години. От нея стана ясно, че три са основните маршрути, които са използвали мигрантите през 2017 г. – първият е през Турция за Гърция, България и Румъния, вторият е от Северна Африка за Италия, и т.нар. западен коридор - от западната част на Северна Африка към Испания.\r\n„Броят на влезлите бежанци в Европа през последните години надвишава официалните данни поне три пъти“, обясни Савов и уточни, че 76% от мигрантите са мюсюлмани. „Това са предимно млади мъже, идващи от страни с конфликти и проповядващи коренно различен ислям от тези в Европа. Германско изследване сочи, че голям процент от тях са преживели домашно насилие – среда, която според психолозите води до асоциално поведение в Европа, кара ги да се противопоставят на приемащото ги общество и да доминират над него. Голяма част от тях участват в терористичните актове в Европа“, каза още той. Савов посочи и четирите основни правила при миграцията – границите не важат, лъжата е напълно позволена, законите не е необходимо да се спазват, стриктно изискване да се спазват правата им.\r\nЦветилена СИМЕОНОВА", "date": "2018.02.22", "title": "Отхвърляне на досегашната политика на ЕС за бежанците и въвеждане на нови правила за справяне с кризата по време на Българското председателство предложи ЦИОС (ОБЗОР)"}
{"url": "http://www.focus-news.net/news/2018/02/22/2491663/vecernje-novosti-sergey-lavrov-e-kategorichen-che-ritorikata-na-hashim-tachi-nyama-da-promeni-pozitsiyata-na-rusiya-za-kosovo.html", "text": "Министърът на външните работи на Русия Сергей Лавров заяви в четвъртък в Белград, че риториката на косовския президент Хашим Тачи няма да промени позицията на Кремъл за Косово, пише сръбското издание Vecernje Novosti.\r\n„Тя няма да се промени. Косовските лидери трябва да се занимават със своите дела, защото вече са обвинени във военни престъпления. За съжаление, тези колеги по света, които защитават албанските власти, забравят това“, заяви Лавров, визирайки изявлението на косовския президент Хашим Тачи, че Русия ще се откаже от сръбската „фалшива митология“.\r\nРуският дипломат подчерта, че страната му подкрепя строгото съблюдаване на резолюция 1244 на ООН.\r\nОт своя страна, министърът на външните работи на Сърбия Ивица Дачич заяви по повод изявата на Тачи, че е по-логично САЩ и Великобритания да оттеглят признанието си за независимостта на Косово, отколкото Русия да я признае и оцени, че великоалбанската риторика е най-голямата заплаха в региона на Балканите.\r\nПревод и редакция:", "date": "2018.02.22", "title": "Vecernje novosti: Сергей Лавров е категоричен, че риториката на Хашим Тачи няма да промени позицията на Русия за Косово"}
{"url": "http://www.focus-news.net/news/2018/02/22/2491671/vitsepremierat-ekaterina-zaharieva-prie-rakovoditelite-na-grupata-spineli-i-na-sayuza-na-evropeyskite-federalisti.html", "text": "Вицепремиерът и министър на външните работи Екатерина Захариева прие президента на Групата „Спинели” Андрю Дъф и президента на Съюза на европейските федералисти Елмар Брок, който е и член на Европейския парламент (ЕНП). Това съобщиха от пресцентъра на МВнР.\r\nДвамата заедно с члена на Европейския парламент Андрей Ковачев (ЕНП), президент на Съюза на европейските федералисти – България, подписаха и връчиха на вицепремиера Софийската декларация на двете организация, наречена „Общност на вяра и общ суверенитет”. \r\nСъюзът на европейските федералисти  e паневропейска организация, създадена след Втората световна война, проповядваща идеята за европейско единство. Групата „Спинели” е основана през 2010 г. от европейски политици, които искат да вкарат духа на федерализма в политиките на Европейския съюз. \r\nАндрю Дъф, Елмар Брок и Андрей Ковачев обсъдиха с министър Захариева интеграционните процеси в Европейския съюз, идеите за реформи в институциите и предизвикателствата пред Съюза. По-късно днес двете организации организираха международна конференция на тема „Всички пътища водят към Европа? Перспективи за един федерален съюз”.", "date": "2018.02.22", "title": "Вицепремиерът Eкатерина Захариева прие ръководителите на Групата „Спинели” и на Съюза на европейските федералисти"}
{"url": "http://www.focus-news.net/news/2018/02/22/2491670/prodalzhava-rabotata-po-razsledvane-na-smartta-na-vazrastniya-mazh-v-zhk-lyulin-trite-mu-vnuchki-sa-pod-politseyska-zakrila-obzor.html", "text": "Продължава работата на институциите по случая със смъртта на възрастния мъж в столичния ж.к. „Люлин“. Мъжът е открит мъртъв на 21 февруари към 17.00 часа, като по тялото му е имало видими следи от насилие. Полицията е извършила оглед на мястото, образувано е досъдебно производство. Задържани са дъщерята на убития и нейният съпруг, а трите им деца са поставени под полицейска закрила.\r\nЗа случая за първи път беше разказано в телевизионно предаване, излъчено на 17 февруари. В него 87-годишният Стефан Янев обяснява, че внучките му са държани изолирани в апартамента на родителите си и никога не са посещавали училище. В телевизионния репортаж родителите обясняват, че не харесват българското образование и предпочитат да обучават децата си вкъщи. Пред камерата Стефан Янев коментира, че дъщеря му е имала ограничителна заповед заради упражнявано насилие върху него. След записа на предаването мъжът е изчезнал, като на 12 февруари е бил обявен за издирване от МВР. Тялото му е открито девет дни по-късно.\r\nОт Агенция „Социално подпомагане” в Люлин заявиха, че веднага след сигнал, подаден още на 15 февруари 2018 г., адресът на семейството в ж.к. „Люлин“ е бил посетен от социални работници за проверка, но тъй като не са били допуснати в жилището, е потърсено съдействие от полицията. Вътре обаче не е намерен никой. \r\nСлед задържането на родителите във връзка с убийството на 87-годишния мъж, за двете непълнолетни деца е предприета мярка „Полицейска закрила“, като след изтичането на срока ѝ те ще бъдат настанени в кризисен център, където ще им бъде оказана необходимата подкрепа. С тях ще работят специалисти и ще се направи възможното да бъдат записани на училище. Със съдействието на Регионално управление по образованието и други специалисти, отдел „Закрила на детето“ ще поиска диагностика на нивото на развитие и на нивото на овладян учебен материал, за да се определи в кой клас да бъдат записани, както и да се определи евентуалната  им нуждата от ресурсен учител. Третото дете, което е пълнолетно, се намира в районно управление в София.\r\nРазследването на случая продължава под наблюдение на Софийската градска прокуратура.", "date": "2018.02.22", "title": "Продължава работата по разследване на смъртта на възрастния мъж в ж.к. „Люлин“, трите му внучки са под полицейска закрила (ОБЗОР)"}
{"url": "http://www.focus-news.net/news/2018/02/22/2491673/ombudsmanat-maya-manolova-16-may-e-krayniyat-srok-za-podavane-na-zayavleniya-za-neizplateni-zaplati.html", "text": "Всички работници, които имат да получават неизплатени заплати за последните три години, т.е след 1 февруари 2015 г. имат тримесечен срок да подадат заявления в Регионалната дирекция на НОИ. Срокът е до 16 май. Трябва да заявяват, че работодателят им е фалирал, по отношение на него е започната процедура по несъстоятелност, те имат неизплатени заплати или обещетения и искат да бъдат компенсиране от Фонда за гарантиране на вземания. Това каза националният омбудсман Мая Манолова в предаването \"Още от деня\" по БНТ. Манолова заяви, че това е голямата битка, на която е посветила десетки часове през 2017 г. Тези, срещу които не е започнала процедура по несъстоятелност, могат да подадат молба в Инспекцията по труда. Вече има подадени 1400 заявления за последния месец, месец и половина.\r\nПромяна на избора на омбудсман е суверенно решение на парламента, който избира омбудсмана, каза още Манолова. По думите ѝ депутатите имат своите основания, за да бъде осигурена максимална прозрачност. \"Голямото ми притеснение не е в начина на избор, колкото в критериите, които ще приложат депутатите. Много ми се ще да не използват партийни, а професионални критерии, защото институцията не е партийна. В България се прие, че е по-демократичен, ясен и прозрачен в явният избор. Всеки застава с лицето си. Не мисля, че има някаква драма в промяната на избора от таен в явен\", каза още Манолова. \"Това, което се опитвам с моя екип, е защита на всички права и свободи на българските граждани\", отбеляза омбудсамнът .\r\nПо темата за децата сираци Манолова коментира, че със сигурност системата за закрила има нужда от преглед, защото много неща са неясни и дори абсурдни.\r\n\"Много е несправедливо сегашното състояние. Децата сираци са наказани веднъж от съдбата за това, че са без родители и втори път от държавата, институциите, защото критериите за получаване на финансова подкрепа наистина са абсурдни. Например, за да получава наследствена пенсия едно дете-сирак трябва неговият починал родител да има трудов стаж от 3-5 години. За да получи едно дете персонална пенсия, финансова подкрепа от държава, трябва неговият жив родител да не работи и доходът на член от сем. да бъде в рамките на 75 лв. Това означава двама души да имат месечен доход от 150 лв. Това е пълен абсурд\", заяви Манолова.\r\nОмбудсманът коментира още, че вече има сериозна чуваемост и разбиране в институциите. По думите ѝ 24 000 са общо децата без един или двама родители, а от тях 18 000 получават наследствена пенсия, т.е става въпрос за около 5500 деца.", "date": "2018.02.22", "title": "Омбудсманът Мая Манолова: 16 май е крайният срок за подаване на заявления за неизплатени заплати"}
{"url": "http://www.focus-news.net/news/2018/02/22/2491655/nov-trus-e-useten-v-plovdivsko.html", "text": "Ново земетресение бе усетено в Пловдив в 17.05 часа, предаде репортер на Радио „Фокус”- Пловдив. \r\nПо данни от Европейския сеизмологичен център, трусът е бил с магнитуд 3 по скалата на Рихтер, с дълбочина 12 км, а епицентърът е близо до село асеновградското село Боянци. Трусът се усети леко по долните етажи. \r\nДо обяд днес в Пловдивско са станали пет по-силни труса, с магнитуд между 2 и 3 по скалата на Рихтер.\r\nЦветана ТОНЧЕВА", "date": "2018.02.22", "title": "Нов трус е усетен в Пловдивско"}
{"url": "http://www.focus-news.net/news/2018/02/22/2491675/veliko-tarnovo-predstaviteli-na-zdravnite-institutsii-lechebnite-zavedeniya-i-saslovnite-organizatsii-obsadiha-izrabotvaneto-na-oblastna-zdravna-karta.html", "text": "Представители на здравните институции, лечебните заведения и съсловните организации във Велико Търново обсъдиха изработването на Областна здравна карта. Работното заседание на Комисията за изработване и приемане на Областна здравна карта на Област Велико Търново се проведе в Областната администрация, съобщиха от институцията. Срещата беше водена от областния управител проф. д-р Любомира Попова.\r\nПо време на заседанието бе дискутирано какво е състоянието на сектор здравеопазване на местно ниво и каква е визията на членовете на комисията по въпроса за областната здравна карта. Подробен анализ по отношение на осигуреност, необходимост и достатъчност на структури за доболнична, специализирана болнична и болнична помощ направи директорът на Регионална здравна инспекция (РЗИ) – Велико Търново д-р Евгения Недева.\r\nПредставителите на РЗИ, Районната здравноосигурителна каса, болниците в областта, районните колегии на Българския лекарски съюз, Българския зъболекарски съюз, Българската асоциация на професионалистите по здравни грижи, общинските администрации и Организацията за защита правата на пациентите трябва в срок до 27 февруари да представят писмени предложения до комисията за изготвяне на окончателен вариант на Областна здравна карта.", "date": "2018.02.22", "title": "Велико Търново: Представители на здравните институции, лечебните заведения и съсловните организации обсъдиха изработването на Областна здравна карта"}
{"url": "http://www.focus-news.net/news/2018/02/22/2491668/nimh-utre-snyag-shte-prevalyava-v-kraynite-severozapadni-rayoni-maksimalnite-temperaturi-shte-sa-predimno-mezhdu-3-i-8.html", "text": "През следващото денонощие над по-голямата част от страната времето ще е облачно. През нощта сняг ще превалява на места в Северна България, а утре в крайните северозападни райони. Това съобщи за Агенция „Фокус“ Анна Дякова, дежурен синоптик в Националния институт по метеорология и хидрология (НИМХ) към Българската академия на науките (БАН). Разкъсвания на облачността ще има над Югозападна България. Вятърът ще бъде слаб, от изток-североизток. Минималните температури ще са между минус 1° и 4°, максималните – предимно между 3° и 8°, в крайните югозападни райони до 10°-13°.\r\nНад Черноморието ще бъде облачно. Ще духа слаб до умерен североизточен вятър. Максималните температури ще бъдат 5°-7°. Температурата на морската вода е 6°-7°, вълнението на морето – около 3 бала.\r\nВ планините ще е предимно облачно. Главно в Стара планина ще превали слаб сняг. Разкъсвания на облачността ще има над масивите в Югозападна България. Ще духа слаб вятър от източната четвърт, по най-високите върхове на Рила и Пирин – от запад-югозапад. Максималната температура на височина 1200 метра ще е около 3°, на 2000 метра около минус 2°.\r\nВ събота ще преобладава облачно време, в по-голямата част от страната без валежи. Вятърът ще бъде с източна компонента, предимно слаб. Температурите ще останат без съществена промяна – минималните между минус 1° и 4°, максималните – предимно между 3° и 8°. Привечер от югозапад ще завали – по долината на Струма и на Места – дъжд, в планините и планинските райони – сняг. През нощта срещу неделя ще завали на повече места в страната – предимно сняг, в Горнотракийската низина и по Черноморието – все още дъжд. В неделя през деня валежите ще се усилят; по-съществени като количество ще са на места в Западна България. С усилване на североизточния вятър ще нахлува студен въздух и до вечерта в повечето райони валежите ще са вече от сняг. В началото на следващата седмица ще бъде ветровито и студено, валежите от сняг ще продължат. В Северна България и по високите котловинни полета ще се натрупа снежна покривка, по-съществена в Северозападна България. По високопланинските проходи и в североизточните райони ще има условия за виелици и навявания.", "date": "2018.02.22", "title": "НИМХ: Утре сняг ще превалява в крайните северозападни райони, максималните температури ще са предимно между 3° и 8°"}
{"url": "http://www.focus-news.net/news/2018/02/22/2491674/yohanes-han-shte-preporachame-zapochvaneto-na-pregovori-s-makedoniya.html", "text": "Европейската комисия ще препоръча започване на преговори за присъединяване на Македония и Албания. Това заяви комисарят по политиката на разширяване и добросъседски отношения Йоханес Хан в интервю пред немското издание Die Welt, предава излъчващият на албански скопски телевизионен канал „Алсат – М“.\r\n„Европейската комисия скоро ще препоръча на страните-членки, вероятно до лятото, да започнат преговори с Албания и Македония. Народите на тези страни заслужават конкретна европейска перспектива. Смятаме, че двете страни са направили значителни реформи в миналото и са квалифицирани за тази стъпка \", заяви Хан.\r\nНо вероятността за интеграция на Македония в Европейския съюз зависи от разрешаването на различията в името. Това беше повторено от гръцкия президент Прокопис Павлопулос, който каза, че Гърция ще подкрепи интеграцията на Македония в евроатлантическите структури само ако въпросът за името бъде решен и това е възможно само ако Скопие промени конституцията си.\r\n\"Искаме Бившата югославска република Македония да се интегрира в НАТО и ЕС, защото е приятелска страна. Но за да се случи това, те трябва да зачитат историята, международните и европейските права. Трябва да се намери решение на проблема с името, което би премахнало всякакви следи от иредентизъм. И председателят на Европейската комисия, Юнкер преди каза, че всеки, който иска да се присъедини към ЕС, първо трябва да реши проблемите си. Така че, мисля, че първата стъпка в правилната посока за Бившата югославска република Македония би била да се променят някои членове на Конституцията, за да се премахнат следите от иредентизъм. Това се отнася до националност и език \", заяви Павлопулос.\r\nПремиерът Зоран Заев след вчерашната среща с германския канцлер Ангела Меркел и подкрепата, която е получил от нея, изрази оптимизъм, че този въпрос ще бъде решен още преди срещата на върха на НАТО, която трябва да се проведе през юли. Заев поиска от ЕС да направи индивидуална оценка за началото на преговорите за членство с Македония.\r\nПревод и редакция:", "date": "2018.02.22", "title": "Йоханес Хан: Ще препоръчаме започването на преговори с Македония"}
{"url": "http://www.focus-news.net/news/2018/02/22/2491677/sliven-uchenitsi-ot-grada-otsvetiha-ilyustratsii-po-legendite-na-svoya-grad.html", "text": "Деца от различни училища в Сливен се запознаха с най-известните легенди за града, а след това оцветиха картинки от тях. Това съобщиха от „Обществен дарителски фонд-Сливен”. Заниманията се проведоха в 3 „б” и 3 „г” класове на ОУ „Юрий Гагарин” с класни ръководители Мариана Ангелова и Николай Колев, в 3 „д” и 4 „а“ класове на ОУ „Братя Миладинови” с класни ръководители Евгения Митева и Милка Димитрова,, и в 3 „а” и 2 „а” класове на СУ „Хаджи Мина Пашов” с класни ръководители Йорданка Авджиева и Златко Гочев.\r\nПо-рано през месеца класните ръководители запознаха децата с някои от най-интересните сливенски  легенди от книгите „Спомените на Сливенския Балкан”, „Неочаквани гости на Синята планина” и „22 отговора на въпроса „Защо Сливен?”, издадени от фондация „Обществен дарителски фонд-Сливен”. От интересните книги децата научиха легендите за Халката, Хаджидимитровото кладенче, хайдушкото сборище при Кушбунар, имането на Вълчан войвода, Крали Марко и връх Голяма Чаталка, царството на орлите, за кушиите на Тодоровото аязмо, преданието за потопа и спасените животни, и много други.\r\nДецата признаха, че любимите им сливенски легенди са тези за вкаменените младоженци, добрия змей и козарката, овчаря и самодивите. След като се запознаха с легендите, децата ги нарисуваха, а най-добрите рисунки ще бъдат включени в голяма изложба.\r\nЗаниманията са по проект „Равни възможности и перспективи за всички в общия ни европейски дом”, изпълняван от фондация „Обществен дарителски фонд-Сливен”. Целта е да се мотивират ромските деца да учат, да се повиши тяхната образователна култура, да се развият техните творчески умения.", "date": "2018.02.22", "title": "Сливен: Ученици от града оцветиха илюстрации по легендите на своя град"}
{"url": "http://www.focus-news.net/news/2018/02/22/2491669/ivitsa-dachich-sarbiya-ne-mozhe-da-zashtiti-interesite-si-bez-rusiya.html", "text": "Министрите на външните работи на Русия и Сърбия, Сергей Лавров и Ивица Дачич, се изказаха пред студентите от Белградския университет, като сръбския дипломат увери, че Белград никога няма да води антируска политика, тъй като Москва цени самостоятелната външна политика, която страната води, пише електронното издание на сръбския вестник Vecernje Novosti.\r\nДачич заяви, че съвременните международни отношения са такива, че трябва да се води независима външна политика и да се защитават държавните интереси на Сърбия, а това е, както той обясни, тясно свързано със сръбско-руските отношения.\r\n„Сърбия днес не може да брани националните си интереси без помощта на Русия“, изтъкна Дачич и добави, че във връзка с това, всеки, който говори ,че Сърбия трябва да води антируска политика под влияние на Запада, вреди на страната.\r\nПревод и редакция:", "date": "2018.02.22", "title": "Ивица Дачич: Сърбия не може да защити интересите си без Русия"}
{"url": "http://www.focus-news.net/news/2018/02/22/2491676/the-jerusalem-post-mir-s-izrael-mozheshe-da-predotvrati-voynata-v-siriya.html", "text": "Президентът на Сирия Башар Асад е можел да предотврати гражданската война в страната си ако беше подписал мирен договор в Израел, заяви бившият посланик на еврейската държава в САЩ Итамар Рабинович по време на обръщение пред делегация от америкнски евреи в Ерусалим, пише израелското издание The Jerusalem Post.\r\nРабинович, служил във Вашингтон от 1993 до 1996-а година, докато по същото време е бил главен преговарящ от страна на Израел за Сирия.\r\n„Сирия можеше да е много по-добре, ако беше подписала мирен договор с Израел“, посочи той по време на Конференцията на председателите на големите еврейски организации в Америка, проведена в Ерусалим.\r\nСпоред думите на израелския дипломат, той често получава въпроси дали е възможен хипотетичният сценарий, ако е било подписано мирно споразумение между Израел и Сирия, сега „Ислямска държава“ да стои на Голанските височини на израелската граница.\r\n„Ако Сирия беше скючила мир с нас, гражданската война можеше и да не избухне“, предполжи Рабинович.\r\nПревод и редакция:", "date": "2018.02.22", "title": "The Jerusalem Post: Мир с Израел можеше да предотврати войната в Сирия"}
{"url": "http://www.focus-news.net/news/2018/02/22/2491684/sofiya-vazstanoveno-e-dvizhenieto-po-bul-tsar-osvoboditel-i-ul-gs-rakovski.html", "text": "Възстановено е движението по бул. \"Цар Освободител\" и ул. \"Г.С. Раковски\" в столицата. Това съобщиха от пресцентъра на Столична община. В района се движат превозните средства обслужващи линиите на градския транспорт. Временно движението в района бе блокирано заради провеждането на протест.", "date": "2018.02.22", "title": "София: Възстановено е движението по бул. \"Цар Освободител\" и ул. \"Г.С. Раковски\""}
{"url": "http://www.focus-news.net/news/2018/02/22/2491672/upravlyavashti-i-opozitsiya-vlyazoha-v-konflikt-za-zakona-za-obshtestvenite-porachki-obzor.html", "text": "Управляващи и опозиция влязоха в конфликт за Закона за обществените поръчки. На брифинг в парламента от БСП обявиха, че Специализираната прокуратура е образувала досъдебно производство за оградата по границата, което означава, че то е за допускане на престъпление от висши длъжностни лица. Лидерът на БСП Корнелия Нинова обърна внимание, че в деня, в който прокуратурата съобщава за образуваното досъдебно производство за оградата - ГЕРБ и „Обединени патриоти“ внасят поправка в Закона за обществените поръчки, с който искат ремонтите и поддръжката на оградата да бъдат освободени от закона. Председателят на Правна комисия Данаил Кирилов поясни, че целта на промените в Закона за обществените поръчки е да се даде възможност за най-бърза реакция на най-близко стоящите държавни служби, за да преодолее пробив или пропуск в оградното съоръжение, да се обезпечи поддръжката му. Председателят на ПГ на ГЕРБ Цветан Цветанов заяви, че законодателството не създава условия за корупционни схеми. По думите му от БСП се възползват от всяка възможност да упрекват управлението за корупционни схеми и посочи, че това е стандартното говорене на опозицията. По отношение на образуваното досъдебно производство за оградата по границата Цветанов поясни, че ако някой е нарушил закона - ще си понесе отговорността.\r\nДеница КИТАНОВА", "date": "2018.02.22", "title": "Управляващи и опозиция влязоха в конфликт за Закона за обществените поръчки (ОБЗОР)"}
{"url": "http://www.focus-news.net/news/2018/02/22/2491685/tass-voennata-aviatsiya-na-kitay-e-izvarshila-demonstrativen-polet-v-rayona-na-tayvan-i-filipinite.html", "text": "Ескадрила от 12 самолета на Китайската народноосвободителна армия (КНА) е извършила демонстративен учебен полет над пролива Баши, отделят Тайван от филипинския остров Лусон. Това съобщи в четвъртък информационният портал „Хавайван“, предава ТАСС.\r\n„В ученията са взели участие изтребители „Цзян-11“, съпроводени от бомбардировачи „Хун-6К“ и транспортни самолети „Юн-8““, се казва в сайта на електронното издание, което се счита за интернет версия на партийния официоз „Женмин жибао“.\r\nКакто се отбелязва в материала, ученията са се провели под наблюдението на Въоръжените сили на тайванската администрация, която е отбелязала, че този полет над пограничната зона „не е довел до възникването на каквато и да е извънредна ситуация“.\r\nПревод и редакция:", "date": "2018.02.22", "title": "ТАСС: Военната авиация на Китай е извършила демонстративен полет в района на Тайван и Филипините"}
{"url": "http://www.focus-news.net/news/2018/02/22/2491683/vitsepremierat-valeri-simeonov-bsp-izmislya-falshivi-novini-za-da-atakuva-upravlenieto.html", "text": "БСП измисля фалшиви новини, за да атакува управлението. Това каза в интервю за Радио „Фокус“ вицепремиерът Валери Симеонов по повод обвиненията на опозицията към управляващите в корупционни схеми по отношение на оградата по българо-турската граница. Вицепремиерът посочи, че атаката на БСП не съдържа нова аргументация. Симеонов и припомни, че проверка относно оградата е възложена на ДАНС още през март 2017 година. По думите му са установени единствено нарушения, свързани със забавяне спрямо сроковете за изпълнение на дейностите по изграждане на съоръжението. Валери Симеонов заяви, че впоследствие данните са предадени на Специализираната прокуратура, а към днешна дата се извършва техническа експертиза и без официалното й заключение опозиционните обвинения са безпочвени. \r\n„Аз питам какво ще стане, ако се установи, че нарушенията са изключително маловажни, както действително е установила Агенцията за държавна финансова инспекция, и то - свързани само със забавяне в сроковете. Питам - какво ще стане тогава? Ще излезе ли Корнелия Нинова да се извини? Ще се извини толкова, колкото се извини Елена Йончева за всичките лъжи, които наприказва в т. нар. си филм и след това в допълнителните си изявления по медиите. Толкова, колкото тя се извини, толкова ще се извини и Корнелия, толкова ще се извини и БСП“, коментира вицепремиерът.\r\nВалери Симеонов допълни, че мимолетните подхвърляния от БСП неоснователно се интерпретират като медийни сензации. Той припомни случай от миналата година, когато в Народното събрание социалистите оповестиха, че е въпрос на часове енергийната система на България да се срине. Симеонов посочи, че извинение за фалшивата новина тогава не е последвало и такова няма да има към правителството и сега. \r\nНа въпрос как коментира атаките към него, отправени с остри квалификации от съпредседателя на коалицията „Обединени патриоти“ Волен Сидеров, Валери Симеонов отговори, че в парламентарната група отдавна зрее напрежение, но на Волен Сидеров той отговорил само с един sms с текст: „благодаря ти за оценката“. Валери Симеонов изрази надежда в много скоро време коалиционният съвет да се събере за изясняване на ситуацията.", "date": "2018.02.22", "title": "Вицепремиерът Валери Симеонов: БСП измисля фалшиви новини, за да атакува управлението"}
{"url": "http://www.focus-news.net/news/2018/02/22/2491687/sofiya-vazstanoveno-e-dvizhenieto-v-rayona-na-pl-orlov-most.html", "text": "Възстановено е движението в района на пл. \"Орлов мост\" в столицата. Това съобщиха от пресцентъра на Столична община. В района се движат превозните средства, обслужващи линиите на градския транспорт. Временно движението в района бе блокирано заради провеждането на протест.", "date": "2018.02.22", "title": "София: Възстановено е движението в района на пл. \"Орлов мост\""}
{"url": "http://www.focus-news.net/news/2018/02/22/2491690/veliko-tarnovo-spirat-vodopodavaneto-na-mesta-v-starata-gradska-chast-na-23-fevruari.html", "text": "Спират водоподаването на места в старата градска част на Велико Търново утре. Това съобщиха за Радио „Фокус“ – Велико Търново от ВиК-Велико Търново. Без вода от 08.00 до 16.00 часа на 23 февруари ще са абонатите на улиците „Ген. Гурко“, „Крайбрежна“ и „10-ти февруари“. Спирането на водоподаването се налага заради изпълнението на дейностите по проекта на Община Велико Търново „Основен ремонт на съществуващата водопроводна мрежа по улиците в стара градска част на град Велико Търново“. От дружеството уверяват, че при възможност водоподаването ще бъде възстановено по-рано.„Фокус“ припомня, че финансирането на подмяната на ВиК инфраструктурата е осигурено от републиканския бюджет. Едновременно с тези дейности, в старата градска част Община Велико Търново изпълнява и проекта „Привлекателна и съхранена автентична градска среда в град Велико Търново“, финансиран по Оперативна програма „Региони в растеж“ 2014-2020. Работи се по обновяването на 36 улици и площадни пространства в старата градска част. Стойността на инвестиционно намерение възлиза на над 10 милиона лева с ДДС.\r\nНадежда КРЪСТЕВА", "date": "2018.02.22", "title": "Велико Търново: Спират водоподаването на места в старата градска част на 23 февруари"}
{"url": "http://www.focus-news.net/news/2018/02/22/2491686/elena-yoncheva-bsp-ogradata-po-granitsata-s-turtsiya-e-butaforiya-tya-se-preodolyava-mnogo-lesno.html", "text": "Оградата по границата с Турция е бутафория, тя се преодолява много лесно. Това каза в интервю за Радио „Фокус“ говорителят на БСП Елена Йончева. По думите й е направена едноредова ограда, която не съответства на проекта на МВР и лесно може да бъде преодоляна със стълба. Йончева уточни, че през 2015 година стоежът на оградата е започнал според предвидения план, но е бил завършен по проекти на фирми, посочени от областните управители на Бургас, Хасково и Ямбол. Говорителят на БСП подчерта, че тази тема показва как безпардонно се търгува с националната ни сигурност и случаят е демонстрация на безочлива кражба. \r\n„Първо, Специализираната прокуратура образува досъдебно производство, което означава, че има достатъчно данни за извършени престъпления. Второ, много интересен е фактът, че става дума за Специализирана прокуратура, която започва това досъдебно производство. Това означава, че са замесени висши длъжностни лица, в тези престъпления, или организирана престъпна група. Аз подозирам, че става дума и за двете“, заяви Елена Йончева и допълни, че още през юни 2017 година партия БСП е подала сигнал към Прокуратурата и ДАНС с необходимите факти за извършване на корупционни практики при изграждането на оградата. Според нея мигрантите прескачат оградата именно в участъците, които не са направени по проекта на МВР, а в същото време за оградата са били платени между 180 и 200 милиона лева, като окончателната сума остава неуточнена.", "date": "2018.02.22", "title": "Елена Йончева, БСП: Оградата по границата с Турция е бутафория, тя се преодолява много лесно"}
{"url": "http://www.focus-news.net/news/2018/02/22/2491691/predstoyashti-mezhdunarodni-sabitiya-za-23-fevruari-agentsiya-fokus.html", "text": "***Среща на върха на Европейския съюз за бъдещия състав на Европейската комисия, разпределението на местата в Европейския парламент след Брекзит и бъдещия бюджет на ЕС\r\n*** Президентът на САЩ Доналд Тръмп ще приеме премиера на Австралия Малкълм Търнбул в Белия Дом\r\n***Второ четене на проектозакона за легализиране на медицинската марихуана в Камарата на представителите\r\n***Продължава операцията на турските въоръжени сили в северозападния сирийски район Африн\r\n***", "date": "2018.02.22", "title": "Предстоящи международни събития за 23 февруари ( Агенция „Фокус“ )"}
{"url": "http://www.focus-news.net/news/2018/02/22/2491678/ria-novosti-ot-pentagona-komentiraha-saobshteniyata-za-popadnalite-pod-obstrel-rusnatsi-v-siriya.html", "text": "Министерството на отбраната на САЩ, както и по-рано, не разполага с данни за това, попаднали ли са руски граждани под ударите на САЩ в Сирия, в началото на февруари, заяви официалният представител на Пентагона Дана Уайт, цитирана от РИА Новости.\r\nРуската агенция припомня, че през нощта срещу 8 февруари, коалицията съобщи за „непровокирана атака“ срещу щаба на „Сирийските демократични сили“ от страна на проправителствени въоръжени формирования на 8 километра източно от съгласуваната линия за предотвратяване на конфликти на река Ефрат. По-късно в редица медии се появиха съобщения, че сред проправителствените въоръжени формирования са се намирали и руски граждани.\r\n„Нашият удар в Сирия беше нанесен с цел самоотбрана, ние ясно заявихме това. Ние видяхме, че тази вражеска група се движеше към нас. И до сега не знаем и аз не искам да предполагам, какви са били намеренията и какъв е бил съставът на тази група“, заяви Уайт по време на брифинг.\r\n„Използвахме нашата линия за предотвратяване на конфликти и до, и по време, и след удара. И руснаците ни увериха, че там няма задействани руски граждани. Това са всички детайли, с които разполагам“, добави представителят на Пентагона.\r\nПревод и редакция:", "date": "2018.02.22", "title": "РИА Новости: От Пентагона коментираха съобщенията за попадналите под обстрел руснаци в Сирия"}
{"url": "http://www.focus-news.net/news/2018/02/22/2491692/d-r-aleksandar-kalaydzhiev-sdruzhenie-na-obshtopraktikuvashtite-lekari-plovdiv-osnovniyat-problem-na-potrebitelskata-taksa-za-patsientite-e-ne-kolko-shte-e-a-vseki-da-ya-plashta.html", "text": "Основният проблем на потребителската такса за пациентите е не колко ще бъде, а всеки да я плаща. Това каза за Радио „Фокус“ – Пловдив доктор Александър Калайджиев, председател на Сдружението на общопрактикуващите лекари в Пловдив по повод искането на Българския лекарски съюз да бъде увеличена таксата за пациенти. „На този етап нито някой е казал, че ще бъде увеличена, нито се очаква да се случи. Това е просто мнение на Българския лекарски съюз. това е нещо, за което говорим от години“, каза д-р Александър Калайджиев. По думите му за да бъде увеличена таксата трябва да има промяна в наредби, постановления на министерски съвет, което не зависи нито от лекарския съюз, нито от здравната каса. \r\nКалайджиев коментира, че 90% от общопрактикуващите лекари настояват за ефективни протестни действия, като в никакъв случай водещото не е потребителската такса. „Водещото е целевите условия на работа, регистрирането, налагането на едностранна условност със здравната каса, липсата на каквото и да е реално договаряне. Прекалено много ангажименти, свързано с всичко друго, но не и с медицинска дейност, която лекарят трябва да упражнява. С една дума, почти всичко, от което са недоволни пациентите са недоволни и лекарите“, каза д-р Калайджиев. По думите му лекарят от хилядолетия е този, който седи до леглото на болния, който разбира неговите проблеми и му помага, но в обществото се е наложило мнението, че личният лекар е един незнаещ човек, печалбар, нереализирал се лекар и пациентът е принуден да отиде при него, за да вземе талон. \r\n„Тази роля на личните лекари е трудно да бъде носена вече толкова години в нашето общество и за това младите лекари не искат изобщо да чуят за нея. Начините за справяне със ситуацията са много, но няма чуваемост и разбираемост. Проблемите ги назоваваме от години, но решения за тях до ден днешен няма. Нещата са прекалено много. Гражданинът на България, като европеец, иска качествено обслужване, с по възможност да бъде с почти никаква такса, никой не иска да си плаща вноските и в същото време всеки иска качествено обслужване, да не говорим, че 90% от населението продължава да е без здравни осигуровки“, каза д-р Калайджиев. Той коментира, че има общопрактикуващи лекари, които от 2000 година не са ползвали отпуск, тъй като няма кой да ги замести. \r\n„Не може от 2000 година до сега все още пациентите да не са разбрали, че ние по принуда сме частни търговски дружества, които трябва да реализират печалба, за да могат да се издържат. Те продължават да си мислят, че ние сме лекари на много големи заплати. Не може толкова години да има една реформа и тази реформа да е толкова непозната за обществото“, каза д-р Александър Калайджиев. По думите му децата и 70% от хората в пенсионна възраст са освободени от потребителска такса, а институцията, която ги е освободила трябва формално да си поеме разликата. В същото време личните лекари трябва да реализират задължителни доходи, защото с тези доходи трябва да плащат повишаващи се ежегодно минимални осигурителни прагови заплати на служители, медицински сестри, санитари, администратори, счетоводители, адвокати, поддръжка на софтуери, данъци, такси, наеми. Общопрактикуващите лекари не получават пари за прегледи, а основно за капитация, което означава, че всеки личен лекар взима около 12-15 лева за година, без значение колко пъти ще отиде даден пациент при него. \r\n„Аз не мога да говоря за исканията на лекарския съюз. Принципно само по себе си регламентирането на потребителската такса в определена сума на този етап е абсолютна безсмислено. Тя принципно има за цел да регулира посещаемостта и злоупотребата, колкото и да звучи грозно, с лекарски грижи. В Македония преди 10 години потребителската такса беше 5 лева, тогава при нас беше 1.80 лева. Като гражданин на Европейския съюз на мен ми беше трудно да обясня на македонците тази разлика“, каза д-р Калайджиев. Той коментира, че доста хора посещават личния си лекар само, за да се успокоят, че са добре, без да имат сериозен здравословен проблем. Според него това е обезценяване и неглижиране на медицинските услуги, което създава доста неприятни ситуации пред кабинетите и реално за личния лекар остават от 5 до 10 минути да прегледа пациента. В същото време хората са недоволни, че не са преглеждани качествено. Един добър преглед от личен лекар, с внимателно разпитване, с внимателно преглеждане, не може да бъде регламентиран като време. Това може да отнеме за един пациент 10 минути, а при друг 40 минути. \r\n„Хората са много доволни, когато отидат на хомеопат и платят 100 лева, защото хомеопатът е разговарял с тях един час. А в същото време, отивайки при личния лекар, искат в рамките на 10 минути той да му изпише рецептите, да ги прегледа, да ги изпрати някъде , да им назначи изследвания, да им даде болничен, да им напише бележка за децата и по възможност още няколко неща“, коментира ситуацията д-р Александър Калайджиев. По думите му проблемите са много, а решаването им би довело до по-спокойни, по-усмихнати, по-ведри и имащи възможност да отделят повече време лекари, от което и самите пациенти ще бъдат доволни.\r\nВесела КРЪСТЕВА", "date": "2018.02.22", "title": "Д-р Александър Калайджиев, Сдружение на общопрактикуващите лекари-Пловдив: Основният проблем на потребителската такса за пациентите е не колко ще е, а всеки да я плаща"}
{"url": "http://www.focus-news.net/news/2018/02/22/2491695/daily-sabah-po-vreme-na-komunizma-balgariya-e-planirala-da-opozhari-vselenskata-patriarshiya.html", "text": "Разсекретени документи разкриват, че българският комунистически режим е имал планове да опожари Вселенската патриаршия в Истанбул, съобщават българските медии, пише турското издание Daily Sabah.\r\nРазсекретените документи от външното разузнаване на комунистическия режим, управлявал страната до 1991 година, разкриват план за създаване на криза между Турция и Гърция, две от съседките на страната. Патриархатът, влиятелна институция, контролираща множество църкви по целия свят, се е оказала подходяща цел за „Операция Кръст“, както е името на плана. Документите, включени в сборник, който трябва да бъде издаден в края на този месец, показват, че ръководителят на разузнавателната служба е обсъждал плана и с други високопоставени служебни лица през 1970 година.\r\nПри успех на плана, службите са се надявали да обтегнат отношенията между Турция и Гърция, съюзници в рамките на НАТО, споделящи дълга история, белязана от периоди на враждебност и приятелство. В извадки от секретния документ се казва, че патриархатът е източник на политическо напрежение между Турция и Гърция и „интервенция“ в религиозната институция „би нанесла съществени вреди на турско-гръцките отношения и би принудила САЩ да вземат страна в кризата“.\r\nПланираната „Операция Кръст“ е трябвало да бъде осъществена през 1971 година, като българските тайни агенти е трябвало да оставят такива следи за „палежа“, че да изглежда работа на турците. Но планът е спрян в последната минута.\r\nПревод и редакция:", "date": "2018.02.22", "title": "Daily Sabah: По време на комунизма, България е планирала да опожари Вселенската патриаршия"}
{"url": "http://www.focus-news.net/news/2018/02/22/2491667/protothema-gratskiyat-prezident-prizova-turtsiya-da-se-otkazhe-ot-agresivnata-si-taktika-spryamo-gartsiya-i-es.html", "text": "Президентът на Гърция Прокопис Павлопулос изпрати ясно послание към Турция и Македония, по време на срещата с ирландския си колега Майкъл Хигинс в президентския дворец в Атина, в четвъртък. Той заяви, че времената на нахлуванена гръцка и всяка друга европейска територия са отминали безвъзвратно, визирайки агресивните действия на Анкара в Егейско море и около Кипър, пише електронното издание на гръцкия вестник Protothema.\r\nГръцкият президент подчерта също и нуждата от прекратяване на европейската политика на остеритет, която е „увеличила социалното неравенство в Европейския съюз и е предизвикала издигането на популизма“.\r\nЩо се касае до Турция, Павлопулос е посочил, че тя трябва да спазва европейската харта за човешките права и международните закони, като е подчертал, че Договорът от Лозана, който гарантира границите, териториалния интегритет и суверенитета на Гърция и ЕС, не може да бъде поправен или ревизиран и е абсолютно конкретен, без да има и най-малко наличие на „сиви райони“. Той определи твърденията за съществуване на „сиви зони“ като откровена фабрикация и призова Турция да осъзнае и да се съобрази с това, че времената на превземане на територия и заплашване с инвазия на Гърция и европейски територии са отминали безвъзвратно.\r\nПо повод спора за името на Македония, Павлопулос заяви, че трябва да бъдат внесени промени в Конституцията на бившата югорепублика и че избраното име не трябва да съдържа скрити иредентистки претенции и по отношение на границите, и по отношение на идентичността и езика. „Когато нашите съседи се съгласят да се приспособят към международните закони, към европейската харта и към историята, тогава ние ще бъдем насреща“, заяви гръцкият президент.\r\nПревод и редакция:", "date": "2018.02.22", "title": "Protothema: Гръцкият президент призова Турция да се откаже от агресивната си тактика спрямо Гърция и ЕС"}
{"url": "http://www.focus-news.net/news/2018/02/22/2491694/kyustendil-obshtina-dupnitsa-e-izgotvila-programa-za-otbelyazvane-na-natsionalniya-praznik-3-mart.html", "text": "Община Дупница е изготвила програма за отбелязване на Националния празник – трети март. Това съобщи за Радио „Фокус” – Кюстендил Христо Апостолов, експерт към Община Дупница. По думите му празникът ще започне от 11.00 часа на площад „Свобода” с изпълнения на общинския духов оркестър. В 11.15 часа ще бъдат поднесени венци и цветя на паметната плоча на опълченците от Дупница, след което ще се проведе церемония по издигане на националното знаме. В концертната програма ще се включат танцови състави и фолклорни формации от града. От 12.00 часа в Историческия музей ще бъде открита изложбата „Ексцерпии”, а в изложбена зала „Околийската къща” ще бъде представена изложбата „Панагюрище”. Програмата включва конкурс за рецитал „Свобода или смърт юнашка”, който ще започне от 13.00 часа в заседателната зала на Община Дупница. „Приканваме всички гости на тържествата, при възможност да дойдат облечени в български носии и облекла, характерни за времето от преди 140 години”, каза Христо Апостолов.\r\nВенцеслав ИЛЧЕВ", "date": "2018.02.22", "title": "Кюстендил: Община Дупница е изготвила програма за отбелязване на Националния празник – 3 март"}
{"url": "http://www.focus-news.net/news/2018/02/22/2491689/alsat-m-makedoniya-dvizhenie-samoopredelenie-obvini-hashim-tachi-v-predatelstvo.html", "text": "Косовското движение „Самоопределение“ съобщи в четвъртък, че е внесло жалба срещу президента на Косово Хашим Тачи за предателство, предава излъчващият на албански скопски телевизионен канал „Алсат – М“.\r\nСпоред представителката на „Самоопределение“ Албулена Хаджиу, Движението е решило да съди Тачи за това, че през 2015 година той е подписал Договорът за демаркация на границата между Косово и Черна гора.\r\nЧаст от косовските партии твърдят, че с този Договор, Косово е отстъпило на Черна гора част от своята територия и те го смятат за недействителен.\r\nДнес, четвъртък, 22 февруари, косовският парламент трябваше да проведе извънредно заседание, на което трябваше да се ратифицира този Договор, но, след два часа чакане, заседанието беше отложено за петък. Отлагането е в резултат на това, че управляващата коалиция все още не може да събере две трети от гласовете в събранието, нужни за ратификация на Договора, откакто „Сръбската листа“ официално съобщи, че няма да гласува за документа.\r\nЗа ратификация на Договора са нужни гласовете на 80 от 120-те депутати, а досега са осигурени 78 гласа. Останалите два трябва да дойдат от някои от депутатите на „Сръбската листа“ или „Самоопределение“, които са категорично против документа.\r\n„Алсат – М“ припомня, че ратификацията на договора е едно от условията за либерализация на визовия режим за пътуване на косовските граждани в страните от ЕС.\r\nПревод и редакция:", "date": "2018.02.22", "title": "„Алсат – М“ (Македония): Движение „Самоопределение“ обвини Хашим Тачи в предателство"}
{"url": "http://www.focus-news.net/news/2018/02/22/2491693/the-new-york-times-hvarliha-granata-po-posolstvoto-na-sasht-v-cherna-gora-napadatelyat-se-samoubi.html", "text": "Мъж хвърли ръчна граната по сградата на посолството на САЩ в Черна гора, успявайки да нанесе минимални щети, след което се самоуби с друг експлозив, съобщи местната полиция в четвъртък, пише американското издание The New York Times.\r\nОрганите на реда заявяват, че мотивите на нападателя не са известни, но, че са успели да идентифицират извършителя чрез ДНК тест. \r\nСпоред съобщения в медиите, мъжът е идентифициран като Далибор Яукович, бивш военнослужещ в армията на Югославия.\r\nНападението се е случило около полунощ, докато посолството е било затворено и никой не е пострадал. Взривът е оставил кратер в двора на дипломатическата мисия и по сградата няма щети, съобщават местните власти. Свидетели са забелязали мъж да хвърля предмет над оградата на посолството, след което се е чула експлозия.\r\nВ съобщение на черногорското правителство, нападателят се описва като самоубийствен атентатор. „Министерството на вътрешните работи и правителството на Черна гора осъждат категорично нападението над посолството на САЩ и изразяват съжалението си за инцидента“, гласи заявлението на местните власти.\r\nАмериканското издание припомня, че Черна гора дълго време е била в съюз с Русия, но се е присъединила към НАТО през юни 2017 година, въпреки силната опозиция на Москва.\r\nВ деня на парламентарните избори през октомври 2016 година, полицията задържа група сърби и черногорци, за които твърди, че са били замесени в заговор за сваляне и евентуално убийство на дългогодишния лидер на Черна гора Мило Джуканович, за да предотвратят присъединяването на страната към НАТО. Четиринадесет души са обвинени за организацията на предполагаемия преврат, включително двама руснаци, които са избягали от страната и делото срещу тях се води при тяхното отсъствие. Русия отрича да е участвала в заговора.\r\nПревод и редакция:", "date": "2018.02.22", "title": "The New York Times: Хвърлиха граната по посолството на САЩ в Черна гора, нападателят се самоуби"}
{"url": "http://www.focus-news.net/news/2018/02/22/2491698/plovdiv-v-obshtina-karlovo-zapochvat-proverki-za-spazvaneto-na-iziskvaniyata-za-otglezhdane-na-domashni-kucheta.html", "text": "По разпореждане на Районната прокуратура, в община Карлово започват проверки за спазването на изискванията за отглеждане на домашни кучета. Това съобщиха за Радио „Фокус“ – Пловдив от отдел „Връзки с обществеността“ на Общината. Според местната нормативна уредба собствениците на кучета са длъжни да ги регистрират в община Карлово, непосредствено след придобиването им, да вземат мерки животните да не създават опасност за хора или други животни. Длъжни са също при извеждането на кучетата да носят в себе си ветеринарно-медицинският паспорт и регистрационен талон, както и да го представят за проверка на контролните органи, да извеждат кучетата с повод, а агресивните кучета и с намордник. Забранено е кучетата да се въвеждат в детски площадки, закрити обществени сгради, заведения за обществено хранене, магазини, аптеки, лечебни и учебни заведения и прилежащите им дворове. При установяване на нарушения, на собствениците ще бъдат съставяни актове от звено „Инспекторат“ при Община Карлово.\r\nТони МИХАЙЛОВ", "date": "2018.02.22", "title": "Пловдив: В община Карлово започват проверки за спазването на изискванията за отглеждане на домашни кучета"}
{"url": "http://www.focus-news.net/news/2018/02/22/2491697/prokuraturata-povdigna-obvineniya-na-bivshiya-finansov-ministar-stoyan-aleksandrov-za-bankovi-prestapleniya-obzor.html", "text": "Софийска градска прокуратура повдигна обвинения на бившия финансов  министър и настоящ общински съветник в Столичния общински съвет Стоян Александров за банкови престъпления. Александров е привлечен към наказателна отговорност за незаконни финансови сделки и нелицензирана банкова дейност. Според обвинението от 19 ноември 2002 г. до 12 февруари 2015 г. той е извършвал банкови сделки без съответното разрешение и е предоставил 61 кредита в лева, евро и щатски долари на различни физически и юридически лица, в общ размер 541 000 лв., 1 693 160 щатски долари и 3 738 600 евро срещу задължението за връщане на сумите с договорени лихви. По този начин е причинил на кредитополучателите значителни вреди. \r\nВторото обвинение спрямо Александров е за това, че в периода 2002 г.- 2009 г., като управител на „Стал 2007“ ЕООД и на „Александров и Сие“ ЕООД, е извършвал банкова дейност без съответното разрешение, като е предоставил 14 бр. кредити в общ размер на 1 006 4.00 лв. и 9 955 579.88 евро, и е причинил значителни щети на кредитополучатели. \r\nЗа посоченото престъпление е предвидено наказание лишаване от свобода от 5 до 10 години и глоба от 5 000 лв. до 10 000лв., като съдът може да постанови и конфискация на част или на цялото имуществото на дееца. Спрямо обвиняемия е определена мярка за неотклонение „гаранция“, която е в размер на 100 000 лв. \r\nПроверката на прокуратурата срещу Стоян Александров по обвинения в лихварство започва през септември 2016 г.\r\nСтоян Александров е министър на финансите в правителството на Любен Беров в периода 1992-1994 г. След падането на кабинета на Беров, Александров е директор на Централна кооперативна банка. През 2003 г. е издигат от Българската социалистическа партия за кандидат за кмет на Столична община, но губи на втория тур от Стефан Софиянски. Към момента Стоян Александров е зам.-председател на Комисията по бюджет и финанси в Столичния общински съвет и член на Икономическата комисия. Той е общински съветник от „Политическа група 5“, като влиза като кандидат от листата на „Движение 21“ на Татяна Дончева.", "date": "2018.02.22", "title": "Прокуратурата повдигна обвинения на бившия финансов  министър Стоян Александров за банкови престъпления (ОБЗОР)"}
{"url": "http://www.focus-news.net/news/2018/02/22/2491696/boris-tsvetkov-bsp-v-sofiya-sa-oformeni-dve-golemi-zoni-s-bezkontrolno-visoko-stroitelstvo.html", "text": "В София са оформени две големи зони с безконтролно високо строителство. Това съобщи в интервю за Радио „Фокус“ столичният общински съветник от БСП Борис Цветков. По думите му едната зона е разположена между жилищните комплекси „Младост“ и „Дружба“, а втората е в района западно от бул. „Царица Йоанна“. Според Цветков масираното застрояване предлага на жителите в тези квартали, особено в „Дружба“, стена от високи сгради. Той подчерта, че тези сгради ще спрат не само светлината към жилищата, но и ще блокират достъпа на свеж въздух от „Витоша“. \r\n„Вече има три такива сгради. Едната, виждате, е до „Цариградско шосе“, втората е в строеж, третата е в „Младост“. За „Младост“ това е северна стена - стена, която от север ще им пречи. Те ще си имат от изток слънце, но все пак виждат, че имат проблеми с презастрояване и с транспорт. За „Дружба“, обаче, това е още по-фатално, и затова се радвам, че онзи ден протестираха хора от „Дружба“ и от „Младост“, качиха се горе, на заседание на комисията, при депутатите. Вярно, че имаше само един депутат, но всичките експерти бяха на комисията“, заяви Борис Цветков и допълни, че вследствие на протестите експертите от парламентарната Комисия по регионална политика, благоустройство и местно самоуправление са разбрали решителността на хората да преследват своя интерес. Цветков коментира, че в междублоковото си пространство човек прекарва 340 дни в годината, там оглежда децата си и ги праща на училище. Общонският съветник подчерта, че не е без значение в каква обстановка живеем.", "date": "2018.02.22", "title": "Борис Цветков, БСП: В София са оформени две големи зони с безконтролно високо строителство"}
{"url": "http://www.focus-news.net/news/2018/02/22/2491688/plovdiv-blagodarstven-moleben-otsluzhi-mitropolit-nikolay-za-tova-che-sled-silnoto-zemetresenie-nyama-zhertvi-raneni-i-shteti.html", "text": "Благодарствен молебен по повод земетресението през изминалата нощ в Пловдивска област отслужи Пловдивският митрополит Николай в храм „Св. Николай Чудотворец“ в Пловдив, предаде репортер на Радио „Фокус“ - Пловдив. „Днес сме се събрали, за да изкажем благодарност към Бога, че въпреки силния земен трус няма жертви, няма ранени и няма щети. Бог ни показа своята милост. Земетресения е имало в миналото, има сега, ще има и в бъдеще. Земният трус изпълни сърцата ни със страх, но възкликваме с благодарност към Бога, че на смърт не ни предаде“, каза в своето слово Пловдивският митрополит. Той призова десетките миряни, които се бяха събрали в храма, да не се страхуват от природното бедствие. Благодарственият молебен за божията милост бе в съответствие с апостолския призив „Непрестанно се молете и за всичко благодарете“.\r\nВесела КРЪСТЕВА", "date": "2018.02.22", "title": "Пловдив: Благодарствен молебен отслужи митрополит Николай за това, че след силното земетресение няма жертви, ранени и щети"}
