{"url": "http://www.focus-news.net/news/2019/02/06/2620628/vidin-spektakalat-hronolog-na-darzhavniya-kuklen-teatar-e-nominiran-za-godishnata-nagrada-ikar-2019.html", "text": "Спектакълът „Хронолог“ на Държавен куклен театър- Видин е номиниран за годишната награда Икар 2019 на Съюза на артистите в България, съобщиха за  Радио „Фокус“ - Видин  от дирекцията на театъра. Спектакълът е номиниран в  категория „Най-добър куклен спектакъл“. Представлението носи духа на лабораторния театър, в който целият екип изследва нови възможности за сътворяване на кукленост. Отличителният белег на „Хронолог“ е неговата безмълвност, в спектакъла липсва текст, което тласка зрителя към един по-осезаем и чувствителен свят на асоциации, метафори и символи. \r\nАктьорите минават през интересен театрален процес, за да намерят сами ритъма и движението на отделните миниатюрни кукли, наподобяващи скулптури. Всяка една кукла в този спектакъл пресъздава отделен малък свят, в който философски и поетично се побира идеята за човешкия живот в неговите различни аспекти.", "date": "2019.02.06", "title": "Видин: Спектакълът „Хронолог“ на Държавния куклен театър е номиниран за годишната награда Икар 2019"}
{"url": "http://www.focus-news.net/news/2019/02/06/2620632/the-japan-times-abe-shte-raboti-s-tramp-za-vtoriya-krag-na-razgovorite-sasht-severna-koreya.html", "text": "Премиерът Шиндзо Абе е заявил в сряда, че Токио ще работи в тясно сътрудничество с Вашингтон, за да отстрани предизвикателствата, пред които може да се изправят САЩ при подготовката на втория кръг от разговори между американския президент Доналд Тръмп и севернокорейския лидер Ким Чен-ун, пише  The Japan Times . Вестникът припомня, че срещата на върха се очаква в края на февруари. \r\n“Може да се окаже трудно директно да разговаряме заради натоварената програма и на двама ни, но чрез телефонни разговори ние ще координираме отблизо нашите политики по теми,с вързани с ядрените оръжия, ракетите и отвличанията. Последната тема е изключително важна за Япония”. Това е заявил Шиндзо Абе в Горната камара на парламента в Токио, като се е позовал на последните случаи на отвличане на японски граждани от Пхенян.  \r\nПо време на първата среща между Тръмп и Ким този въпрос беше поставен по молба на Абе. Японският премиер е изразил готовност да се срещне със севернокорейския лидер „очи в очи“, за да обсъдят проблема.  Ивелина Ватова", "date": "2019.02.06", "title": "The Japan Times: Абе ще работи с Тръмп за втория кръг на разговорите САЩ-Северна Корея"}
{"url": "http://www.focus-news.net/news/2019/02/06/2620630/api-vremenno-e-ogranicheno-dvizhenieto-po-pat-ii-29-aksakovo-dobrich.html", "text": "Временно е ограничено движението по път II-29 Аксаково – Добрич в участъка между Аксаково и кръстовището с път III-2901 и път III-2902 Калиманци – Кичево поради ПТП.Това съобщиха от пресцентъра на  Агенция \"Пътна инфраструктура\" . \r\nДвижението се осъществява по обходни маршрути: \r\n- В посока Добрич движението се осъществява по пътя Варна – Кичево – Оброчище - Добрич \r\n- В посока Варна движението се осъществява по път III-2902 Калиманци – Кичево – общински път Каменар – Варна.", "date": "2019.02.06", "title": "АПИ: Временно е ограничено движението по път II-29 Аксаково – Добрич"}
{"url": "http://www.focus-news.net/news/2019/02/06/2620629/tass-v-amsterdam-prestrelka-okolo-sgradata-na-tsentralnata-banka-na-niderlandiya.html", "text": "В Амстердам, недалеч от сградата на Централната банка на Нидерландия,  в сряда вечерта е имало престрелка, в която е участвала и полицията, предава ТАСС, като се позовава на местната телевизия АТ5 . \r\nПо данни на АТ5, произведени са около 20 изстрела, полицията е преследвала мъж. По думите на очевидци мъжът е починал.  \r\nОт полицията на Амстердам не потвърждават тази информация. Няма пояснение дали той е бил предполагаем нарушител. Правоохранителните служби са отцепили района на инцидента.  Ивелина Ватова", "date": "2019.02.06", "title": "ТАСС: В Амстердам – престрелка около сградата на Централната банка на Нидерландия"}
{"url": "http://www.focus-news.net/news/2019/02/06/2620604/varna-nosht-posvetena-na-knigite-za-hari-potar-shte-te-provede-v-chitalishte-prosveta-1927-na-7-fevruari.html", "text": "Нощ посветена на книгите за Хари Потър ще те проведе в Народно читалище „Просвета 1927” във Варна на 7 февруари. Това каза в интервю за  Радио „Фокус“ – Варна  библиотекарят Живка Минева. Тя обясни, че читалището за пръв път се включва в международното отбелязване на деня, посветен на книгите за магьосника Хари Потър, който се чества по цял свят. Според нея, това дава шанс, както на децата, така и на възрастните израснали с магията на училището Хогуортс, да се завърнат в света на магьосниците. Живка Минева добави, че на събитието ще има тематично четене, игри и голям магьоснически куиз, като най-изявените участници ще бъдат наградени в края на вечерта. Събитието ще започне в 18.30 часа в библиотеката към Народно читалище „Просвета 1927”. По думите на Живка Минева, това ще бъде петата ежегодна Нощ на книгите за Хари Потър, чествана както по света, но за първи път библиотеката към читалището ще участва в тази инициатива.  \r\nБояна АТАНАСОВА", "date": "2019.02.06", "title": "Варна: Нощ посветена на книгите за Хари Потър ще те проведе в читалище „Просвета 1927” на 7 февруари"}
{"url": "http://www.focus-news.net/news/2019/02/06/2620605/ivan-neykov-bivsh-sotsialen-ministar-problemat-s-falshivite-telk-ove-se-koreni-v-kontrola.html", "text": "Проблемът с фалшивите ТЕЛК-ове се корени в контрола. Това каза за предаването „Това е България“ на  Радио „Фокус“  бившият социален министър, а сега директор на Балканския институт по труда и социалната политика Иван Нейков. По думите му подобни пробиви в системата има от десетилетия, а общественото внимание започна да се концентрира върху тях  благодарение на активността на майките на деца с увреждания. Назрял е момента за нова информационна система и връзка между етажите на  институциите, която да гарантира, че няма да се стига до деформации в издаването на документи от ТЕЛК за социални инвалидни пенсии, каза още той. „Първото нещо, което ни липсва, е желанието да вземем най-доброто, което в момента има в света, а това е международната класификация на здравната организация, известна като ASF. Разделянето на медицинската оценка и на оценката за трудоспособност е задължителна. Другата стъпка, която трябва да бъде направена е да бъдат дадени нови функции на НОИ. Следва създаването на условия хората с определени дефицити да могат да ги компенсират“ обясни той. Иван Нейков каза още, че приетите през декември 2018-та година закони за хората с увреждания и миналият на първо четене 4-ти закон от тази година ще влязат в действие от януари 2021г. Той поясни, че това е така, защото всеки от тези закони има нужда от няколко подзаконови документа, правилници и методики. Първата стъпка е направена, но втората няма да е по-лесна, добави бившият социален министър.  \r\nЦоня СЪБЧЕВА", "date": "2019.02.06", "title": "Иван Нейков, бивш социален министър: Проблемът с фалшивите ТЕЛК-ове се корени в контрола"}
{"url": "http://www.focus-news.net/news/2019/02/06/2620603/voa-nov-doklad-na-oon-pokazva-che-severna-koreya-zaobikalya-sanktsiite.html", "text": "Нов доклад на ООН, представен пред Съвета за сигурност, показва, че Северна Корея заобикаля международните санкции и предприема мерки, за да гарантира, че арсеналът й не може да бъде поразен при въздушни удари, предава  Voice of America . \r\nПоверителният доклад на ООН, който се появи в медийното пространство по-рано тази седмица, установява, че Северна Корея използва цивилни съоръжения, включително летища, за сглобяване и тестване на балистични ракети с цел ефективно предотвратяване на евентуални удари.  \r\nОсвен това в доклада от 317 страници се казва, че Северна Корея „продължава да се противопоставя на резолюциите на Съвета за сигурност чрез масирано увеличаване на незаконните трансфери на петролни продукти и въглища от кораб до кораб\", което прави последните санкции на САЩ неефективни. \r\nНаблюдателите от САЩ включиха в доклада доказателства за тайна петролна сделка на стойност над 5,7 милиона долара. \r\nВ доклада Северна Корея също е обвинена в нарушаване на ембарго върху въоръженията, наложено от САЩ, като се е опитала да продаде „широка гама от военно оборудване на въоръжени групировки и правителства в Близкия изток и Африка“. \r\nПхенян също е ангажиран с продажби на малки оръжия и леки оръжия за Либия, Судан и шиитските бунтовници в Йемен, става ясно още от секретния документ.  \r\nСеверна Корея продължава и тенденцията да използва кибератаки за „незаконно принудително прехвърляне на средства от финансови институции и борси за криптовалути“, за да избегне финансовите санкции. \r\nКонстатациите подкрепиха американските разузнавателни оценки, че е малко вероятно Северна Корея да се откаже оръжейните си програми. Тереза Герова", "date": "2019.02.06", "title": "VOA: Нов доклад на ООН показва, че Северна Корея заобикаля санкциите"}
{"url": "http://www.focus-news.net/news/2019/02/06/2620607/varna-edin-chovek-e-zaginal-a-dvama-sa-postradali-pri-katastrofa-mezhdu-betonovoz-i-lek-avtomobil-na-patya-varna-dobrich.html", "text": "Един човек е загинал, а двама са пострадали при  катастрофа между бетоновоз и лек автомобил \"Ауди\" на пътя Варна - Добрич. Това съобщиха от  ОДМВР - Варна . Произшествието е станало тази вечер, около 19.20 часа, на пътя Варна - Добрич, малко преди отбивката за \"Аксаковска панорама\". Според първоначалната информация са се сблъскали бетоновоз и лек автомобил \"Ауди\". При инцидента има загинал, а двама души са отведени в болнично заведение. На място се извършват действия по изясняване на причините и обстоятелствата, довели до ПТП, както и самоличността на загиналия и пострадалите.  \r\nКъм момента движението в участъка е ограничено. Преминаването на автомобили в посока Варна се осъществява през с. Кичево, а движението в посока Добрич - през Игнатиево.", "date": "2019.02.06", "title": "Варна: Един човек е загинал, а двама са пострадали при  катастрофа между бетоновоз и лек автомобил на пътя Варна - Добрич"}
{"url": "http://www.focus-news.net/news/2019/02/06/2620606/aleksandar-damovski-mkd-30-ata-chlenka-na-nato-shte-se-zapomni-sas-sluguvane-i-neprintsipni-resheniya.html", "text": "30-ата членка на НАТО ще се запомни със слугуване и непринципни решения. Това каза за обзорното предаване „Това е България“ на  Радио „Фокус“  главният редактор на електронното издание МКД Александър Дамовски за подписаният протокол за приемане на Северна Македония в НАТО.  Според Дамовски без усилията за промяна вътре в страната членството в НАТО и ЕС няма да донесе очакваните мед и мляко. „Очакваме големи инвестиции. За това съдим по други страни, които скоро станаха членки на НАТО. Онова, което всъщност иска всеки гражданин, са вътрешните реформи: желанието да бъдем правна държава, а не такава на политократи и партийни войници и да се изгради нормална държавна администрация“ каза той. Александър Дамовски обясни, че по-рано подписаният договор за смяна на името на страната и останалите жертви правят влизането в НАТО „горчива радост“ за македонците.   \r\nЦоня СЪБЧЕВА", "date": "2019.02.06", "title": "Александър Дамовски, МКД: 30-ата членка на НАТО ще се запомни със слугуване и непринципни решения"}
{"url": "http://www.focus-news.net/news/2019/02/06/2620602/makfaks-makedoniya-kosovo-prekasna-komunikatsiyata-s-yunmik.html", "text": "Министър-председателят на Косово Рамуш Харадинай обяви, че Прищина е прекъснала комуникацията с Временната администрация на ООН в Косово(ЮНМИК), като подчерта, че писмата, изпратени от мисията до международната организация не отговарят на реалността, предава македонската информационна агенция  „Макфакс“ . \r\nХарадинай направи изявлението, след като генералният секретар на ООН Антониу Гутереш посочи като най-голям проблем в отношенията между Белград и Прищина 100-процентните мита за вноса на сръбски стоки в страната.  \r\n„Ние не комуникираме вече с ЮНМИК. Те пишат писма и ги изпращат там (в Ню Йорк – бел.р.), а писмата не отразяват истината. Напрежението между Косово и Сърбия доведе до войната, щетите и голямата болка, както и неуспеха да се решат отношенията със споразумение за признаване”, категоричен бе Харадинай. \r\nКосовският премиер отново подчерта, че няма да има корекции на границата между Косово и Сърбия. Тереза Герова", "date": "2019.02.06", "title": "„Макфакс“ (Македония): Косово прекъсна комуникацията с ЮНМИК"}
{"url": "http://www.focus-news.net/news/2019/02/06/2620612/veliko-tarnovo-zapochna-kampaniya-2019-za-sabirane-na-mestnite-danatsi-i-taksite-za-bitovi-otpadatsi-v-grad-kilifarevo.html", "text": "Започна кампания 2019 за събиране на местните данъци и таксите за битови отпадъци в град Килифарево. Това съобщиха за  Радио „Фокус“ – Велико Търново  от Кметството. Информация за размерите на местните данъци и такси, както и за дължимия данък върху превозните средства, гражданите могат да получат  и заплатят в Кметство Килифарево стая №4 – МДТ всеки работен ден от 8.00-до 12.00 часа и от 13.00 до 16.30 часа. При заплащане на дължимите данъци и такси  за цялата година до 30 април, гражданите ще могат да ползват  отстъпка. \r\nНадежда КРЪСТЕВА", "date": "2019.02.06", "title": "Велико Търново: Започна кампания 2019 за събиране на местните данъци и таксите за битови отпадъци в град Килифарево"}
{"url": "http://www.focus-news.net/news/2019/02/06/2620611/dzhumhuriet-turtsiya-obshta-reaktsiya-na-upravlyavashti-i-opozitsiya-sreshtu-makron-zaradi-armenskiya-genotsid.html", "text": "Управляващата Партия на справедливостта и развитието (ПСР) и основната опозиционна Народно-републиканска партия (НРП) В Турция излязоха с обща позиция срещу френския президент Емануел Макрон заради арменския геноцид, пише вестник „Джумхуриет”. Поводът е обявеното от Макрон отбелязване на датата 24 април в цяла Франция като общонационален „Ден за възпоменание на арменския геноцид” във връзка със събитията от 1915 година. Лидерът на НРП Кемал Кълъчдароглу „порица” изявленията на Макрон по темата в специална писмена декларация.  Говорителят на ПСР  Йомер Челик също  „критикува силно” с туит  позицията на Макрон, отбелязва още „Джумхуриет”.  Георги Димов", "date": "2019.02.06", "title": "„Джумхуриет”: Турция: Обща реакция на управляващи и опозиция срещу Макрон заради арменския геноцид"}
{"url": "http://www.focus-news.net/news/2019/02/06/2620610/kardzhali-masirano-politseysko-prisastvie-beshe-zabelyazano-na-vhodovete-i-izhodite-ot-grada.html", "text": "Масирано полицейско присъствие беше забелязано днес на входовете и изходите от град Кърджали, предаде кореспондент на  Радио \"Фокус\" . Не е известна точната цел на тази акция. Дали е била против организирана престъпна група и има ли арестувани, сред които собственик на охранителна фирма от града, ще се разбере след като бъде оповестена официална информация от ГДБОП и Специализираната прокуратура в София. \r\nДарина ДЕЕНИЧИНА", "date": "2019.02.06", "title": "Кърджали: Масирано полицейско присъствие беше забелязано на входовете и изходите от града"}
{"url": "http://www.focus-news.net/news/2019/02/06/2620237/predstoyashti-sabitiya-v-stranata-za-6-fevruari-agentsiya-fokus.html", "text": "От 9.00 часа ще се проведе заседание на Народното събрание.  \r\n*** \r\nОт 10.00 часа Министерският съвет ще проведе седмичното си заседание.  \r\n*** \r\nОт 08.45 часа в сградата на Министерството на отбраната ще започне двудневна конференция на началника на отбраната ген. Андрей Боцев. На нея ще присъства и заместник министър-председателят по обществения ред и сигурността и министър на отбраната Красимир Каракачанов. \r\n*** \r\nОт 09.00 часа 6 състав на Специализирания наказателен съд ще заседава по делото срещу Емил М., Мартин Д. и Калоян Б., обвинени в организиране и ръководене на организирана престъпна група. \r\n*** \r\nОт 10.00 часа 8 състав на Специализирания наказателен съд ще заседава по делото срещу Цветан В., Александър П., Илиан З. и др. обвинени в организиране и ръководене на организирана престъпна група. \r\n*** \r\nОт 10.00 часа 2 състав на Специализирания наказателен съд ще заседава по делото срещу Божидар К., Иван Т., Георги И. и др. обвинени в организиране и ръководене на организирана престъпна група. \r\n*** \r\nОт 11.00 часа в Националния пресклуб на БТА ще бъде даден официалният старт на националната система за верификация на лекарствата в България. \r\n*** \r\nОт 11.00 часа 10 състав на Специализирания наказателен съд ще заседава по делото срещу Владимир Н., Томи Х., Стоян Ст., обвинени в организиране и ръководене на организирана престъпна група. \r\n*** \r\nОт 11.00 часа в Литературен клуб „Перото“ в НДК Съюзът на артистите в България организира официална пресконференция по обявяване на дългоочакваните номинации за Националните награди за сценични изкуства ИКАР 2019. \r\n*** \r\nОт 13.00 часа в зала „Сердика“ на София Хотел Балкан ще се проведе експертната дискусия: „Интегриран национален план за енергетика и климат за периода до 2030 г.“ Сред лекторите ще бъдат:  Жечо Станков, зам.-министър на енергетиката, Ивайло Алексиев, Изпълнителен директор на Агенцията за устойчиво енергийно развитие, Юлиан Попов, главен експерт на Европейската климатична фондация и др. \r\n*** \r\nОт 13.30 часа в заседателната зала на Висшия съдебен съвет ще се проведе заседание на Прокурорската колегия.  \r\n*** \r\nОт 14.00 часа в Бизнес салона на хотел „Кристал Палас“ ще се състои кръгла маса на тема „Бизнес и образование – перспективи и предизвикателства“, организирана от изпълнителния директор на „Национална компания индустриални зони“ ЕАД (НКИЗ) Антоанета Барес. На събитието ще присъства и министърът на икономиката Емил Караниколов.  \r\n*** \r\nОт 13.00 часа в 12 състав на Специализирания наказателен съд ще се гледа делото срещу Гриша Г., Данаил Г., Емилия С. и др., обвинени в образуване и ръководене на организирана престъпна група.  \r\n*** \r\nОт 13.30 часа в 6 състав на Специализирания наказателен съд ще се гледа делото срещу Атанас А., Красимир Я. и Николай Р., обвинени в организиране и ръководене на престъпна група.  \r\n*** \r\nОт 14.00 часа в 4 състав на Специализирания наказателен съд ще се гледа делото срещу Георги З., обвинен в образуване и ръководене на организирана престъпна група.  \r\n*** \r\nОт 14.00 часа в сградата на Агенция „Пътна инфраструктура“ ще бъдат отворени офертите за строителен надзор при изграждането на 33 км от пътя Мездра-Ботевград.  \r\n*** \r\nОт 14.30 часа в 6 състав на Специализирания наказателен съд ще се гледа делото срещу Веселин П. и Юлия Д., обвинени в безстопанственост. \r\n*** \r\nОт 18.30 часа в Литературен клуб „Перото“ ще се състои семинар на тема „Иновация в действие“. \r\n*** \r\nОт 19.00 часа в кино „Люмиер Лидл“ ще се излъжи филмът „Роди се звезда“. \r\n*** \r\nОт 19.00 часа в столичната зала „Универсиада” ще се проведе концерт на John Steel.   \r\n*** \r\nОт 19.00 часа в зала „България“ ще се състои цикъл от четири кантатно-ораториални концерта „Симфониета „София“ и НФХ „Св. Обретенов“. \r\n*** \r\nОт 19.30 часа в ДНК – пространството за съвременен танц и пърформанс ще се състои спектакълът „The Victory day“. \r\n*** \r\nОт 20.00 часа в зала 1 на НДК ще се състои концерт на фламенко китариста Висенте Амиго – Сърцето на Андалусия.   \r\n*** \r\nОт 10.30 в Регионална библиотека „Пейо Яворов“ ще се проведе брифинг по повод закупуването на единствената в България машина за почистване на книги.   \r\n*** \r\nОт 11.00 часа на пл. „Атанас Сиреков“ ще се проведе ритуал по издигане на националния флаг на Република България и флаговете на Европейския съюз и Община Бургас, както и благодарствен молебен за благоденствието на свободен Бургас по повод 141 години от Освобождението на града.  \r\n*** \r\nОт 11.30 часа пред Паметника на руските освободители ще се проведе тържествен ритуал по отдаване на военни почести и полагане на венци и цветя.  \r\n*** \r\nОт 12.00 часа в Историческия музей на ул. „Лермонтов“ 31 ще бъде открита фотоизложба, проследяваща историята и създаването на национален парк-музей „Шипка“.  \r\n*** \r\nОт 12.30 часа на площад „Атанас Сиреков“ ще се проведе празничен концерт.  \r\n*** \r\nОт 16.00 часа в заседателната зала на Община Бургас ще бъдат наградени победителите от кампанията за разделно събиране на отпадъци. Наградите ще връчи зам.-кметът по европейски политики и околна среда Руска Бояджиева.  \r\n*** \r\nОт 18.00 часа в Дома на писателя ще бъде представен спектакълът „Свободата - творческо вдъхновение“, по сценарий на Георги Райков.  \r\n*** \r\nОт 18.00 часа в залата на НЧ „Просвета 1888” в Поморие ще се състои премиерата на филма „Поморие – скритата перла”.  \r\n*** \r\nОт 10.00 часа до 16.00 часа в централното фоайе на Варненския свободен университет „Черноризец Храбър“ строителният бранш ще разкрие професионални тайни пред студенти и ученици на тема „Работна площадка – професия строител“. \r\n*** \r\nОт 14.00 до 16.00 ч. в офиса на партия ГЕРБ на ул. „Георги Бенковски” №1 Марица Гърдева, председател на комисията „Туризъм, търговия и рекламна дейност” към ОбС, ще приема граждани. \r\n*** \r\nОт 14.00 часа в хотел „Адмирал“ министърът на земеделието, храните и горите Румен Порожанов ще открие земеделски форум „Националните приоритети в земеделието“.  \r\n***  \r\nОт 10.00 часа в Малката зала на ДКЦ 1 ще бъде представен  най-новия специалист на лечебното заведение - ембриолог. Такъв до момента в област Велико Търново липсваше, въпреки нуждата на десетките двойки с репродуктивни проблеми в региона. \r\n***  \r\nОт 10.30 часа в пресклуба на БТА ще се състои пресконференция на групата за народни танци \"Плетеница\". Нейният ръководител хореографът Николай Корчев ще представи предстоящи и интересни инициативи и семинари, които ще бъдат организирани във Велико Търново.  \r\n***  \r\nВ 15.00 часа в Зала 302 на Община Велико Търново ще се състои брифинг по повод посещението на делегация от Световната банка.  \r\n*** \r\nОт 17.00 часа в малка зала на ХГ „Иван Фунев“ доц. д-р Нарцис Торбов и Александра Петрова ще представят Археологическите проучвания в местността Градище и местността Манастирски дол през 2018 година“. \r\n*** \r\nОт 17.00 часа в Камерна зала на ДКТ ще бъде представена постановката „Красавицата и княза“ по Ф. М. Достоевски. \r\n*** \r\nОт 09.30 часа и от 10.30 часа в Детска градина № 9 и Детска градина № 25 ще се състоят куклени спектакли „Глупавият вълк“.  \r\n*** \r\nОт 15.00 часа в Държавен куклен театър „Дора Габе“ ще се играе спектакълът „Тайнственото речно конче“.  \r\n*** \r\nОт 14.30 часа в дом-паметник „Йордан Йовков“ Стефан Караиванов и Васил Чардаклиев ще представят книгата „Васил Левски – по спомени на Васил Караиванов, първи братовчед на Апостола“.  \r\n*** \r\nОт 19.00 часа в младежкия център в Концертна зала ще се играе спектакълът „Хлапачката от 13-ия етаж“.  \r\n*** \r\nОт 14.00 часа в заседателната зала на Община Кюстендил ще се проведе обществено обсъждане за изменението на общия устройствен план.  \r\n*** \r\nОт 18.00 часа в зала „Катя Попова“ ще се състои концерт на Общински хор ,,Гена Димитрова\" ,,С песните на Русия\". \r\n*** \r\nОт 09.00 часа в Зала 2 на Окръжен съд ще се гледа делото на подсъдимите Николай Б. и Димитър Д. Срещу Николай Б. е повдигнат обвинение в това, че като преподавател в Университет по хранителни технологии /УХТ/ - Пловдив е поискал подкуп от студенти. Срещу Димитър Д. е повдигнато обвинение за съучастие. \r\n*** \r\nОт 12.00 часа във фоайето на МБАЛ „Св. Мина“ ще се проведе общо събрание на колектива, във връзка с приемането на новата структура, касаеща развитието на здравното заведение. \r\n*** \r\nОт 18.00 часа в залата на Народно читалище „Просвета 1888” ще се състои премиерата на филма „Поморие – скритата перла“.  \r\n*** \r\nОт 10.30 часа в зала 712 на Областна администрация-Разград ще се състои учредително събрание на Областния съвет за интеграция на хората с увреждания.  \r\n*** \r\nОт 11.00 часа в зала 247 в сградата на Община Смолян ще се проведе пресконференция по проект № BG16RFOP001-1.022-0003-C01 „Изграждане на нови социални жилища в град Смолян“  който се осъществява с финансовата подкрепа на Оперативна програма „Региони в растеж” 2014-2020, съфинансирана от Европейския съюз чрез Европейския фонд за регионално развитие. \r\n*** \r\nОт 13.00 часа в Сесийната зала на Община Смолян ще се проведе заседание на Общинския съвет.  \r\n*** \r\nОт 19.00 часа в Зала 1 на Родопски драматичен театър „Николай Хайтов“ Валя Балканска ще бъде удостоена със званието „почетен член” на Гайдарската асоциация на церемония.  \r\n*** \r\nОт 14.00 часа в приемната на обществения посредник Стара Загора, бул. „Митр. Методи Кусев“34 А, ет.1 ще бъде представен отчет за дейността на обществен посредник.", "date": "2019.02.06", "title": "Предстоящи събития в страната за 6 февруари (Агенция „Фокус“)"}
{"url": "http://www.focus-news.net/news/2019/02/06/2620609/nova-sistema-za-nablyudeniya-kam-mezhduvedomstveniya-tsentar-za-protivodeystvie-na-kontrabandata-shte-sledi-za-prenosa-na-gorivata-obzor.html", "text": "Нова система за наблюдения към Междуведомствения център за противодействие на контрабандата и контрол на движението на рискови стоки и товари ще следи за преноса на горивата. Това заяви премиерът Бойко Борисов по време на редовно правителствено заседание. Системата ще бъде публично представена на 8 февруари в сградата на Главна дирекция „Борба с организираната престъпност“ (ГДБОП). „В петък 09.30 часа ще поканим и медиите, защото го правим открито в ГДБОП, на съвещание с всички служби - данъчни, митници, „Морска администрация“, прокурорите. Извели сме сигналите от „Морска администрация“, „Гранична полиция“, цялата акватория на Черно море, Дунав, рафинериите ще покажем изцяло онлайн движението на даден танкер до продажбата в бензиностанция как се контролира от различните служби“, коментира Борисов.  Наблюдението ще се извършва 24 часа в денонощието, паметта ще бъде запазвана в сървъри, за да може да се направи проверка на движението на горивото при такова желание. Премиерът Борисов обясни, че целта на тази система е да бъде намалена контрабандата в сектора, така както е била сведена от 34% до 5% при цигарите.  Агенция „Фокус“ припомня : Междуведомственият координационен център за противодействие на контрабандата и контрол на движението на рискови стоки и товари е създаден през месец април 2015 г. с постановление на Министерски съвет. Центърът осигурява координация и взаимодействие между компетентните държавни структури при прилагането на мерки за противодействие на контрабандата и контрол на движението на рискови стоки и товари. Той поддържа 24-часово оперативно дежурство, като събира, обработва и анализира информация за стоки и товари по конкретни случаи, както и за стоки предмет на контрабанда. Извършва анализ и мониторинг на рискови транспортни средства, стоки и товари на територията на страната, чрез координирани съвместни действия на държавните структури представени в центъра. \r\nДаяна ДЮЛГЕРОВА", "date": "2019.02.06", "title": "Нова система за наблюдения към Междуведомствения център за противодействие на контрабандата ще следи за преноса на горивата (ОБЗОР)"}
{"url": "http://www.focus-news.net/news/2019/02/06/2620238/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Министър-председателят на Израел Бенямин Нетаняху обяви посещение в Москва за среща с държавния глава на Руската федерация Владимир Путин – в навечерието на изборите в страната, коментират в редакцията на вестник  The Jerusalem Post . \r\nТова ще бъде втората среща между двамата лидери след падането на руския разузнавателен самолет в Сирия през септември, инцидент, който обтегна връзките между Израел и Русия. За последно Нетаняху и Путин се срещнаха в Париж в в кулоарите на церемониите за отбелязване на 100-годишнината от края на Първата световна война. \r\nВ рамките на визитата, която ще се състои след около две седмици, Нетаняху и Путин ще обсъдят „регионални въпроси\", включително ситуацията и Сирия и начините за укрепване на механизма за предотвратяване на случайни инциденти между техните военни в Сирия.„От решаващо значение е да продължим да възпрепятстваме Иран да създаде база в Сирия\", подчерта Нетаняху.  \r\nПланираната среща на 21 февруари ще бъде 11-та по ред между двамата лидери, откакто Русия се намеси в Сирия през септември 2015 г. Нетаняху и Путин провеждат често и телефонни разговори, подчертават от редакцията.  \r\nПосещението в Москва е само едно в списъка с планираните визити, които Нетаняху е включил в графика си до изборите на 9 април. Той вече обяви плановете си за участие в организираната от САЩ конференция за Близкия изток, която ще се проведе следващата седмица във Варшава.Освен това се очаква Нетаняху да присъства на конференция във Вашингтон в края на март, в рамките на която да проведе среща с държавния глава на САЩ Доналд Тръмп.  \r\nПо непотвърдени данни израелският премиер ще участва и в Конференцията по сигурността в Мюнхен, насрочена за 15-17 февруари. Ден по-късно той ще посети Индия, а в края на март планира посещение и в Мароко.  \r\nСпоред мнозина пътуванията в чужбина по време на кампанията са от полза за Нетаняху, тъй като те подчертават неговите дипломатически постижения в момент, когато неговите опоненти искат да насочат вниманието на обществото върху разследванията, водени срещу него. \r\n***  След като САЩ изтеглят сухопътните си сили от Сирия, останалите членове на международната коалиция от 79 държави трябва да се погрижат за разгрома на близкоизточната радикална групировка „Ислямска държава“, за да не се стигне до повторното й възраждане в страната. Това подчерта ръководителят на Централното командване на въоръжените сили на САЩ генерал Джоузеф Вотел в реч пред Конгреса на САЩ, съобщава американското издание  Washington Examiner . \r\nВотел говори пред Комисията по въоръжените сили в Сената. Той подчерта, че докато е в ход „планираното и координирано“ изтегляне на американските войски от Сирия, част от страната все още е под контрола на от 1 000 до 1 500 членове на „Ислямска държава“. Дори когато контролираните от тях територии бъдат превзети, борбата срещу джихадистите няма да приключи, предупреди генералът.  \r\n„Трудно спечелените от коалицията победи на бойното поле може да бъдат гарантирани само чрез поддържане на бдителна офанзива срещу тях\" (джихадистите), категоричен бе Вотел, описвайки „Ислямска държава“ като организация, „която запазва лидери, бойци, ресурси и профанната идеология\". \r\nПредупреждението на Вотел бе отправено ден след предаването на тримесечния доклад от Министерството на отбраната пред Конгреса, в който се отбелязва, че „Ислямска държава“ остава „добре дисциплинирана сила“, която изглежда бива пропусната от „въздушните удари на коалицията“, и която „възстановява ключови функции и способности“. \r\nВ доклада на главния инспектор от Министерството на отбраната се казва, че според Пентагона на фона на „отсъствието на постоянен [контратерористичен] натиск, „Ислямска държава“ вероятно ще се възроди в Сирия в рамките на шест до дванадесет месеца и ще си възвърне територията в средната долина на река Ефрат\". \r\nПървоначалният план на Вашингтон бе 2,2-те хиляди американски войници да обучат до 30 хил. местни сили за сигурност, които да се борят с джихадистите след изтеглянето на контингента на САЩ. Проектът пропадна заради решението от декември миналата година на държавния глава на САЩ Доналд Тръмп да започне изтеглянето на американските военнослужещи от близкоизточната страна.  \r\nВместо това САЩ ще настояват съюзниците им да да засилят и изпълнят мисията за стабилизация. В тази връзка Вотел заяви, че ще се консултира със съюзниците и партньорите на Вашингтон за полагане на усилия за стабилизиране и за защита на кюрдските съюзници, които са се борили от името на САЩ срещу „Ислямска държава“ в Сирия.  \r\n„Тези подробности се разработват сега, те ще осигурят непрекъснатост на кампанията и ще допринесат за предотвратяване на възраждането на „Ислямска държава“ в Ирак и Сирия\", подчерта американският генерал.  \r\nВотел не потвърди твърдението на Тръмп, че американските сили ще продължат да атакуват джихадистите от база в Ирак, откъдето ще бъдат наблюдавани и действията на режима в Техеран. Той подчерта единствено, че САЩ „проучват всички възможности“, за да запазят военния натиск срещу „Ислямска държава“ без присъствие на американски военни по земя. \r\n***  Държавният глава на Турция Реджеп Тайип Ердоган се срещна в Анкара с гръцкия премиер Алексис Ципрас, за да обсъдят двустранните отношения, както и регионалните въпроси, отбелязват в редакцията на вестник  Daily Sabah . Двамата лидери обмениха мнения по няколко въпроса, засягащи и двете страни – от бежанската криза до кипърския въпрос.  \r\nДвете страни изразиха желанието си да открият нова страница в двустранните отношения по време на историческото посещение на Ердоган в Атина през декември 2017 г., първото по рода си за последните 65 г., припомня изданието.  \r\n„Трябва да се създадат условия в гръцко-турските отношения за предприемането на исторически стъпки\", бяха думите на Ципрас в ексклузивно интервю за Анадолската агенция, дадено в навечерието на визитата му в Турция.  \r\nВ сряда Ципрас ще се срещне с Вселенския патриарх Вартоломей в Истанбул, след което ще посети Халкинската семинария, бивша християнска православна школа, разположена на един от Принцовите острови. \r\nПрез изминалите години Ердоган предлагаше повторно откриване на семинарията, ако Атина предприеме стъпки за подобряване на условията за мюсюлманската общност в Западна Тракия, област в Гърция с голямо мюсюлманско население. \r\nЦипрас също засегна развитието на религиозната свобода на мюсюлманското малцинство в Гърция, въпрос, който Ердоган повдигна по време на посещението си в Гърция през 2017 г. и който остава една от критичните точки в отношенията между Атина и Анкара. \r\n***  Военнослужещи на САЩ и Гърция са провели съвместни военни учения в подножието на планината Олимп, съобщава американското списание  The Wall Street Journal . \r\nОт материала, озаглавен „Американската армия получи топло посрещане в Гърция“, става ясно, че в края на месец януари военни от двете страни са били задействани в учения с хеликоптери, в която са отработвали откриването на пилот на свалено въздухоплавателно средство.  \r\nСпоред изданието обучението е поредният знак, че американските военни разширяват присъствието си в Гърция – страна, която наскоро държавният секретар на САЩ Майк Помпео наскоро нарече „критичен съюзник\" на Вашингтон в региона. \r\nПодозрението на САЩ към Гърция е намаляло през последните години. Дипломати от двете страни твърдят, че съюзниците в НАТО сега са по-близки от всякога, подчертава изданието.", "date": "2019.02.06", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/02/06/2620608/24infomk-makedoniya-kadri-veseli-podpisa-reshenieto-za-trepcha-rudnikat-stava-stoprotsentova-sobstvenost-na-kosovo.html", "text": "Председателят на парламента в Прищина Кадри Весели подпуса решението за статута на Трепча, с което рудникът става акционерно дружество, 100 процента собственост на Косово, предава македонският новинарски портал  24info.mk . \r\nГласуването в парламента на Косово за статута на Трепча доведе до ново напрежение в отношенията между Белград и Прищина. Претенции към собствеността на рудника, който се намира на косовска територия, има и Сърбия, на които остро се противопоставят албанците в най-младата държава на Балканите.  Тереза Герова", "date": "2019.02.06", "title": "24info.mk (Македония): Кадри Весели подписа решението за Трепча, рудникът става стопроцентова собственост на Косово"}
{"url": "http://www.focus-news.net/news/2019/02/06/2620239/to-proto-thema-gartsiya-evropeyskata-komisiya-za-gratskoto-maltsinstvo-v-albaniya-nashite-sluzhbi-sledyat-otblizo-razvitieto-na-neshtata.html", "text": "Европейската Комисията предприема тази стъпка след въпрос, зададен от евродепута Костас Хризогонас, който вече го е задавал нееднократно като отговор на албанската агресия, пише гръцкият седмичник  To Proto Thema .   \r\nХризогонос е питал:“ Според оплакванията от страна на гръцкото малцинство в региона, а също и по публикации, албанското правителство е предприело експроприация на земя в района на крайбрежието между Авлона и Агий Саранда, като използва за предтекст икономическото развитие“.  Той е подчертал, че „значителна част от тези имоти принадлежат на гръцкото малцинство. Това отново демонстрира агресивната нагласа на албанската държава по адрес на гръцкото малцинство, чиито икономически и социални права от години наред се нарушават.“  \r\nОтговорът на депутатския въпрос идва от европейския комисар Йоханес Хан, който отбелязва, че Комисията отдава голямо значение на консолидацията на правата на собственост и управлението на закона при разрешаване на този тип спорове в цяла Албания.“ В отговора си той отбелязва: „В нашия доклад за Албания, публикуван на 17 април 2018, Комисията пише, че по отношение на правната рамка за регистрация, експроприация и компенсация няма никакъв прогрес.“   Ивелина Ватова", "date": "2019.02.06", "title": "To Proto Thema (Гърция): Европейската Комисия за гръцкото малцинство в Албания: “Нашите служби следят отблизо развитието на нещата”"}
{"url": "http://www.focus-news.net/news/2019/02/06/2620240/ana-mpa-gartsiya-prezidentat-pavlopulos-izprati-poslanie-do-turtsiya-byurm-i-albaniya.html", "text": "Гръцкият президент Прокопиос Павлопулос във вторник изпрати послание до Турция, БЮРМ (в този текст – бел. ред.) и Албания, предава гръцката информационна агенция  ANA-MPA . В него се казва, че  тяхното приемане в ЕС зависи от пълното зачитане от тяхна страна на европейското и международното право. \r\nВ изявления след неговата среща в Загреб с президента на Хърватия Колинда Грабар-Китарович, Павлопулос няколкократно повтори, че Гърция и Хърватия поддържат европейската перспектива за балканските държави и желае те да станат членки на ЕС, защото, без съмнение, това е гаранция за мирното съвместно съществуване и за общия креативен курс на развитие на държавите и народите от региона като цяло.   \r\nТой обаче обръща внимание, че европейската перспектива на съседите на Гърция зависи от това дали те уважават европейските права и задължения: \r\n\"Ние сме длъжни да посочим това с цялата си абсолютна искреност: ако те искат да поемат по европейския път, те трябва напълно да зачитат европейския закон.  Това означава, че трябва също така напълно да уважават задълженията и отговорностите, които са предписани от европейския правен ред като цяло, както и задълженията според международното право, като отчитат факта, че международното право е интегрална част от европейското законодателство.\" \r\nПо въпроса за Кипър, той изпраща послание, че Гърция търси справедливо и жизнено решение колкото е възможно по-скоро, като припомня, че Кипър като пълноправен член на ЕС, не може на търпи лимитации на своя суверенитет, каквито са присъствието на окупационни войски или анахронични гаранции от трети държави, \" които са в противоречие със самата същност на европейското и международното право.\" \r\nЩо се отнася до гръко-турските отношения, той посочва, че Гърция иска приятелски и добри съседски отношения с Турция и подкрепя нейната европейска перспектива.  \r\n\"Това обаче предполага, че Турция искрено ще уважава международното и европейското право, а интегрална част от европейския закон е и програмата  NATURA 2000. \" \r\nПо отношение на БЮРМ, гръцкият президент обръща внимание, че \"ние подкрепяме нейната европейска перспектива,\" но отбелязва също, че \"тази перспектива предполага пълно и откровено уважение за цялото европейско законодателство, в това число особено за Преспанския договор. Той трябва да се тълкува и прилага по начин, който не остава нито един елемент на  иредентизъм. Като последица, всяка една контра-атака автоматично ще блокира европейския интеграционен процес за БЮРМ.\" \r\nЩо се отнася до Албания, Павлопулос отбелязва, че подкрепата за нейната европейска перспектива се съобразява с европейското и международното право, а следователно и с фундаменталните права на човека. „Следователно“, пише гръцкият президент в посланието си, „ поведения като тези по отношение на гръцкото малцинство, които брутално обезценяват човешкия живот или открито застрашават фундаментални права, като например правото на собственост, създават сериозна бариера пред европейския път за Албания.\"  Ивелина Ватова", "date": "2019.02.06", "title": "ANA-MPA (Гърция): Президентът Павлопулос изпрати послание до Турция, БЮРМ и Албания"}
{"url": "http://www.focus-news.net/news/2019/02/06/2620241/kanal-5-makedoniya-shte-pretarpyat-li-promyana-makedonskite-targovski-markii.html", "text": "„Македонските фирми не трябва да се страхуват за своите продукти и търговски марки след Договора от Преспа“, в това увери във вторник вечерта проф. Георги Филипов по скопската телевизия  „Канал 5“ .  Според него политическите причини, поради които се забраняват или не се признават македонските продукти в Евросъюза, с този договор са преодолени. И допълни, че „Докато нашите бизнесмени могат да са спокойни, при съседите цари безпокойство - и при бизнесмените, и сред политиците“. Скопският професор е уточнил, че в понеделник лидерът на „Нова демокрация“ Мицотакис публично е изразил загриженост за търговските наименования за продуктите от Северна Гърция, като е заявил, че стотици фирми, които използват наименованието \"Македония\", остават незащитени.  \r\nСкопската медия пояснява, че и гръцките вестници пишат за това и настояват правителството да защити правото на местните фирми.  \r\nСпоред Преспанския договор през 2019 година трябва да се създаде международна комисия, която в срок до 2022-ра е длъжна да се произнесе по въпроса с търговските марки и наименования. В Скопие обаче все още няма никаква информация кой ще е представител на Македония в комисията и дали правителството вече е започнало подготовката си по тази тема.   Ивелина Ватова", "date": "2019.02.06", "title": "Канал 5 (Македония): Ще претърпят ли промяна македонските търговски марки?"}
{"url": "http://www.focus-news.net/news/2019/02/06/2620631/afp-makedoniya-pravi-osnovna-stapka-po-patya-kam-chlenstvo-v-nato.html", "text": "„Македония прави основна стъпка по пътя към членство в НАТО“, под това заглавие агенция  AFP  публикува коментара на Деймън Уейк за подписаните в сряда документи за приемане на страната в Организацията на Северноатлантическия договор, след като разреши дългогодишния спор с Гърция за името. \r\nГенералният секретар на НАТО Йенс Столтенберг оцени деня като „исторически“, който ще превърне Македония в 30-тата държава, член на алианса, след като сделката бъде одобрена от всички.  \r\nНАТО и ЕС са на мнение, че така се създава по-голяма стабилност на Балканите, макар че Москва се противопоставя на разширяването на алианса в региона, тъй като тя продължава да гледа на него като на своя собствена „сфера на влияние“.   \r\nСлед подписването на документите в централата на НАТО в Брюксел, македонският външен министър Никола Димитров заяви, че това членство дава на страната му по-голяма сигурност: „Онова, което е важно за нас, е че ние никога повече няма да сме сами, на пътя ще сме заедно с тези 29 съюзника, които след като станем пълноправни членове, ще бъдат способни и готови да изпълнят поетите ангажименти“    \r\n Според Столтенберг  това събитие ще донесе „повече стабилност в Западните Балкани“. Той е в очакване „да види 30-те съюзнически знамена пред централата на НАТО“.  \r\n В коментара, публикуван на интернет страницата на агенция AFP се подчертава значението на споразумението с Гърция за промяна на името на бившата югославска република на Република Северна Македония за края на един от най-продължителните в световната дипломатическа история спорове. Цитира се е мнението на македонския премиер Зоран Заев в социалните мрежи Фейсбук и Туитър: „Днес най-големият съюз за сигурност в света, НАТО, ни казва „добре дошли“. Ние дадохме на страната си вечна стабилност.“  \r\nЕврокомисарят по разширяването Йоханес Хан също е поздравил в Туитър с думите „ това е принос към мира и стабилността“ в Западните Балкани.   \r\nМакедония прави тази стъпка след Черна гора, която се присъедини към алианса в 2017 година, и среща неодобрението на Кремъл, се казва в коментара на AFP, като се припомня, че само преди месец Владимир Путин обвини Запада в „дестабилизация“ на Балканите, като настоява Черна гора и Македония да се присъединят към НАТО.  \r\nВашингтон обвинява Москва в намеса в региона, включително и в референдума от миналата година в Македония за промяна на името.  За много държави, които по-рано бяха в съветска орбита, членството в НАТО и гаранция за взаимна отбрана и политика на сигурност, която ги защитава срещу евентуална руска намеса.  \r\nСледващата седмица Македония ще участва за първи път като гост в срещата на министрите на отбраната, е обявил Столтенберг,  \r\nНикола Димитров е изтъкнал, че Македония трябва да отделя поне два процента от БВП за отбрана от 2024 година.  Ивелина Ватова", "date": "2019.02.06", "title": "AFP: Македония прави основна стъпка по пътя към членство в НАТО"}
{"url": "http://www.focus-news.net/news/2019/02/06/2620247/vedomosti-sasht-obvinyavat-rusiya-za-sistemno-narushavane-na-normite-na-sto.html", "text": "Русия системно нарушава нормите на Световната търговска организация (СТО), се казва в отчета на търговския представител на САЩ за изпълнение от страна на Москва на задълженията пред СТО, информира вестник  „Ведомости“ .   \r\nПо данни на американската страна Русия отстъпва от правилата за открит пазар и въвежда неоправдани експортни ограничения. В доклада се съобщава, че американският експорт в Русия среща трудности заради непрозрачния митнически режим. Американската селскостопанска продукция се изправя пред неочаквани пречки.   \r\nАвторите на отчета критикуват Русия за локализация на производството, някои данъци и такси, а също и за фитосанитарния контрол. Те отбелязват, че Русия пази списък с тъй наречената важна продукция, която може да стане обект на експорти ограничения.   \r\nНа срещата на Г20 именно Русия предложи да се помисли за реформа в световната търговия  \r\nВ момента в СТО се разглежда жалбата на Русия срещу САЩ за митата на стоманата и алуминия. Тя заедно с други държави обжалва тази протекционистка мярка, която Белият дом въведе.  Като реакция от 5 август 2018 Москва повиши импортните такси за някои американски стоки.    Ивелина Ватова", "date": "2019.02.06", "title": "„Ведомости“: САЩ обвиняват Русия за системно нарушаване на нормите на СТО"}
{"url": "http://www.focus-news.net/news/2019/02/06/2620243/nezavisimaya-gazeta-vatikanat-e-gotov-da-poeme-rolyata-na-posrednik-vav-venetsuela-ako-za-tova-pomolyat-i-dvete-strani.html", "text": "Ватиканът е готов да предложи своето посредничество, за да се регулира венецуелската криза, пише вестник  „Независимая газета“ . За това във вторник е обявил папа Франциск по време на традиционната си пресконференция от борда на самолета, на път от Абу Даби, където беше на посещение, към Рим, е предала агенция АНСА.   \r\nВ отговор на журналистически въпрос за писмото на президента на Венецуела Николас Мадуро, понтификът се признал, че още не го е чел, но е казал  \"Ще видим какво може да направим\".  \r\nТой не изключва посредничеството на Светия престол като последна мярка, след като всички други бъдат изчерпани. \r\n\"И това ще бъде възможно само ако и двете страни се помолят. Това е задължително условие \", е заявил главата на Римо-католическата църква пред медиите.   Ивелина Ватова", "date": "2019.02.06", "title": "„Независимая газета“: Ватиканът е готов да поеме ролята на посредник във Венецуела, ако за това помолят и двете страни"}
{"url": "http://www.focus-news.net/news/2019/02/06/2620244/the-daily-express-strah-ot-masovi-stachki-pri-eventualno-pravitelstvo-na-korbin.html", "text": "В сряда канцлерът от правителството в сянка Джон МакДонел възнамерява да предупреди за вероятността от поредица от синдикални стачки, ако лейбъристите спечелят следващите общи избори, пише вестник  The Daily Express .  \r\nТой залага на факта, че при едно лейбъристко правителство ще се даде възможност да се възроди широкомащабно трейдюнионистко движение като онова, което е съществувало през 19 век. За първи път се чува толкова силен глас, който предупреждава публично какво би могло да се случи, ако Джеръми Корбин влезе на Даунинг Стирйт 10. Това вече предизвиква тревога, че Великобритания може да изпадне в хаоса на стачките от 70-те години на миналия век. Съюзникът на Корбин възнамерява да разкрие плановете си на среща, на която ще се отбележи 30-тата годишнина от създаването на Института за трудови права.  \r\nОчаква се в сряда той да каже: “Трейдюнионисткото движение през 19 век беше плод на сблъсъка между работниците и икономика, при която заплащането беше ниско. Днес отново имаме ниско трудово възнаграждение и несигурност, при което някои работят дълги часове, а други се борят да си намерят работа.“  Ивелина Ватова", "date": "2019.02.06", "title": "The Daily Express: Страх от масови стачки при евентуално правителство на Корбин"}
{"url": "http://www.focus-news.net/news/2019/02/06/2620250/zdravniyat-ministar-kiril-ananiev-uveri-che-nyama-da-ima-zatvorena-apteka-zaradi-sistemata-za-verifikatsiya-obzor.html", "text": "Здравният министър Кирил Ананиев увери, че няма да има затворена аптека заради системата за верификация. Преходният период за въвеждане на системата ще бъде минимум 6 месеца. Това стана ясно по време на пресконференция в Министерството на здравеопазването по повод въвеждането на системата за верификация. Министър Ананиев обясни, че няма да се случи нищо страшно на 9 февруари, когато според  Директивата на ЕС от 2011 г. и делегирания Регламент от 2016 г. трябва да функционира системата за верификация на територията на Европейския съюз. По думите му в България въвеждането ще се случи плавно и ще отнеме минимум 6 месеца. През това време аптеките, които не са въвели системата, няма да бъдат санкционирани. Той бе категоричен, че няма да има затворени аптеки. „Българските граждани трябва да са спокойни, че ще могат да открият в аптечната мрежа необходимите им лекарствени продукти“, увери министърът \r\nАнаниев посочи, че на територията на страната функционират 3600 аптеки, като 2400 от тях имат договор с Националната здравноосигурителна каса, т.е. работят с компютри и специализиран софтуер. Тези търговци на дребно е необходимо единствено да си закупят четец, чиято стойност е между 180 и 200 лв. и еднократно да заплатят сумата от 50 лв. за свързване със системата. При тях не се изисква никакъв друг допълнителен ресурс. За да работят останалите 1200 аптеки, най-малкото за да следят складовите си наличности, те също боравят с интернет и компютри, т.е. също трябва да си закупят единствено четец. „Вярвам, че са единични случаите, при които аптека функционира без интернет и компютър. Ако има такива, при тях цената, която трябва да бъде заплатена за въвеждане на системата за верификация, е между 1500 и 2000 лв., еднократно. Мисля че това в никакъв случай не е непосилна цена, а още повече, за този регламент магистър-фармацевтите са уведомени от 2016 г.“, коментира Ананиев.  \r\nТой бе категоричен, че България трябва да спазва европейското законодателство и по никакъв начин не бива да бъде допускано българските граждани да бъдат лекувани с лекарства несертифицирани в Европейския съюз.  \r\nПредседателят на Българския фармацевтичен съюз проф. Илко Гетов заяви, че за нашите аптеки са договорени най-добрите условия. Те няма да плащат нито такса за включване в системата, нито такса за поддръжка. Той обясни, че до окончателното въвеждане на системата в аптечната мрежа в обращение ще бъдат както лекарства с код за верификация, така и такива без.  \r\nПредстои Изпълнителната агенция по лекарствата да разпространи инструкция до магистър-фармацевтите как да се реагира на сигналите, постъпили през системата.  \r\nМалко по-рано част от фармацевтите излязоха на символичен протест, като носеха жълти жилетки на работното си място. Те се заканиха, че някои от аптеките ще затворят за един ден на 20 февруари. Според Европейския регламент за верификация на лекарствата всяка опаковка на дадено лекарство трябва да има свой уникален код, който ще се чекира чрез специален софтуер и ще се проверява в общата европейска система. Очакваният ефект от нововъведението е пациентите да получат гаранция, че лекарството, което получават не е фалшиво. Очаква се софтуерите да бъдат въведени в аптеките докрая на годината. Фармацевтите обаче настояват той да бъде удължен до средата на 2020 г.", "date": "2019.02.06", "title": "Здравният министър Кирил Ананиев увери, че няма да има затворена аптека заради системата за верификация (ОБЗОР)"}
{"url": "http://www.focus-news.net/news/2019/02/06/2620246/reuters-tramp-postavya-kato-vodeshta-tema-v-rechta-si-za-sastoyanieto-na-sayuza-bitkata-za-pogranichnata-stena.html", "text": "В традиционната президентска реч за състоянието на съюза Доналд Тръмп предизвика демократите да одобрят финансирането за неговия отдавна мечтан граничен проект, но спря непосредствено преди да обяви извънредно национално положение, поне засега, предава  Reuters . \r\nПред общата сесия в Конгреса говори за имиграционната политика на правителството, след като първо обаче поиска своите 5.7 млрд долара за стената. Искане, което предизвика историческото 35-дневно частично спиране на работата на правителството. Половината от американците го обвиняват за това, както сочат данни от проучване на общественото мнение, проведено от Ipsos. \r\nМилиони американци са гледали обръщението му по телевизията. Така те дават най-голям шанс на Тръмп да обясни защо на южната граница с Мексико е нужна тази стена. Речта беше забавена с една седмица заради прекъсването на работата на федералните институции, която бе подновена на 25 януари.   \r\nПо-рано във вторник в Туитър той обясни, че „ако е нужно, ще издигнем Човешка стена.”  Ивелина Ватова", "date": "2019.02.06", "title": "Reuters: Тръмп поставя като водеща тема в речта си за състоянието на съюза битката за пограничната стена"}
{"url": "http://www.focus-news.net/news/2019/02/06/2620252/nyama-problemi-s-rechnite-korita-i-nivata-na-yazovirite-v-stolichna-obshtina-sledyat-se-denonoshtno-obzor.html", "text": "Кметът на София Йорданка Фандъкова съобщи пред журналисти, че към този момент няма никакви проблеми с речните корита и нивата на язовирите. „Въпреки това се наблюдават денонощно, за да се може да се реагира. Знаете при необходимост, язовирите се изпускат контролирано. Към момента нямаме никакво притеснение. А и прогнозите, които следим, потвърждават това, но ние сме длъжни и всички екипи да са мобилизирани и да следят през цялата пролет, когато очакваме снеготопенето“, каза тя. Фандъкова допълни, че задачата им е да направят така, че при евентуално по-сериозно снеготопене да няма рискове за хората. „Превенцията за мен е ключова задача, особено в тези сезони. Затова съм сложила да се наблюдават денонощно нивата на реките и язовирите, да се почистват шахти и оттоци на територията на цялата Столична община, да имаме готовност при евентуални проблеми да реагираме бързо. Това именно е задачата на „Дирекцията за аварийна дейност и превенция“, обясни кметът. Фандъкова уточни, че е направено така, че Дирекцията да бъде максимално оборудвана за реакции. „Четири екипа дежурят. Те наблюдават и правят обходи на рискови участъци и, разбира се, координират дейността на всички останали служби. Много важно задача е координацията между звената на Столична община“, допълни тя.  \r\nФандъкова обясни, че по линия на Общинския съвет има осигурено финансиране над 1,7 млн. лв. за почистване на речни корита. Заложени са за почистване 70 километра речни корита тази година. „Видяхте системата за ранно предупреждение за нивата на речните корита. Имаме двадесет и три точки и всеки ден от тях се получава информация за нивата на реките. Тази година предстои да увеличим с още десет нови точки, които ще бъдат избрани. Ще бъдат монтирани станции, за да може да следим нивата на четирите основни реки в София с общо 33 станции“, каза още тя. Фандъкова допълни, че миналата година са почистени пет километра от речното корито на река Искър, а сега е подготвен проект за още десет километра. Тя отбеляза, че тази година предстои да бъде ремонтиран и надграден участък от лявата дига на река Лесновска. „Много важен проект, за който имаме осигурено финансиране – милион и петдесет хиляди лева. Провежда се поръчка за избор на изпълнител от нашата дирекция, а „Напоителни системи“ оказаха пълно съдействие и съгласие, за да можем да реализираме този проект“, отбеляза кметът на столицата.  \r\nДиректорът на Дирекция „Аварийна помощ и превенция“ към Столична община Красимир Димитров обясни, че идеята е да помагат на абсолютно всички граждани, които имат нужда от тях. „Важното е столичани да разберат, че денонощно има хора и екипи, които са на терен, които наблюдават основните пътища, булеварди, улици за всякакви видове нередности. Заедно със Столичен инспекторат, които също са на терен, работим постоянно“, съобщи още той. Красимир Димитров обясни, че Дирекцията се разширява с малко всяка година, тъй като и задачите им не са малко. „Миналата година сме имали хиляда и осемстотин сигнала, в които сме мобилизирали почти всички наши сили. Освен задачите, които изпълняваме за превенция и защита на населението, ние изпълняваме и задачи заедно с Общинска полиция във Витоша. Достатъчни ни са екипите. Достатъчно сме оборудвани с цялата комуникация с която разполагаме“, поясни Димитров.  \r\nТеодора ПАТРОНОВА", "date": "2019.02.06", "title": "Няма проблеми с речните корита и нивата на язовирите в Столична община, следят се денонощно (ОБЗОР)"}
{"url": "http://www.focus-news.net/news/2019/02/06/2620251/izvestiya-v-oon-opredeliha-ukrayna-kato-edna-ot-nay-miniranite-darzhavi-v-sveta.html", "text": "Заради конфликта в Донбас Украйна влезе в списъка на най-минираните и опасни държави в света. За това съобщава в Туитър пресслужбата към Дирекцията на ООн за координация на хуманитарните въпроси, пише вестник  „Известия“ .   \r\nВ Световната организация отбелязват, че по време на военния конфликт са загинали над  две хиляди и половина мирни жители, още девет хиляди са ранени, в тежка хуманитарна ситуация са близо четири и половина души.   \r\nПрез 2014 след държавния преврат новата власт в Киев е тръгнала на военна операция срещу жителите на Донбас, които се отказаха да признаят резултатите от „майдана“ и се обявиха за независимост, като създадоха Донецката и Луганската народна република.   \r\nОпълченците от тези две самопровъзгласили се републики непрекъснато съобщават за избухване на мини, а на 22 януари президентът Петро Порошенко подписа закон, с който се установява ред за разминиране на Донбас.  Ивелина Ватова", "date": "2019.02.06", "title": "„Известия“: В ООН определиха Украйна като една от най-минираните  държави в света"}
{"url": "http://www.focus-news.net/news/2019/02/06/2620254/balgarskite-institutsii-s-raznoposochni-pozitsii-za-krizata-vav-venetsuela-obzor.html", "text": "Българските институции се оказаха разделени в позициите си за кризата във Венецуела. Дипломатическата криза около южноамериканската страна продължава да се изостря. 19 държави от ЕС, сред които Германия, Великобритания, Испания и други, признаха председателя на демократично избраното Национално събрание (парламент) Гуайдо за временен президент и поискаха Венецуела да свика „свободни, прозрачни и честни президентски избори“. Гуайдо има подкрепата и на редица страни от Латинска Америка. За тях действителният държавен глава Николас Мадуро е нелегитимен. В края на миналата седмица стана ясно, че Италия е единствената страна, която е блокирала обща позиция на ЕС в подкрепа на Гуайдо.  От другата страна поддръжниците на Мадуро са Русия, Китай и Иран, които считат за недопустими опитите да се легитимира узурпацията на властта във Венецуела, предприети от други страни и намесата във вътрешните работи на държавата. \r\nНа този фон българските институции изразиха на различни мнения за това каква позиция трябва да има страната ни за случващото се в Боливарската република.   В понеделник държавният глава Румен Радев заяви, че България трябва да се въздържи от подкрепа на предложената европейска позиция.  Според него във Венецуела съществува реален риск от ескалация на напрежението и насилие и е необходимо да се съхрани диалогът между управляващите и опозицията в името на мирно решение за бъдещето на страната. По думите му политическата криза може да се реши единствено с организирането на прозрачни избори според конституцията на страната и с международно наблюдение, но направеното предложение за обща европейска позиция не води до подобно решение и България трябва да се въздържи от подкрепата му. Междувременно Министерството на външните работи излезе с позиция, в която изразява подкрепата си за председателя на Националното събрание Хуан Гуайдо.  В нея от МВнР посочват, че венецуелският народ трябва да получи правото сам да определи своето бъдеще, основано на принципите на демократичната и правовата държава. „Вярваме, че г-н Хуан Гуайдо, председател на Националното събрание, като изпълняващ функциите временен президент на Венецуела, ще насрочи провеждането на свободни, честни и демократични президентски избори в съответствие с конституцията. МВнР е инициирало съгласувателна процедура за проект на решение, с което да се подкрепи преходът към демократично управление във Венецуела, основан на върховенството на правото и зачитането на човешките права“, става ясно от позицията.  От МВнР съобщават, че по официални данни Венецуела са напуснали вече около 4 млн. души, а страната е изправена пред огромна хуманитарна криза - инфлацията е на път да достигне 1,7 милиона процента. Липсват хранителни стоки, лекарства, питейна вода.  \r\nОт Външно министерство припомнят, че на 26 януари 2019 г. ЕС, включително България, призова за спешно провеждане на свободни, прозрачни и честни президентски избори във Венецуела, а в своя резолюция Европейският парламент заяви пълната си подкрепа за Националното събрание като единствения легитимен демократичен орган на Венецуела и призна Хуан Гуайдо като легитимен временен президент в съответствие с венецуелската конституция.  \r\nВъв вторник  Съветът за сигурността при Министерския съвет подкрепи позицията на ЕС и международната общност, които признават председателя на Националната асамблея Хуан Гуайдо като временно изпълняващ функциите на държавен глава . \r\nЗаседанието бе председателствано от министър-председателя Бойко Борисов, като в него участваха вицепремиерът и министър на външните работи Екатерина Захариева, представители на службите за сигурност и на президента на Република България. Документът беше подкрепен от всички членове на Съвета с изключение на представителите на президента. Позицията си по казуса „Венецуела“ изразиха и редица политически формации.  ПП АБВ  първа заяви своето мнение, като призова правителството категорично да вземе позиция за ненамеса във вътрешните работи на Венецуела, тъй като това според тях не е в полза нито на ЕС, нито на която и да е друга държава. \r\nСъщата позиция заеха и от  БСП , като лидерът на партията Корнелия Нинова подчерта, че Европа не е взела единно решение по въпроса.  СДС  настоя българското правителство да признае Хуан Гуайдо за легитимен временен президент на Венецуела. Според партията България, като страна извоювала демокрацията си, не без помощта и на световната общност, е длъжна да защити по един недвусмислен начин стремежа на всеки един народ да се освободи от диктаторите си. ГЕРБ  застанаха зад позицията на българското правителство. Според тях като европейска държава България трябва да подкрепи своите партньори. Те подчертаха, че солидаризирането ни с държави, които са солидарни с нас, е защита на националния ни интерес. Те определиха позицията на държавния глава Румен Радев като политически гаф, който ни лишава от авторитет.  \r\nОт  „Движение България на гражданите“  считат, че единственото решение на кризата във Венецуела е провеждането на свободни и демократични избори за президент. Затова те призоваха българското правителство да предложи и прокара обща европейска позиция, съгласно която Организацията за сигурност и сътрудничество в Европа (ОССЕ) да подпомогне организацията и да извърши наблюдението на изборите, като по този начин да бъде гарант за излъчване на легитимна президентска власт във Венецуела. Агенция „Фокус“ припомня:  Николас Мадуро, който ръководи страната след смъртта на Уго Чавес през 2013 г., бързо загуби подкрепата на повечето венецуелци заради икономическата криза. През 2015 г. за първи път от дълго време опозиционните сили спечелиха парламентарни избори и спечелиха конституционно мнозинство в Народното събрание. Въпреки това, Върховният съд, който се подчинява на Мадуро, блокира всички опити за смяна на правителството в страната. За още по-голяма консолидация на властта беше свикана Конституционната асамблея - орган, който замени опозиционния парламент и беше напълно подчинен на чавистите. \r\nНа 10 януари 2019 г. Мадуро отново встъпи в длъжност като президент. Страните от групата в Лима (12 латиноамерикански държави, които не признаха КЗ) нарекоха изборите нелегитимни и призоваха Мадуро да прехвърли властта на парламента. На този фон новият ръководител на Народното събрание на Венецуела Хуан Гуайдо заяви, че е необходимо да се създаде преходно правителство, за да се спре \"узурпацията на властта\". Големи протестни действия в страната започнаха през 2017 г. \r\nНа 11 януари 2019 година Гуайдо обяви, че конституцията на Венецуела му позволява да изпълнява правомощията на държавния глава. Председателят на парламента се позовава на членове 233, 333 и 350 от конституцията на Венецуела, според които ако президентът на републиката не може да изпълнява задълженията си, властта преминава към председателя на Народното събрание. На 23 януари Гуайдо се обяви за изпълняващ длъжността президент.", "date": "2019.02.06", "title": "Българските институции с разнопосочни позиции за кризата във Венецуела (ОБЗОР)"}
{"url": "http://www.focus-news.net/news/2019/02/06/2620242/plovdiv-zapochna-remontat-na-skasanata-podporna-stena-na-reka-chaya-kray-katunitsa-obzor.html", "text": "Водата на река Чая край Катуница се отстранява при компрометирания участък, за да започне ремонтът на скъсаната подпорна стена. В селото бе обявено частично бедствено положение на 4 февруари заради скъсана дига на река Чая в близост до населеното място. Бедственото положение е с първоначален срок на действие от 7 дни. „В момента се отваря старото русло на река Чая, при компрометирания участък, където е текла преди години, за да може да започне след това ремонта на подпорната стена”, обясни министърът на околната среда и водите Нено Димов, който извърши проверка на място. Министърът отбелязва, че е на място по нареждане на премиера Борисов, за да види как се развиват събитията с отклоняването на реката. Той увери, че министерствата са във връзка помежду си, както и с „Напоителни системи”, които ще извършват корекциите и ремонта на съоръжението, докато се обезопаси района. „Не смятаме, че има някакъв сериозен проблем, но сме тук за да го инспектираме и продължаваме работата”, отбеляза още министърът. \r\nЗаедно с министър Нено Димов на проверката присъстваха още зам.-министърът на земеделието, храните и горите Атанас Добрев, както и Снежина Динева, изпълнителен директор на „Напоителни системи” ЕАД. Преди инспекцията се появиха твърдения, че компрометираното съоръжение е собственост на „Напоителни системи” ЕАД, но при проверката стана ясно, че все още не се знае чия собственост е. Въпреки това институциите отчетоха, че са реагирали в рамките на 24 часа във връзка с обявеното частично бедствено положение в общината.  \r\nЗам.- министърът на земеделието, храните и горите Атанас Добрев, каза, че в момента най-важното е да се предприемат бързи действия, а не чия собственост е съоръжението.  \r\n„Напоителни системи изпълнява функцията постоянна защита от вредното въздействие на водите и като такива сме привлечени временно за аварийно извършване на ремонтно-възстановителните работи, а ние стопанисвайки ги, имаме договор с МЗХГ, въз връзка със закона и във връзка с обявеното частично бедствено положение да започнем да работим, като държавна фирма, която влиза аварийно”, поясни Снежина Динева, изпълнителен директор на „Напоителни системи” ЕАД. Ние нямаме собственост, а договор с МЗХГ и сме въвлечени като фирма-изпълнител”, отбеляза тя. \r\nМинистър Димов обясни, че сигналите на кмета на Садово за незаконно изземване на инертни материали от коритото на река Чая са предадени на прокуратурата, като последната информация е от септември миналата година.  \r\nСамият кмет Димитър Здравков обвини институциите в прехвърляне на отговорността за скъсаното съоръжение. Той каза, че от няколко месеца алармира за проблемите, тъй като местните се страхуват от наводнение, но всички казват, че съоръжението не е тяхна собственост и си тръгват. „С обръщане на гръб не се решават проблемите, ако не ставате за тая работа, вземете си багажа и си тръгвайте”, извика кметът, когато представителите на двете министерства, и на Напоителни системи, се обърнаха и си тръгнаха.  \r\nВ спора се намеси и областният управител Здравко Димитров, който обясни, че не е необходимо да има напрежение, а действия. Той поясни, че от двете страни на проблемното място собствеността е общинска, а точно това в средата, е с неизяснена собственост. Стана ясно още, че в регистрите има още много участъци с изяснена собственост, които могат да породят други спорове, затова е нужно спешното им актуализиране. \r\nМинистърът на околната среда и водите Нено Димов коментира и състоянието на големите язовири, които се наблюдават от МОСВ, като поясни, че към момента няма проблеми. „Ситуацията е спокойна, големите язовири имат достатъчен обем”, каза министърът и уточни, че язовирите за питейни нужди са запълнени на 75% от обема им, тези за енергийната система са на около 70% пълни, а за напояване – на около 50% т.е. всичките има достатъчно свободен обем.", "date": "2019.02.06", "title": "Пловдив: Започна ремонтът на скъсаната подпорна стена на река Чая край Катуница (ОБЗОР)"}
{"url": "http://www.focus-news.net/news/2019/02/06/2620255/gerb-i-bsp-vlyazoha-v-spor-za-izborniya-kodeks-i-koy-sastav-na-tsik-da-provede-izborite-obzor.html", "text": "Промените в Изборния кодекс бяха внесени  в деловодството на Народното събрание от ГЕРБ и „Обединени патриоти“ на 16 ноември 2018 г.  Преди тях изменения внесоха и от „Воля“. На вниманието на депутатите бе поставен общ законопроект, който бе приет на 12 декември миналата година. Сред предложенията бяха отпадане на номерацията на партиите в бюлетината и отлагане на машинното гласуване.  Между двете четения постъпиха редица предложения, сред които на ГЕРБ, БСП, ДПС и „Воля“. Ябълка на раздора между управляващи и опозиция обаче се яви предложението на депутата от ГЕРБ Анна Александрова. На редовната си пресконференция след заседание на Изпълнителното бюро на БСП  лидерът на БСП Корнелия Нинова  алармира, че притеснени от евентуалната си загуба, управляващите узаконяват фалшификацията на вота през Изборния кодекс. Тя определи промените в кодекса като „една държава, една партия“.  „Сезираме Венецианската комисия с тези промени, които ГЕРБ са внесли. Настояваме да ги изтеглят от Народното събрание. Настояваме и ще се борим на второ четене за машинно гласуване“, каза Нинова и допълни: „Срам е за съвременна и модерна България да се отменя текст, който е приет от парламента“. Лидерът на БСП обясни, че групата утре внася проект за решение за откриване за процедура за смяна на ЦИК и избор на нова Комисия. „Промените в ИК трябва да вървят заедно с решения за промяна в ЦИК. Основание за това ни дава законът, тъй като на 20 февруари по закон изтича срокът“, каза още Нинова. Тя се обърна и към българите и ги призова да гласуват, за когото решат, но да отстояват правото си на избор.  Заместник-председателят на ПГ на „БСП за България“ Крум Зарков  допълни, че се влиза в 6-те месеца преди избори, които според Венецианската комисия не предполагат промяна на изборното законодателство и призова  ИК да не влиза в зала.  „От самото начало процедурата по промяна на ИК е скандална по начина, по който се провежда и по начина, по който върви. Самите вносители не могат ясно да обяснят какво искат да направят и как да го направят“, каза още Зарков.  \r\nОтговорът на управляващите не закъсня.  Депутатът от ГЕРБ и председател на Правна комисия Данаил Кирилов  обвини БСП, че започва да осъществява стратегия за компрометиране на предстоящите избори. „По отношение на твърденията в пресконференцията на г-жа Корнелия Нинова, можем да заявим, че те не ни изненадват с това, че са неверни. Не ни изненадват с това, че имат множество и правни, и логически спекулации“, каза Кирилов. По отношение на предложението на Анна Александрова, той заяви, че се спекулира с него. Кирилов подчерта, че се припознава с тези предложения и се персонализира с тях.  Той коментира и инициативата на БСП за смяна на състава на Централната избирателна комисия. „Не е повдигнат въпроса за нова ЦИК, за да не оставяме в обществото съмнение, че търсим конюнктурно решение в полза на управляващите“, коментира Кирилов. Според него опозицията търси провокации, а не честни избори, защото ако се искат такива, би следвало да делегират доверие на сегашната ЦИК. Колегата му  Тома Биков от ГЕРБ  разкритикува твърденията на БСП за авторитарна държава с думите, че никъде по света няма авторитарен режим с 95 депутати, в коалиция и с президент в опозиция. Биков оприличи пресконференцията на БСП по следния начин: „На нас днешната пресконференция ни прилича на тренировка за следизборния конгрес на БСП, когато г-жа Нинова ще трябва да отиде и да обясни на своите съпартийци защо са загубили още веднъж изборите. Отсега те твърдят, че изборите са фалшифицирани. При положение, че нито има предизборна кампания, не е в дневния ред тази тема. Да не говорим, че самите избори не са минали“.    \r\nДеница КИТАНОВА", "date": "2019.02.06", "title": "ГЕРБ и БСП влязоха в спор за Изборния кодекс и кой състав на ЦИК да проведе изборите (ОБЗОР)"}
{"url": "http://www.focus-news.net/news/2019/02/06/2620248/vzglyad-na-kogo-e-nuzhna-diskusiya-za-kurilskite-ostrovii.html", "text": "Японската преса назовава Курилите идеално място за разполагане на американски ракети, пише вестник  „Взгляд“ .  \r\nТова ще позволи не само ефективно те да се противопоставят на ракетната заплаха от Северна Корея, но и да се отреже излазът на руския Тихоокеански флот към открито море.  Кой има интерес от подобни публикации, които явно не са от полза на преговорите по сключване на мирен договор между Москва и Токио? \r\nАко части от Курилските острови преминат под суверенитета на Япония, „северните територии“, както ги наричат, ще се превърнат в идеално място, където да се разположат американски ракети за защита от Северна Корея,  „Взгляд“ цитира японското издание Japan Business Press. Най-подходящ за тази цел е остров Итупур, от където се увеличават шансовете да се удари междуконтинентална балистична ракета още на ранен етап, преди да се е отделила бойната глава.    \r\nПо-рано премиерът на Япония Шиндзо Абе заяви, че ако част от южните Курили се върне на Япония, то разполагането на американски военни бази на тях ще бъде възможно само и единствено със съгласието на Токио. Правителството в Токио е длъжно да даде това съгласие въпреки клаузите от Договора за сигурност между САЩ и Япония, според който американските военни имат право да ползват земя и да разполагат мощности на територията на Япония. А в хода на преговорите още през ноември 2018-та с президента Путин Абе обеща да не се създават военни бази на САЩ на Южните Курили. Вашингтон също заяви, че засега не планира да разгръща войска на островите в южната част на Курилския архипелаг, ако те станат японско притежание.. \r\nВъв вторник по темата за мирния договор се изказа и руският външен министър Сергей Лавров по време на лекция в Душанбе. Според него японската страна трябва да предприеме първата стъпка по ускоряване на преговорния процес: „Тази първа стъпка трябва да е напълно и без уговорки признаване на резултатите и последиците от Втората световна война, включително и суверенитета на РФ над тези острови». \r\nПо повод на статията в японския делови вестник, руският посланик в Токио Михаил Галузин е отбелязал, че подобни текстове не съдействат „да се създаде позитивна и конструктивна атмосфера около диалога с Япония“.  Ивелина Ватова", "date": "2019.02.06", "title": "„Взгляд“: На кого е нужна дискусия за Курилските острови?"}
{"url": "http://www.focus-news.net/news/2019/02/06/2620257/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Заради конфликта в Донбас Украйна влезе в списъка на най-минираните и опасни държави в света. За това съобщава в Туитър пресслужбата към Дирекцията на ООн за координация на хуманитарните въпроси, пише вестник  „Известия“ .   \r\nВ Световната организация отбелязват, че по време на военния конфликт са загинали над  две хиляди и половина мирни жители, още девет хиляди са ранени, в тежка хуманитарна ситуация са близо четири и половина души.   \r\nПрез 2014 след държавния преврат новата власт в Киев е тръгнала на военна операция срещу жителите на Донбас, които се отказаха да признаят резултатите от „майдана“ и се обявиха за независимост, като създадоха Донецката и Луганската народна република.   \r\nОпълченците от тези две самопровъзгласили се републики непрекъснато съобщават за избухване на мини, а на 22 януари президентът Петро Порошенко подписа закон, с който се установява ред за разминиране на Донбас. \r\n*** Японската преса назовава Курилите идеално място за разполагане на американски ракети, пише вестник  „Взгляд“ .  \r\nТова ще позволи не само ефективно те да се противопоставят на ракетната заплаха от Северна Корея, но и да се отреже излазът на руския Тихоокеански флот към открито море.  Кой има интерес от подобни публикации, които явно не са от полза на преговорите по сключване на мирен договор между Москва и Токио? \r\nАко части от Курилските острови преминат под суверенитета на Япония, „северните територии“, както ги наричат, ще се превърнат в идеално място, където да се разположат американски ракети за защита от Северна Корея,  „Взгляд“ цитира японското издание Japan Business Press. Най-подходящ за тази цел е остров Итупур, от където се увеличават шансовете да се удари междуконтинентална балистична ракета още на ранен етап, преди да се е отделила бойната глава.    \r\nПо-рано премиерът на Япония Шиндзо Абе заяви, че ако част от южните Курили се върне на Япония, то разполагането на американски военни бази на тях ще бъде възможно само и единствено със съгласието на Токио. Правителството в Токио е длъжно да даде това съгласие въпреки клаузите от Договора за сигурност между САЩ и Япония, според който американските военни имат право да ползват земя и да разполагат мощности на територията на Япония. А в хода на преговорите още през ноември 2018-та с президента Путин Абе обеща да не се създават военни бази на САЩ на Южните Курили. Вашингтон също заяви, че засега не планира да разгръща войска на островите в южната част на Курилския архипелаг, ако те станат японско притежание.. \r\nВъв вторник по темата за мирния договор се изказа и руският външен министър Сергей Лавров по време на лекция в Душанбе. Според него японската страна трябва да предприеме първата стъпка по ускоряване на преговорния процес: „Тази първа стъпка трябва да е напълно и без уговорки признаване на резултатите и последиците от Втората световна война, включително и суверенитета на РФ над тези острови». \r\nПо повод на статията в японския делови вестник, руският посланик в Токио Михаил Галузин е отбелязал, че подобни текстове не съдействат „да се създаде позитивна и конструктивна атмосфера около диалога с Япония“. \r\n*** Русия системно нарушава нормите на Световната търговска организация (СТО), се казва в отчета на търговския представител на САЩ за изпълнение от страна на Москва на задълженията пред СТО, информира вестник  „Ведомости“ .   \r\nПо данни на американската страна Русия отстъпва от правилата за открит пазар и въвежда неоправдани експортни ограничения. В доклада се съобщава, че американският експорт в Русия среща трудности заради непрозрачния митнически режим. Американската селскостопанска продукция се изправя пред неочаквани пречки.   \r\nАвторите на отчета критикуват Русия за локализация на производството, някои данъци и такси, а също и за фитосанитарния контрол. Те отбелязват, че Русия пази списък с тъй наречената важна продукция, която може да стане обект на експорти ограничения.   \r\nНа срещата на Г20 именно Русия предложи да се помисли за реформа в световната търговия  \r\nВ момента в СТО се разглежда жалбата на Русия срещу САЩ за митата на стоманата и алуминия. Тя заедно с други държави обжалва тази протекционистка мярка, която Белият дом въведе.  Като реакция от 5 август 2018 Москва повиши импортните такси за някои американски стоки.   \r\n*** Ватиканът е готов да предложи своето посредничество, за да се регулира венецуелската криза, пише вестник  „Независимая газета“ . За това във вторник е обявил папа Франциск по време на традиционната си пресконференция от борда на самолета, на път от Абу Даби, където беше на посещение, към Рим, е предала агенция АНСА.   \r\nВ отговор на журналистически въпрос за писмото на президента на Венецуела Николас Мадуро, понтификът се признал, че още не го е чел, но е казал  \"Ще видим какво може да направим\".  \r\nТой не изключва посредничеството на Светия престол като последна мярка, след като всички други бъдат изчерпани. \r\n\"И това ще бъде възможно само ако и двете страни се помолят. Това е задължително условие \", е заявил главата на Римо-католическата църква пред медиите.", "date": "2019.02.06", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2019/02/06/2620256/abv-ocherta-tri-vazmozhni-varianta-za-yavyavane-na-evroizborite-partiyata-zapochva-nominatsii-za-evrodeputati-obzor.html", "text": "Председателят на ПП АБВ Румен Петков очерта три възможни варианта за явяване на предстоящите избори за депутати в Европейския парламент. Това стана ясно по време на  пресконференция след заседание на Националния съвет на партията. Петков заяви, че политическата формация е в пълна готовност и за самостоятелно явяване на евровота. Като втори възможен формат за явяване на евроизборите, той посочи коалиция с Българската социалистическа партия (БСП) и Социалдемократическите партии. „Не изключваме възможността за формиране на ляв формат, в чийто център АБВ е готова да застане. За нас предстоящите евроизбори са изключително важни от гледна точка на държавността, на способността България да присъства в силна и обединена Европа, да отстоява националния си интерес, отчитайки принадлежността си към европейското семейство“, посочи Петков. От 6 февруари стартира и процедурата по номинации за евродепутати.  \r\nЗам.-председателят на АБВ  Любомира Ганчева  обяви, че на 5 февруари Националният съвет е приел „Политическия манифест“, с който партията ще се яви на изборите през 2019 г. В него са заложени 5 основни цели - сигурността на гражданите, борба с бедността, спасяване и възраждане на българското село, борба в името на енергетиката и възстановяване достъпа на всички граждани до качествена култура, здравеопазване и образование.   \r\nПо време на срещата  Ивайло Калфин , член на националното ръководство на АБВ, изтъкна, че предизборната платформа на партията залага на пълноценното участие на страната ни в ЕС и в геополитическите процеси. \"АБВ е проевропейска партия, ние държим на пълноценно участие на България в ЕС. Имаме редица критики по начина, по който се представляваме в ЕС”, обяви той. „Ние смятаме, че България до момента участва пасивно, без да защитава интереса си и без да ползва механизмите на ЕС“, коментира той. Според него ЕС трябва да преосмисли своята роля, той трябва да бъде по-силен, с по-устойчива политика. По думите му предизборната платформа на партията е свързана с познаване на европейските инструменти, ясна подготовка на политиката и установяване на националния интерес. \r\nВ заключение председателят на АБВ-Младежи Пламена Заячка коментира, че АБВ стартира второ национално допитване по въпроси, свързани с националната политика, енергетика, демографската катастрофа и подобряване на стандарта на живот. „50 000 броя ще бъдат разпечатани и раздадени в областни центрове, градове, общини. Анкетата ще бъде достъпна и в онлайн пространството\", посочи тя. Според нея по този начин ще се отчете отношението на гражданите по сериозни национални въпроси.  \r\nДаяна ДЮЛГЕРОВА", "date": "2019.02.06", "title": "АБВ очерта три възможни варианта за явяване на евроизборите, партията започва номинации за евродепутати (ОБЗОР)"}
{"url": "http://www.focus-news.net/news/2019/02/06/2620249/the-guardian-mey-obeshtava-zaplahite-s-irlandskata-granitsa-da-otvoryat-novi-puknatinimezhdu-torite.html", "text": "Във вторник Тереза Мей отправи заплаха към поддръжниците на Брекзит, като настоя, че „няма предложение“ Великобритания да напусне ЕС без гарантирана защита срещу твърда граница в Северна Ирландия, пише  The Guardian .  \r\nВ реч, която изнесе в Белфаст, премиерът на Обединеното кралство заяви, че технологията ще „играе роля“ във всички алтернативни договорености и че тя няма да напри нищо, което да засегне живота на пограничните общности.   \r\nПривържениците на Брекзит светкавично „биха тревога“ заради отделни части от езика на Мей, чиито послания според тях могат да се тълкуват като стъпка назад от предишни обещания.  „Тя знае какво ни е обещала. Я и дори да не знае, какво е казала, ние знаем.“, твърди един от източниците на консервативната  European Research Group. \r\nКоментарите са в навечерието на пътуването на Мей до Брюксел, където в четвъртък ще се срещне с Жан-Клод Югкер, Антонио Таяни и Доналд Туск. Туск и Юнкер са категорични – споразумението за оттегляне няма да се отваря.   \r\nОт Даунинг Стрийт 10 твърдят, че не очакват топъл прием, но смятат, че срещата ще даде знак за началото на нов дипломатически процес, включващ предложения за излизане от „задънената улица“, разработени от депутатите и министрите.  Ивелина Ватова", "date": "2019.02.06", "title": "The Guardian: Мей обещава заплахите с ирландската граница да отворят нови „пукнатини“между торите"}
{"url": "http://www.focus-news.net/news/2019/02/06/2620258/pregled-na-mezhdunarodnite-novini-do-6-chasa-agentsiya-fokus.html", "text": "Министър-председателят на Гърция Алексис Ципрас увери, че правителството му ще се радва на поддържането на „отворен диалог“ с Турция с цел разрешаване на споровете между двете съседни страни, предава  AFP . \r\n„Много съм доволен, че каналите за комуникация (с Турция) са отворени, за да можем да предприемем по-конструктивни стъпки\", подчерта Ципрас след срещата в Анкара с държавния глава на Турция Реджеп Тайип Ердоган. \r\n***  Контролираното от опозицията Национално събрание на Венецуела одобри закон за „преход към демокрация“ и „възстановяване на конституционния ред“ в страната, предава руската информационна агенция  TACC ,  като се позовава на съобщение на парламента на латиноамериканската държава, публикувано в социалната мрежа „Туитър“. \r\n„Националното събрание прие закон, уреждащ прехода към демокрацията и възстановяването на конституционния ред в Боливарската република. Актът е предаден за незабавно публикуване в печатния орган на парламента“, става ясно от разпространеното съобщение. \r\nЛидерът на опозицията Хуан Гуайдо, който се обяви за временен президент на Венецуела, коментира приемането на закона: „С негова помощ ще поставим основите за преход към демокрация и прекратяване на узурпацията на властта“. \r\n*** Бившият съдия от Върховния касационен съд (ВКС)  - Есабил Сайлак, е осъден на 8 години и 9 месеца лишаване от свобода заради членство в т. нар. „Терористична организация на гюленистите/Паралелна държавна структура” (ФЕТО/ПДС), предаде  АА . Първоначалната му присъда е от 7 години по чл. 314/2 от НК. Съгласно чл. 5/1 от Закона срещу тероризма, наказанието се увеличава с ½ - т.е. става общо 10 години и 6 месеца. С отчитане на „доброто поведение на подсъдимия”, окончателната присъда на първа инстанция е 8 години и 9 месеца лишаване от свобода. Съдът отхвърли молбата за промяна на мярката за неотклонение и осъденият висш магистрат остава затвора, посочва още АА. \r\n*** Премиерът Алексис Ципрас и турският президент Реджеп Тайип Ердоган разговаряха този след обед в Анкара и потвърдиха, че желаят да поставят основите за амбициозно историческо решение на споровете, продължили десетилетия, за Егейския и Кипърския проблем, съобщава атинският всекидневник  To VIMA .   \r\nМинистър-председателят на Гърция заяви, че не може да върне осемте турски офицери, замесени в провалилия се опит за преврат от 2016 година срещу Ердоган, защото гръцкият съд е постановил да не се екстрадират, а в Гърция се прилага принципът за разделение на властите. \r\nДнес Анкара категорично постави този въпрос, като обяви, че за всеки от тях плаща по 700 000 евро премия. Превратът засегна гръцко-турските отношения \r\nЦипрас припомни на Ердоган, че той беше сред първите, които са му се обадили и са изразили подкрепата си веднага след неуспешния опит за преврат. Той заяви, че този опит е повлиял отрицателно на двустранните отношения и подчерта, че Гърция заклеймява всякакви преврати и всяко  усилие да се разрушават демократичните форми на управление. Това отчасти се отнася както за осемте офицера, така и до двамата гръцки офицери, които Турция задържа, но след месеци освободи. Егейският въпрос \r\nГръцкият премиер е изразил също и силна тревога за опасната военна ситуация в Егейско море. Той е подчертал колко важна е прякото общуване между двамата лидери.   \r\nПо същество, двамата обявиха, че започват разширен многостранен диалог, а Ципрас изтъкна, че приоритет е сътрудничеството в енергийната област. \r\nНа свой ред Ердоган прояви силен интерес по отношение на мюсюлманите в Западна Тракия. Той настоя за преки избори на мюфтии. Деескалацията е главна цел, нужни са предварителни разговори  \r\nСпоред Ципрас двата народа се сближават все повече, а тяхното желание е техните лидери да ги следват. \r\nДвете страни планират да предприемат мерки за изграждане на ново доверие и да се върнат към модела на предварителните разговори по отношение на делимитацията на Егейския континентален шелф.   \r\nПо съдбоносната мигрантска тема Ципрас е казал, че той иска повече мигранти да се върнат на Турция и да се проследят корените на мигрантските транспорти вериги.   \r\nГръцкият премиер е обявил също, че очаква още по-интензивно да се развива сътрудничеството в сферата на сигурността, което може да даде сигнал, че Атина ще предава членове от мрежата на мюсюлманския духовник Фетулах Гюлен, обвинен за опита за преврат. \r\nПо въпроса за ново откриване на Семинарията на остров Халки на Вселенската Патриаршия Ердоган по същество е предложил прилагане на древното римско правило „услуга за услуга“ -  quid pro quo , нещо, което Атина дълго време отхвърляше. Той е заявил, че очаква в замяна Атина да позволи на мюсюлманите от Тракия да избират свои мюфтии, учени-юристи, които изпълняват също и функциите на съдии при определени фамилни правни казуси. \r\n*** Всички спорни теми с Гърция могат да се решат „ по справедлив и мирен път,” заяви във вторник президентът на Турция, предава  Анадолската телеграфна агенция . \r\nНа съвместната пресконференция с гръцкия премиер Алексис Ципрас в Анкара Реджеп Тайип Ердоган е казал: „Нашите [ на Турция] очаквания от Гърция са тя да не се превърне в спасително убежище за терористите от ФЕТО, ПКК, РНОП-Ф (Революционна народно-освободителна партия-фронт)”. \r\nФЕТО и нейният лидер Фетулах Гюлен, който живее в САЩ, „оркестрираха“ провалилия се преврат от 15 юли 2016. По време на събитията тогава загинаха като мъченици 251 души, а близо 2 200 бяха ранени.Ердоган отново повтори, че Турция очаква Гърция да екстрадира заговорниците за преврата на ФЕТО.   \r\nЗасягайки споразумението за бежанците, което Турция подписа с ЕС през март 2016 година, Ердоган е подчертал, че ЕС не е въвел либерализация на визовия режим и не прилага споразумението за имиграцията. Той е настоял блокът да бъде лоялен към собствените си обещания.   \r\nСпоразумението от 2016-та цели да намали незаконната миграция през Егейско море, като се предприемат по-стриктни мерки срещу трафикантите на хора и да се подобрят условията за повече от три милиона сирийски бежанци в Турция.  \r\nСпоред него трябва да се ускори приемането на Турция в ЕС и да се осигури безвизово пътуване на турските граждани в Шенгенската зона.   \r\nНа пресконференцията Ципрас е заявил, че неговата страна „няма да осъжда“ регионалните проблеми, а ще се опита да търси решенията им чрез диалог с Турция. „Ние се договорихме с Турция да засилим сътрудничеството в областта на сигурността“, е пояснил гръцкият премиер.  \r\nЦипрас е казал, че Турция и Гърция са се договорили да намалят напреженията в Егейско мори и да предприемат стъпки за изграждане на доверие.  \r\n*** Лидерът на „Нова демокрация“ възнамерява да използва правото си на вето, съобщава на електронната си страница руската информационна агенция  REGNUM . \r\n Кириакос Мицотакис e  заявил, че партията му възнамерява за накара Македония да влезе в Евросъюза при следните условия:«Ние ще използваме всички юридически и дипломатически средства, за да смекчим негативните последици от Преспанското съглашениея». Той е пояснил, че под „негативни последствия“ разбира възможността Северна Македония да бъде приета в Евросъюза.  \r\nПо думите на политика, както съобщава албанската новинарска агенция Telegrafi, независимо от това, че съществуват и много по-сериозни проблеми, за него македонският въпрос още не е решен.   \r\n«Няма да пропусна случая да използвам правото си на вето за всяка глава в процеса на интеграция на Скопие в ЕС. За всяка страна, кандидат за членство в ЕС, има 35 глави, по които се оценява тя. Това без съмнение ще постави кръст на интеграцията на Скопие. ». \r\nПри това Мицотакис е подчертал, че ако предварително Македония не изпълни условията, които Гърция поставя, преговорите дори няма да започнат по нито една от главите. \r\n*** Хърватия изцяло подкрепя членството на Македония в НАТО и  ще подпише Протокола за приемането на Скопие в Северноатлантическия алианс, е съобщил във вторник хърватският вицепремиер и министър на отбраната Дамир Крстичевич, предава  РИА Новости . \r\nВ понеделник правителството на Македония обяви, че Протоколът за приемането на страната в НАТО ще бъде подписан в сряда, 6 февруари. Така 29 държави, членки, изразяват съгласието си тя да се присъедини към системата на НАТО. Докато тече процедурата по приемането Македония ще участва в работата на институциите на НАТО без право на глас.  \r\nВъв вторник ръководителят на хърватското министерство на отбраната посети Скопие и проведе среща с преимера Зоран Заев при закрити врати.   \r\nОт македонското правителство се съобщава, че \"на срещата е предадена подкрепата на Хърватия за интеграцията на Македония в НАТО и е заявено, че тя ще подпише Протокола за членство на нашата държава в алианса. Анонсирана е и подкрепата на Хърватската република за получаване на дата през юни Македония да започне преговорите с ЕС \". \r\nВ отговор премиерът Заев е отбелязал, че за Македония, региона и държавите-членки „НАТО означава надеждност, стабилност и безопасност“.   \r\n***  Европейската Комисията предприема тази стъпка след въпрос, зададен от евродепута Костас Хризогонас, който вече го е задавал нееднократно като отговор на албанската агресия, пише гръцкият седмичник  To Proto Thema .   \r\nХризогонос е питал:“ Според оплакванията от страна на гръцкото малцинство в региона, а също и по публикации, албанското правителство е предприело експроприация на земя в района на крайбрежието между Авлона и Агий Саранда, като използва за предтекст икономическото развитие“.  Той е подчертал, че „значителна част от тези имоти принадлежат на гръцкото малцинство. Това отново демонстрира агресивната нагласа на албанската държава по адрес на гръцкото малцинство, чиито икономически и социални права от години наред се нарушават.“  \r\nОтговорът на депутатския въпрос идва от европейския комисар Йоханес Хан, който отбелязва, че Комисията отдава голямо значение на консолидацията на правата на собственост и управлението на закона при разрешаване на този тип спорове в цяла Албания.“ В отговора си той отбелязва: „В нашия доклад за Албания, публикуван на 17 април 2018, Комисията пише, че по отношение на правната рамка за регистрация, експроприация и компенсация няма никакъв прогрес.“ \r\n*** Гръцкият президент Прокопиос Павлопулос във вторник изпрати послание до Турция, БЮРМ (в този текст – бел. ред.) и Албания, предава гръцката информационна агенция  ANA-MPA . В него се казва, че  тяхното приемане в ЕС зависи от пълното зачитане от тяхна страна на европейското и международното право. \r\nВ изявления след неговата среща в Загреб с президента на Хърватия Колинда Грабар-Китарович, Павлопулос няколкократно повтори, че Гърция и Хърватия поддържат европейската перспектива за балканските държави и желае те да станат членки на ЕС, защото, без съмнение, това е гаранция за мирното съвместно съществуване и за общия креативен курс на развитие на държавите и народите от региона като цяло.   \r\nТой обаче обръща внимание, че европейската перспектива на съседите на Гърция зависи от това дали те уважават европейските права и задължения: \r\n\"Ние сме длъжни да посочим това с цялата си абсолютна искреност: ако те искат да поемат по европейския път, те трябва напълно да зачитат европейския закон.  Това означава, че трябва също така напълно да уважават задълженията и отговорностите, които са предписани от европейския правен ред като цяло, както и задълженията според международното право, като отчитат факта, че международното право е интегрална част от европейското законодателство.\" \r\nПо въпроса за Кипър, той изпраща послание, че Гърция търси справедливо и жизнено решение колкото е възможно по-скоро, като припомня, че Кипър като пълноправен член на ЕС, не може на търпи лимитации на своя суверенитет, каквито са присъствието на окупационни войски или анахронични гаранции от трети държави, \" които са в противоречие със самата същност на европейското и международното право.\" \r\nЩо се отнася до гръко-турските отношения, той посочва, че Гърция иска приятелски и добри съседски отношения с Турция и подкрепя нейната европейска перспектива.  \r\n\"Това обаче предполага, че Турция искрено ще уважава международното и европейското право, а интегрална част от европейския закон е и програмата  NATURA 2000. \" \r\nПо отношение на БЮРМ, гръцкият президент обръща внимание, че \"ние подкрепяме нейната европейска перспектива,\" но отбелязва също, че \"тази перспектива предполага пълно и откровено уважение за цялото европейско законодателство, в това число особено за Преспанския договор. Той трябва да се тълкува и прилага по начин, който не остава нито един елемент на  иредентизъм. Като последица, всяка една контра-атака автоматично ще блокира европейския интеграционен процес за БЮРМ.\" \r\nЩо се отнася до Албания, Павлопулос отбелязва, че подкрепата за нейната европейска перспектива се съобразява с европейското и международното право, а следователно и с фундаменталните права на човека. „Следователно“, пише гръцкият президент в посланието си, „ поведения като тези по отношение на гръцкото малцинство, които брутално обезценяват човешкия живот или открито застрашават фундаментални права, като например правото на собственост, създават сериозна бариера пред европейския път за Албания.\" \r\n*** „Македонските фирми не трябва да се страхуват за своите продукти и търговски марки след Договора от Преспа“, в това увери във вторник вечерта проф. Георги Филипов по скопската телевизия  „Канал 5“ .  Според него политическите причини, поради които се забраняват или не се признават македонските продукти в Евросъюза, с този договор са преодолени. И допълни, че „Докато нашите бизнесмени могат да са спокойни, при съседите цари безпокойство - и при бизнесмените, и сред политиците“. Скопският професор е уточнил, че в понеделник лидерът на „Нова демокрация“ Мицотакис публично е изразил загриженост за търговските наименования за продуктите от Северна Гърция, като е заявил, че стотици фирми, които използват наименованието \"Македония\", остават незащитени.  \r\nСкопската медия пояснява, че и гръцките вестници пишат за това и настояват правителството да защити правото на местните фирми.  \r\nСпоред Преспанския договор през 2019 година трябва да се създаде международна комисия, която в срок до 2022-ра е длъжна да се произнесе по въпроса с търговските марки и наименования. В Скопие обаче все още няма никаква информация кой ще е представител на Македония в комисията и дали правителството вече е започнало подготовката си по тази тема. \r\n*** В традиционната президентска реч за състоянието на съюза Доналд Тръмп предизвика демократите да одобрят финансирането за неговия отдавна мечтан граничен проект, но спря непосредствено преди да обяви извънредно национално положение, поне засега, предава  Reuters . \r\nПред общата сесия в Конгреса говори за имиграционната политика на правителството, след като първо обаче поиска своите 5.7 млрд долара за стената. Искане, което предизвика историческото 35-дневно частично спиране на работата на правителството. Половината от американците го обвиняват за това, както сочат данни от проучване на общественото мнение, проведено от Ipsos. \r\nМилиони американци са гледали обръщението му по телевизията. Така те дават най-голям шанс на Тръмп да обясни защо на южната граница с Мексико е нужна тази стена. Речта беше забавена с една седмица заради прекъсването на работата на федералните институции, която бе подновена на 25 януари.   \r\nПо-рано във вторник в Туитър той обясни, че „ако е нужно, ще издигнем Човешка стена.”", "date": "2019.02.06", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/02/06/2620259/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Във вторник Тереза Мей отправи заплаха към поддръжниците на Брекзит, като настоя, че „няма предложение“ Великобритания да напусне ЕС без гарантирана защита срещу твърда граница в Северна Ирландия, пише  The Guardian .  \r\nВ реч, която изнесе в Белфаст, премиерът на Обединеното кралство заяви, че технологията ще „играе роля“ във всички алтернативни договорености и че тя няма да напри нищо, което да засегне живота на пограничните общности.   \r\nПривържениците на Брекзит светкавично „биха тревога“ заради отделни части от езика на Мей, чиито послания според тях могат да се тълкуват като стъпка назад от предишни обещания.  „Тя знае какво ни е обещала. Я и дори да не знае, какво е казала, ние знаем.“, твърди един от източниците на консервативната  European Research Group. \r\nКоментарите са в навечерието на пътуването на Мей до Брюксел, където в четвъртък ще се срещне с Жан-Клод Югкер, Антонио Таяни и Доналд Туск. Туск и Юнкер са категорични – споразумението за оттегляне няма да се отваря.   \r\nОт Даунинг Стрийт 10 твърдят, че не очакват топъл прием, но смятат, че срещата ще даде знак за началото на нов дипломатически процес, включващ предложения за излизане от „задънената улица“, разработени от депутатите и министрите. \r\n**** Корабът „Маунт Бей“от кралския военноморски флот на Великобритания е пуснал котва в Кюрасао, малък остров само на 50 морски мили от Венецуела, пише всекидневникът  Morning Star .  \r\nВоенноморските сили и морските пехотинци на Великобритания провеждат военно обучение недалеч от Венецуела, съобщава вестникът с твърдението, че откритието е негово.   \r\n„Маунт Бей“ е гигантски десантен кораб от помощните войски в Кралския флот. Той прекара новогодишните празници в Маями, където качи на борда за първи път американски хеликоптер от крайбрежната охрана на САЩ. След това отплава на юг и само на 50 морски мили от Венецуела пусна котва край малкото холандско островче Кюрасао в Карибско море, на 21 януари.   \r\nКралското военноморско командване твърди, че съдът работи по операция срещу наркотрафиканти заедно с Южното американско командване, а именно това подразделение на Пентагона ще извърши първата атака срещу Венецуела.   \r\nМеждувременно британските морски пехотинци провежда тренировка в Белиз за водене на война в джунглата. От Министерството на отбраната информират, че това е „рутинно“ обучение.   \r\nТе са пристигнали там в средата на януари, когато Великобритания засили своята дипломатическа и икономическа кампания срещу венецуелския президент Николас Мадуро.   \r\nПървоначално пехотинците бяха базирани в Поддържащата тренировъчна единица в Белиз на Британската армия, постоянна база, свързана с международното летище на малката централноамериканска държава.   \r\nТе принадлежат към групата „Компанията на 40-те алфа командоси“, изключително отлично обучена елитна част, която е профилирана в близка борба и „е поставена в състояние на много висока готовност от Министерството на отбраната на Великобритания за реакция в кризисни ситуации.“  \r\nПри инвазията в Ирак през 2003 година тези пехотинци бяха сред първите британски военни части, които навлязоха в  страната. \r\n*** В сряда канцлерът от правителството в сянка Джон МакДонел възнамерява да предупреди за вероятността от поредица от синдикални стачки, ако лейбъристите спечелят следващите общи избори, пише вестник  The Daily Express .  \r\nТой залага на факта, че при едно лейбъристко правителство ще се даде възможност да се възроди широкомащабно трейдюнионистко движение като онова, което е съществувало през 19 век. За първи път се чува толкова силен глас, който предупреждава публично какво би могло да се случи, ако Джеръми Корбин влезе на Даунинг Стирйт 10. Това вече предизвиква тревога, че Великобритания може да изпадне в хаоса на стачките от 70-те години на миналия век. Съюзникът на Корбин възнамерява да разкрие плановете си на среща, на която ще се отбележи 30-тата годишнина от създаването на Института за трудови права.  \r\nОчаква се в сряда той да каже: “Трейдюнионисткото движение през 19 век беше плод на сблъсъка между работниците и икономика, при която заплащането беше ниско. Днес отново имаме ниско трудово възнаграждение и несигурност, при което някои работят дълги часове, а други се борят да си намерят работа.“ \r\n***", "date": "2019.02.06", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/02/06/2620260/sport-v-sryada-lazarov-shte-igrae-sreshtu-verdasko-v-turnira-sofia-open.html", "text": "Александър Лазаров се изправя срещу Фернандо Вердаско във втория мач от обедната сесия в сряда.  \r\nБългаринът постигна две победи в квалификациите, стигна до основната схема и се нареди сред първите 500 тенисисти в света. Срещата му с Вердаско е на централиня корт на „Арена Армеец“ в сряда веднага след двубоя межди Мирза Башич и Мартин Клижан, който започва в 12.00 ч.  \r\nТретият мач от програмата с българско участие е при двойки, мъже - Адриан Андреев и Димитър Кузманов излизат в първия кръг на двойки срещу шампионите от 2018 година Робин Хаасе и Матве Миделкооп.", "date": "2019.02.06", "title": "Спорт: В сряда Лазаров ще играе срещу Вердаско в турнира Sofia Open"}
{"url": "http://www.focus-news.net/news/2019/02/06/2620253/morning-star-britansko-prisastvie-v-blizost-do-venetsuela-budi-tvarde-mnogo-trevogi.html", "text": "Корабът „Маунт Бей“от кралския военноморски флот на Великобритания е пуснал котва в Кюрасао, малък остров само на 50 морски мили от Венецуела, пише всекидневникът  Morning Star .  \r\nВоенноморските сили и морските пехотинци на Великобритания провеждат военно обучение недалеч от Венецуела, съобщава вестникът с твърдението, че откритието е негово.   \r\n„Маунт Бей“ е гигантски десантен кораб от помощните войски в Кралския флот. Той прекара новогодишните празници в Маями, където качи на борда за първи път американски хеликоптер от крайбрежната охрана на САЩ. След това отплава на юг и само на 50 морски мили от Венецуела пусна котва край малкото холандско островче Кюрасао в Карибско море, на 21 януари.   \r\nКралското военноморско командване твърди, че съдът работи по операция срещу наркотрафиканти заедно с Южното американско командване, а именно това подразделение на Пентагона ще извърши първата атака срещу Венецуела.   \r\nМеждувременно британските морски пехотинци провежда тренировка в Белиз за водене на война в джунглата. От Министерството на отбраната информират, че това е „рутинно“ обучение.   \r\nТе са пристигнали там в средата на януари, когато Великобритания засили своята дипломатическа и икономическа кампания срещу венецуелския президент Николас Мадуро.   \r\nПървоначално пехотинците бяха базирани в Поддържащата тренировъчна единица в Белиз на Британската армия, постоянна база, свързана с международното летище на малката централноамериканска държава.   \r\nТе принадлежат към групата „Компанията на 40-те алфа командоси“, изключително отлично обучена елитна част, която е профилирана в близка борба и „е поставена в състояние на много висока готовност от Министерството на отбраната на Великобритания за реакция в кризисни ситуации.“  \r\nПри инвазията в Ирак през 2003 година тези пехотинци бяха сред първите британски военни части, които навлязоха в  страната.  Ивелина Ватова", "date": "2019.02.06", "title": "Morning Star: Британско присъствие в близост до Венецуела буди твърде много тревоги"}
{"url": "http://www.focus-news.net/news/2019/02/06/2620261/gd-granichna-politsiya-normalen-e-trafikat-na-vsichki-granichni-kontrolno-propuskatelni-punktove.html", "text": "Нормален е трафикът на всички гранични контролно-пропускателни пунктове. Това съобщиха от  ГД „Гранична полиция“ . Информацията е към 06.00 часа.", "date": "2019.02.06", "title": "ГД „Гранична полиция“: Нормален е трафикът на всички гранични контролно-пропускателни пунктове"}
{"url": "http://www.focus-news.net/news/2019/02/06/2620263/predstoyashti-sabitiya-v-stranata-za-6-fevruari-agentsiya-fokus.html", "text": "От 9.00 часа ще се проведе заседание на Народното събрание.  \r\n*** \r\nОт 10.00 часа Министерският съвет ще проведе седмичното си заседание.  \r\n*** \r\nОт 08.45 часа в сградата на Министерството на отбраната ще започне двудневна конференция на началника на отбраната ген. Андрей Боцев. На нея ще присъства и заместник министър-председателят по обществения ред и сигурността и министър на отбраната Красимир Каракачанов. \r\n*** \r\nОт 09.00 часа 6 състав на Специализирания наказателен съд ще заседава по делото срещу Емил М., Мартин Д. и Калоян Б., обвинени в организиране и ръководене на организирана престъпна група. \r\n*** \r\nОт 10.00 часа 8 състав на Специализирания наказателен съд ще заседава по делото срещу Цветан В., Александър П., Илиан З. и др. обвинени в организиране и ръководене на организирана престъпна група. \r\n*** \r\nОт 10.00 часа 2 състав на Специализирания наказателен съд ще заседава по делото срещу Божидар К., Иван Т., Георги И. и др. обвинени в организиране и ръководене на организирана престъпна група. \r\n*** \r\nОт 11.00 часа в Националния пресклуб на БТА ще бъде даден официалният старт на националната система за верификация на лекарствата в България. \r\n*** \r\nОт 11.00 часа 10 състав на Специализирания наказателен съд ще заседава по делото срещу Владимир Н., Томи Х., Стоян Ст., обвинени в организиране и ръководене на организирана престъпна група. \r\n*** \r\nОт 11.00 часа в Литературен клуб „Перото“ в НДК Съюзът на артистите в България организира официална пресконференция по обявяване на дългоочакваните номинации за Националните награди за сценични изкуства ИКАР 2019. \r\n*** \r\nОт 13.00 часа в зала „Сердика“ на София Хотел Балкан ще се проведе експертната дискусия: „Интегриран национален план за енергетика и климат за периода до 2030 г.“ Сред лекторите ще бъдат:  Жечо Станков, зам.-министър на енергетиката, Ивайло Алексиев, Изпълнителен директор на Агенцията за устойчиво енергийно развитие, Юлиан Попов, главен експерт на Европейската климатична фондация и др. \r\n*** \r\nОт 13.30 часа в заседателната зала на Висшия съдебен съвет ще се проведе заседание на Прокурорската колегия.  \r\n*** \r\nОт 14.00 часа в Бизнес салона на хотел „Кристал Палас“ ще се състои кръгла маса на тема „Бизнес и образование – перспективи и предизвикателства“, организирана от изпълнителния директор на „Национална компания индустриални зони“ ЕАД (НКИЗ) Антоанета Барес. На събитието ще присъства и министърът на икономиката Емил Караниколов.  \r\n*** \r\nОт 13.00 часа в 12 състав на Специализирания наказателен съд ще се гледа делото срещу Гриша Г., Данаил Г., Емилия С. и др., обвинени в образуване и ръководене на организирана престъпна група.  \r\n*** \r\nОт 13.30 часа в 6 състав на Специализирания наказателен съд ще се гледа делото срещу Атанас А., Красимир Я. и Николай Р., обвинени в организиране и ръководене на престъпна група.  \r\n*** \r\nОт 14.00 часа в 4 състав на Специализирания наказателен съд ще се гледа делото срещу Георги З., обвинен в образуване и ръководене на организирана престъпна група.  \r\n*** \r\nОт 14.00 часа в сградата на Агенция „Пътна инфраструктура“ ще бъдат отворени офертите за строителен надзор при изграждането на 33 км от пътя Мездра-Ботевград.  \r\n*** \r\nОт 14.30 часа в 6 състав на Специализирания наказателен съд ще се гледа делото срещу Веселин П. и Юлия Д., обвинени в безстопанственост. \r\n*** \r\nОт 18.30 часа в Литературен клуб „Перото“ ще се състои семинар на тема „Иновация в действие“. \r\n*** \r\nОт 19.00 часа в кино „Люмиер Лидл“ ще се излъжи филмът „Роди се звезда“. \r\n*** \r\nОт 19.00 часа в столичната зала „Универсиада” ще се проведе концерт на John Steel.   \r\n*** \r\nОт 19.00 часа в зала „България“ ще се състои цикъл от четири кантатно-ораториални концерта „Симфониета „София“ и НФХ „Св. Обретенов“. \r\n*** \r\nОт 19.30 часа в ДНК – пространството за съвременен танц и пърформанс ще се състои спектакълът „The Victory day“. \r\n*** \r\nОт 20.00 часа в зала 1 на НДК ще се състои концерт на фламенко китариста Висенте Амиго – Сърцето на Андалусия.   \r\n*** \r\nОт 10.30 в Регионална библиотека „Пейо Яворов“ ще се проведе брифинг по повод закупуването на единствената в България машина за почистване на книги.   \r\n*** \r\nОт 11.00 часа на пл. „Атанас Сиреков“ ще се проведе ритуал по издигане на националния флаг на Република България и флаговете на Европейския съюз и Община Бургас, както и благодарствен молебен за благоденствието на свободен Бургас по повод 141 години от Освобождението на града.  \r\n*** \r\nОт 11.30 часа пред Паметника на руските освободители ще се проведе тържествен ритуал по отдаване на военни почести и полагане на венци и цветя.  \r\n*** \r\nОт 12.00 часа в Историческия музей на ул. „Лермонтов“ 31 ще бъде открита фотоизложба, проследяваща историята и създаването на национален парк-музей „Шипка“.  \r\n*** \r\nОт 12.30 часа на площад „Атанас Сиреков“ ще се проведе празничен концерт.  \r\n*** \r\nОт 16.00 часа в заседателната зала на Община Бургас ще бъдат наградени победителите от кампанията за разделно събиране на отпадъци. Наградите ще връчи зам.-кметът по европейски политики и околна среда Руска Бояджиева.  \r\n*** \r\nОт 18.00 часа в Дома на писателя ще бъде представен спектакълът „Свободата - творческо вдъхновение“, по сценарий на Георги Райков.  \r\n*** \r\nОт 18.00 часа в залата на НЧ „Просвета 1888” в Поморие ще се състои премиерата на филма „Поморие – скритата перла”.  \r\n*** \r\nОт 10.00 часа до 16.00 часа в централното фоайе на Варненския свободен университет „Черноризец Храбър“ строителният бранш ще разкрие професионални тайни пред студенти и ученици на тема „Работна площадка – професия строител“. \r\n*** \r\nОт 14.00 до 16.00 ч. в офиса на партия ГЕРБ на ул. „Георги Бенковски” №1 Марица Гърдева, председател на комисията „Туризъм, търговия и рекламна дейност” към ОбС, ще приема граждани. \r\n*** \r\nОт 14.00 часа в хотел „Адмирал“ министърът на земеделието, храните и горите Румен Порожанов ще открие земеделски форум „Националните приоритети в земеделието“.  \r\n***  \r\nОт 10.00 часа в Малката зала на ДКЦ 1 ще бъде представен  най-новия специалист на лечебното заведение - ембриолог. Такъв до момента в област Велико Търново липсваше, въпреки нуждата на десетките двойки с репродуктивни проблеми в региона. \r\n***  \r\nОт 10.30 часа в пресклуба на БТА ще се състои пресконференция на групата за народни танци \"Плетеница\". Нейният ръководител хореографът Николай Корчев ще представи предстоящи и интересни инициативи и семинари, които ще бъдат организирани във Велико Търново.  \r\n***  \r\nВ 15.00 часа в Зала 302 на Община Велико Търново ще се състои брифинг по повод посещението на делегация от Световната банка.  \r\n*** \r\nОт 17.00 часа в малка зала на ХГ „Иван Фунев“ доц. д-р Нарцис Торбов и Александра Петрова ще представят Археологическите проучвания в местността Градище и местността Манастирски дол през 2018 година“. \r\n*** \r\nОт 17.00 часа в Камерна зала на ДКТ ще бъде представена постановката „Красавицата и княза“ по Ф. М. Достоевски. \r\n*** \r\nОт 09.30 часа и от 10.30 часа в Детска градина № 9 и Детска градина № 25 ще се състоят куклени спектакли „Глупавият вълк“.  \r\n*** \r\nОт 15.00 часа в Държавен куклен театър „Дора Габе“ ще се играе спектакълът „Тайнственото речно конче“.  \r\n*** \r\nОт 14.30 часа в дом-паметник „Йордан Йовков“ Стефан Караиванов и Васил Чардаклиев ще представят книгата „Васил Левски – по спомени на Васил Караиванов, първи братовчед на Апостола“.  \r\n*** \r\nОт 19.00 часа в младежкия център в Концертна зала ще се играе спектакълът „Хлапачката от 13-ия етаж“.  \r\n*** \r\nОт 14.00 часа в заседателната зала на Община Кюстендил ще се проведе обществено обсъждане за изменението на общия устройствен план.  \r\n*** \r\nОт 18.00 часа в зала „Катя Попова“ ще се състои концерт на Общински хор ,,Гена Димитрова\" ,,С песните на Русия\". \r\n*** \r\nОт 09.00 часа в Зала 2 на Окръжен съд ще се гледа делото на подсъдимите Николай Б. и Димитър Д. Срещу Николай Б. е повдигнат обвинение в това, че като преподавател в Университет по хранителни технологии /УХТ/ - Пловдив е поискал подкуп от студенти. Срещу Димитър Д. е повдигнато обвинение за съучастие. \r\n*** \r\nОт 12.00 часа във фоайето на МБАЛ „Св. Мина“ ще се проведе общо събрание на колектива, във връзка с приемането на новата структура, касаеща развитието на здравното заведение. \r\n*** \r\nОт 18.00 часа в залата на Народно читалище „Просвета 1888” ще се състои премиерата на филма „Поморие – скритата перла“.  \r\n*** \r\nОт 10.30 часа в зала 712 на Областна администрация-Разград ще се състои учредително събрание на Областния съвет за интеграция на хората с увреждания.  \r\n*** \r\nОт 11.00 часа в зала 247 в сградата на Община Смолян ще се проведе пресконференция по проект № BG16RFOP001-1.022-0003-C01 „Изграждане на нови социални жилища в град Смолян“  който се осъществява с финансовата подкрепа на Оперативна програма „Региони в растеж” 2014-2020, съфинансирана от Европейския съюз чрез Европейския фонд за регионално развитие. \r\n*** \r\nОт 13.00 часа в Сесийната зала на Община Смолян ще се проведе заседание на Общинския съвет.  \r\n*** \r\nОт 19.00 часа в Зала 1 на Родопски драматичен театър „Николай Хайтов“ Валя Балканска ще бъде удостоена със званието „почетен член” на Гайдарската асоциация на церемония.  \r\n*** \r\nОт 14.00 часа в приемната на обществения посредник Стара Загора, бул. „Митр. Методи Кусев“34 А, ет.1 ще бъде представен отчет за дейността на обществен посредник.", "date": "2019.02.06", "title": "Предстоящи събития в страната за 6 февруари (Агенция „Фокус“)"}
{"url": "http://www.focus-news.net/news/2019/02/06/2620262/aktualna-patna-obstanovka.html", "text": "Информация за състоянието на републиканските пътища към 06.00 часа на 06.02.2019 г., предоставена от  Агенция „Пътна инфраструктура“ . Метеорологична обстановка:  \r\nТемпературите са в интервала - 4° до + 7°. Времето над страната е предимно облачно. Слаб вятър духа в областите Пловдив, Добрич, Шумен, Варна, Бургас, Перник, Смолян, Хасково и Кюстендил. Слаб дъжд вали в област Монтана, Видин и в района на Микре, Троян, Априлци, Добродан, Шипково и Беклеме/обл.Ловеч/; АМ „Хемус“/км 39-55 обл.София/ и Сливо поле/обл.Русе/. Пътните настилки са предимно сухи, на места мокри, по усойните и планински райони частично заледени, обработени и проходими при зимни условия. \r\nОграничена видимост поради мъгла:  \r\n- до 20-30 м. в района на Беклеме и Шипково/обл.Ловеч/; Горно Белотинци/обл.Монтана/; АМ“Хемус“/обл.София/;  \r\n- до 50 м. в област Видин и в района Котел/обл.Сливен/; Криводол, Б.Слатина и Борован/обл.Враца/; Кнежа и Вълчитрън/обл.Плевен/; Обзор-Сл.бряг;  \r\n- до 100 м. в района на Антоново и Омуртаг/обл.Търговище/; Градина и Любеново/обл.Плевен/; Ловеч, Летница, Априлци, Ябланица/обл.Ловеч/; Вълчедръм/обл.Монтана/; Босна и М.Търново/обл.Бургас/; Русе;  \r\n- до 150 м. в област Добрич. Състояние на автомагистралите:  АМ „Тракия“:  \r\nОбласт София:  \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението по АМ „Тракия“ при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението по АМ „Тракия“ в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. Срок до 31.03.2019 г. \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. Срок до 31.03.2019 г. Област Стара Загора:  \r\nВременно движението по АМ „Тракия“ в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  ОПУ Бургас:  \r\nДвижението в участъка Деветак – Ветрен от км 308+107 до км 359+475 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок до 08.02.2019 г. АМ „Хемус“:  Област София:  \r\nДвижението от км 30+260 до км 30+450 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. „Ботевград“, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 06.02.2019 г.;  \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението по АМ „Хемус“ от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. АМ „Марица“:  няма ограничения. АМ „Черно море“:  \r\nOбласт Варна:  \r\nДвижението по АМ \"Черно море\" от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г. АМ „Струма“:  \r\nОПУ София:  \r\nДвижението по АМ \"Струма\" в тунел \"Мало Бучино\" посока Перник се осъществява в една лента поради ремонтни дейности по облицовъчните пана. Ограничението е в активната лента. Движението се извършва в изпреварващата лента. Участъкът е сигнализиран с пътни знаци и скоростта на движение се ограничава до 50 км/ч. Срок 06.02.2019 г. Въведени ограничения по основните пътни направления:  1. Проходи:  \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Троянски“ - забранен за всички МПС. \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ – отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа:  Ограничения в движението на МПС по първокласната пътна мрежа:  \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област Видин:  \r\nДвижението по път I-1 Скомля – Медовница от км 52+000 до км 54+000 се осъществява с повишено внимание поради подмяна на мантинели. Срок до 11.02.2019 г.  Област София:  \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението по път I-1 Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път I-1 Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград и скоростта се ограничава до 40 км/ч. Срок до 06.02.2019 г. Област Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  Област Русе:  \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  Област София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  Област Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Велико Търново:  \r\nДвижението в участъка Полски Тръмбеш – Велико Търново от км 88+050 до км 93+060 се осъществява с повишено внимание поради изсичане на храсти. Срок до 15.02.2019 г. Област Габрово:  \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. Област Стара Загора:  \r\nДвижението в участъка Стара Загора – Ягода от км 213+800 до км 225+600 се осъществява в една лента поради извършване на ремонтни дейности на СПО. Движението се регулира от сигналисти. Срок до 08.02.2019 г. Област Кърджали:  \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  Област Бургас:  Движението по път I-6 от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; Област Хасково:    \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  Област Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; Област Бургас:  \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.03.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; Състояние на републиканската пътна мрежа:  Ремонтни дейности и временна организация на движението /ВОД/:  ОПУ-Благоевград:  \r\nВременно са въведени следните ограничения за движение на МПС:  \r\nПът III-108: Временно движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности. Срок до 28.02.2019 г. \r\nРемонтни дейности: няма. ОПУ-Бургас:  \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.03.2019 г. \r\nПът III-795: Движението по път III-795 от км 28+600 до км 53+000 в участъка Житосвят – Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-906: Движение с повишено внимание по път ІІІ-906 от км 34+100 до км 61+300 поради локални ремонтни дейности по пътното платно /полагане на студена асфалтова смес/. Участъкът е сигнализиран с пътни знаци. Срок до 08.02.2019 г. \r\nПът III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. ОПУ-Варна:  \r\nВременно са въведени следните ограничения за движение на МПС: няма. \r\nРемонтни дейности: няма. ОПУ-Велико Търново:  \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. ОПУ-Видин:  \r\nВременно са въведени следните ограничения за движение на МПС: няма. \r\nРемонтни дейности: няма. ОПУ-Враца:  \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.12.2019 г. ОПУ-Габрово:  \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец – Крамолин при км 10+080 между с. Кормянско и с. Малки Вършец е ограничено за пътни превозни средства с ширина, включително товара, по - голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с.Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004 Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на ППС се осъществява през улици в урбанизирана територия на гр. Габрово. Поставена е необходимата пътна сигнализация. Срок до 28.02.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. ОПУ-Добрич:  \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 29.02.2019 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 28.02.2019 г. ОПУ-Кюстендил:  \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 28.02.2019 г.; \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 07.02.2019 г.; \r\nПът III-623: Движението по път III-623 от км 0+000 до км 11+400 Големо село – Мало село – Мламолово се осъществява с повишено внимание поради с поради частични ремонтни дейности на асфалтовата настилка. Участъкът е сигнализиран с пътни знаци. Срок до 06.02.2019 г. ОПУ-Кърджали:  \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. ОПУ-Ловеч:  \r\nВременно са въведени следните ограничения за движение на МПС: \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок до 28.02.2019 г. \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 28.02.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 28.02.2019 г. ОПУ-Монтана:  \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности:  \r\nПът ІІІ-114: Движението по път ІІІ-114 Василовци – Дондуково от км 13+500 до км 18+000 се осъществява в една лента поради ремонтни дейности. Участъкът е сигнализиран с пътни знаци, водачите да се движат с повишено внимание. Срок до 06.02.2019 г. ОПУ-Пазарджик:    \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  ОПУ-Перник:  \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: \r\nПът ІІІ-623: Движението по път III-623 Жабляно – Земен от км 46+000 до км 48+000 се осъществява в една лента поради опасност от падащи камъни. Движението се регулира с пътни знаци. Водачите на МПС да се движат със съобразена скорост и повишено внимание. Срок до 28.02.2019 г. ОПУ-Плевен:  \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. ОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Целогодишно. \r\nРемонтни дейности: няма. ОПУ-Разград:  \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. ОПУ-Русе:  \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. ОПУ-Силистра:  \r\nВременно са въведени следните ограничения за движение на МПС: няма. \r\nРемонтни дейности: няма. ОПУ-Сливен:  \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: \r\nПът III-706: Движението по път III-706 гран. Търговище – Ябланово – Тича от км 7+500 до км 20+700 се осъществява в една лента поради подмяна на мантинели. Срок до 06.02.2019 г. ОПУ-Смолян:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-861: Ограничено е движението за всички МПС по път ІІІ-861 от км 31+040 (граница с ОПУ – Пловдив) до км 40+833 (разклон Национална астрономическа обсерватория), поради паднали и падащи множество дървета. Срок до 07.02.2019 г.; \r\nПът ІІІ – 864: Движението по път III-864 Стойките – Пампорово е ограничено за МПС над 12 тона с ремаркета и полуремаркета, а леките автомобили да се движат задължително с вериги. Срок до 07.02.2019 г.; \r\nПът-8631: Движението по път III-8631 Момчиловци – Славейно е ограничено при местност Момина вода от км 0+000 до км 5+993 за всички МПС, поради паднали и падащи множество дървета. Срок до 07.02.2019 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; Всички МПС да се движат с вериги. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 28.02.2019 г. ОПУ-София:  \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. ОПУ-Стара Загора:  \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. ОПУ-Търговище:  \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; ОПУ-Хасково:  \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. ОПУ-Шумен:  \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. ОПУ-Ямбол:  \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.02.06", "title": "Актуална пътна обстановка"}
{"url": "http://www.focus-news.net/news/2019/02/06/2620266/nimh-oblachnostta-shte-e-znachitelna-i-na-mnogo-mesta-shte-ima-slabi-valezhi-ot-dazhd-maksimalnite-temperaturi-shte-sa-mezhdu-4-i-9.html", "text": "Днес облачността ще е значителна и на много места ще има слаби валежи от дъжд. Атмосферното налягане е по-високо от средното за месеца, в следобедните часове още ще се повиши. Със слаб до умерен северен вятър ще нахлува студен въздух. С понижението на температурите, в края на деня и през нощта срещу четвъртък, дъждът в Предбалкана и по високите полета на Западна България ще преминава в сняг. Максималните температури ще са между 4° и 9°. Това съобщи за Агенция „Фокус“ Боряна Маркова, дежурен синоптик в  Националния институт по метеорология и хидрология (НИМХ) .  \r\nНад Черноморието ще преобладава облачно време с валежи от дъжд, по-значителни на места по южното крайбрежие. Ще духа умерен, временно до силен северен вятър.Температурите на въздуха ще се понижат, максималните ще са между 5° и 8°. Температурата на морската вода е около 7°. Вълнението на морето ще е 3-4 бала.   \r\nНад планините ще бъде облачно, мъгливо и ще превалява сняг, под 1000 метра – слаб дъжд. Вечерта и в по-ниските части дъждът ще преминава в сняг. Ще духа умерен до силен изток-североизточен вятър, с него температурите ще се понижават. Максималната на височина 1200 метра ще е около 2°, на 2000 метра – около минус 4°.", "date": "2019.02.06", "title": "НИМХ: Облачността ще е значителна и на много места ще има слаби валежи от дъжд, максималните температури ще са между 4° и 9°"}
{"url": "http://www.focus-news.net/news/2019/02/06/2620264/predstoyashti-mezhdunarodni-sabitiya-za-6-fevruari-agentsiya-fokus.html", "text": "b> Брюксел.   Македония подписва Протокола за присъединяване към НАТО. \r\n***  Двудневната визита на гръцкия премиер Алексис Ципрас в Турция продължава със среща с Вселенския патриарх Вартоломей. \r\n***  Председателят на ЕК Жан-Клод Юнкер и председателят на Съвета на ЕС Доналд Туск ще се срещнат с ирландския премиер Лео Вардакар. \r\n***  Ще се проведе среща на министрите на външните работи на страните от международната коалиция срещу „Ислямска държава“. \r\n***", "date": "2019.02.06", "title": "Предстоящи международни събития за 6 февруари (Агенция „Фокус“)"}
{"url": "http://www.focus-news.net/news/2019/02/06/2620267/pravitelstvoto-shte-glasuva-dopalnitelni-razhodi-po-byudzheta-na-darzhavnata-komisiya-po-sigurnost-na-informatsiyata.html", "text": "Правителството ще гласува допълнителни разходи по бюджета на Държавната комисия по сигурност на информацията. Това е заложено в програмата на редовното   правителственото заседание .  Министрите ще разгледат и постановление за изменение и допълнение на правилника за прилагане на Закона за развитието на академичния състав.  По време на заседанието ще бъде разгледано и  споразумение за сътрудничество между Министерството на финансите и Организация за икономическо сътрудничество и развитие  (ОИСР). \r\nПрисъединяването на страната към ОИСР е кауза с високо значение за страната, тъй като дейността на тази организация обхваща почти всички аспекти на социално-икономическия живот. Общата стойност на прегледа е в размер на 90 000 евро, от които се изисква българското Министерство на финансите да заплати 50 000 евро доброволна вноска, а останалата част (40 000 евро) се съфинансира от холандските партньори (Министерството на финансите на Кралство Нидерландия в качеството му на съпредседател на мрежата Висши държавни служители в областта на бюджета за страните от ЦИЮЕ) чрез отделен превод директно на ОИСР.", "date": "2019.02.06", "title": "Правителството ще гласува допълнителни разходи по бюджета на Държавната комисия по сигурност на информацията"}
{"url": "http://www.focus-news.net/news/2019/02/06/2620245/edin-chovek-zagina-a-drugi-14-dushi-postradaha-pri-tezhka-verizhna-katastrofa-na-am-struma-kray-selo-damyanitsa-obzor.html", "text": "Един човек загина, 14 души пострадаха при тежка верижна катастрофа на АМ „Струма“ край село Дамяница. Трима от пострадалите са в тежко състояние. Верижният инцидент между 30 автомобила стана около 08.00 часа във вторник. На място са се отзовали 12 екипа на Центъра за спешна медицинска помощ – Благоевград и 1 от Дупница. По информация от  директора на Спешна помощ – Благоевград д-р Красимир Михайлов  пострадалите са били извозени до различни лечебни заведения в Сандански, Петрич и Благоевград. 10 от ранените са настанени в Сандански, като сред тях има 2-ма в тежко състояние. Другият пострадал, който също е в тежко състояние, е транспортиран до Петрич.  Кметът на общината Димитър Бръчков  каза, че става дума за гръцка гражданка, която е в реанимацията на болницата в града. Останалите пострадали са транспортирани до Благоевград, като са настанени в частна болница. От  Министерството на здравеопазването  съобщиха, че 3-ма души са извозени до различни лечебни заведения с лични автомобили. От там уточниха също, че ранените, сред които 6 жени и 8 мъже на възраст между 32 и 72 години, са с различни травми – фрактури на таз, глава, гръден кош и политравми. В дейностите по спасяването и изваждането на пострадалите са участвали и 4 екипа на Регионална дирекция „Пожарна безопасност и защита на населението“ – Благоевград. По думите на  директора на дирекцията инж. Георги Пармаков , екипите на пожарната са извършили и обезопасителни дейности с оглед на това да няма изтичания на гориво или опасност от възникване на пожари. Отговорните институции са били подпомогнати и от месни жители на село Дамяница, каза  кметът на населеното място Атанас Ангелов . Според него сред пострадалите има много хора, които са близки, роднини или познати на населението в селото. По отношение на загиналия мъж,  директорът на ОД на МВР – Благоевград старши комисар Николай Хаджиев  уточни на извънреден брифинг от мястото на инцидента, че той е бил на около 55 години, роден през 1964 година като е жител на Област Благоевград. Той добави, че до смъртта на мъжа се е стигнало, след като той е напуснал превозното средство, което е шофирал, за да сигнализира на останалите участници в движението, че е станала катастрофа, но е бил ударен от товарен автомобил. По непотвърдена информация починалият е от санданското село Ново Делчево. Кметът на Община Сандански Кирил Котев от своя страна посочи, че най-вероятната причина за тежката катастрофа е гъста мъгла. Обстоятелствата, довели до инцидента се изясняват от екип от 9 души и 2 мобилни центъра за разследване, оборудвани с дрон на Националната следствена служба, каза  директорът ѝ Борислав Сарафов . Той отбеляза, че произшествието е много тежко, затова процесуално-следствените действия ще продължат по-дълго време, като ще бъдат насочени и конкретни експертизи, които да бъдат извършени. Сарафов подчерта, че се извършват и десетки разпити на очевидци, участвали и пострадали при пътнотранспортното произшествие, уточнявайки, че за момента ще бъде говорено само с онези от ранените, чието състояние позволява. \r\nЛивия НИНОВА", "date": "2019.02.06", "title": "Един човек загина, а други 14 души пострадаха при тежка верижна катастрофа на АМ „Струма“ край село Дамяница (ОБЗОР)"}
{"url": "http://www.focus-news.net/news/2019/02/06/2620265/sport-barselona-sas-spetsialni-ekipi-sreshtu-real-madrid.html", "text": "На първия полуфинал в сряда вечерта срещу Реал Мадрид за Купата на Краля на стадион „Камп Ноу“ футболистите от Барселона ще излязат с уникални фланелки. За да отбележат китайската Нова година, годината на свинята, която започна в началото на тази седмица, имената на играчите ще са изписани и на китайски.   \r\nГолемият въпрос беше дали Лионел Меси ще попадне в групата на старши треньора Ернесто Валверде за предстоящия двубой с Реал Мадрид, тъй като аржентинецът имаше здравословен проблем. Според информация от испанските медии той е включен в състава за мача довечера.  \r\n Срещата започва в 22.00 часа българско време.", "date": "2019.02.06", "title": "Спорт: Барселона със специални екипи срещу Реал Мадрид"}
{"url": "http://www.focus-news.net/news/2019/02/06/2620268/niggg-ban-6-slabi-trusa-sa-registrirani-tazi-sutrin-v-cherno-more-na-okolo-30-km-ot-burgas.html", "text": "6 слаби труса са регистрирани тази сутрин в Черно море, на около 30 км от Бургас и на около 15-20 км от нос Емона и Слънчев бряг. Това съобщиха за  Агенция „Фокус”   от  Националния институт по геофизика, геодезия и география (НИГГГ) при БАН . Трусовете са слаби - с магнитуд между 2,4 и 2,2 по Рихтер. Първият е регистриран в 05.50 часа, като продължават и в момента. Дълбочината им е различна, но земетресенията са плитки- между 3 км и 6км.  \r\nНяма данни някой от трусовете да е усетен.  \r\nИрина ИВАНОВА", "date": "2019.02.06", "title": "НИГГГ-БАН: 6 слаби труса са регистрирани тази сутрин в Черно море, на около 30 км от Бургас"}
{"url": "http://www.focus-news.net/news/2019/02/06/2620269/parlamentat-shte-razgleda-iztsyalo-nov-zakon-za-targovskata-tayna-na-parvo-chetene.html", "text": "Парламентът ще разгледа изцяло нов Закон за търговската тайна на първо четене. Това предвижда седмичната проектопрограма за работа на  Народното събрание . Законопроектът е внесен от Министерски съвет и основната му цел е привеждането на действащата в страната правна закрила на търговските тайни в съответствие с изискванията на европейското законодателство, както и подобряване ефективността на юридическата защита на търговските тайни от незаконно придобиване, използване и разкриване. В законопроекта са дадени определения за ключови понятия, като търговска тайна, притежател на търговска тайна, нарушител и стоки - предмет на нарушение. В законопроекта са предвидени изключенията от обхвата на закона и са посочени критериите, относими към преценката за правомерност или неправомерност на придобиването, използването и разкриването на търговски тайни.  \r\nПреди разглеждането на този законопроект депутатите ще се занимаят с предложенията на БСП и „Обединени патриоти“ в седмичната програма, тъй като е първа сряда от месеца. От ПГ на „БСП за България“ предлагат първо четене на Закона за отговорността на държавата и общините за вреди. Предложенията на опозицията са свързани с нормативния режим за отговорността на държавата и общините за причинени вреди. Чрез измененията от БСП предлагат да се разшири обхватът, като се допълва, че държавата и общините носят отговорност и за вреди, причинени от действието на отменени или обявени за нищожни подзаконови нормативни актове. БСП предлагат правни основания за хората за търсене на обезщетения на вреди, причинени от държавата чрез нейните разследващи органи и органите на съдебната власт.  \r\nНа вниманието на депутатите се поставят и измененията в Закона за местното самоуправление и местната власт, внесени от „Обединени патриоти“. С предложенията се цели създаване на правна възмжност, а не задължение, общините да изграждат звена за контрол по изпълнението на актовете на общинския съвет и на кмета на общината, свързани с опазването на обществения ред, общинското имущество и организацията на движението в населените места. „Обединени патриоти“ предлагат да се предоставят минимални правомощия на служителите на тези звена като да изискват документ за самоличност, да съставят протоколи за предупреждения и временно да ограничават правото на свободно придвижване на лице до пристигане на полицейските органи и да връчат предписания за отстраняване на извършено нарушение. Предложените промени ще създадат условия за подобряване на контролната и административно-наказателна дейност на общините.", "date": "2019.02.06", "title": "Парламентът ще разгледа изцяло нов Закон за търговската тайна на първо четене"}
{"url": "http://www.focus-news.net/news/2019/02/06/2620270/v-sofiya-zapochva-dvudnevna-konferentsiya-na-nachalnika-na-otbranata-general-andrey-botsev.html", "text": "В София започва двудневна конференция на началника на отбраната генерал Андрей Боцев. Това съобщиха от пресцентъра на  Министерството на отбраната . Темата на форума е: „Тенденции и предизвикателства при организационното изграждане и развитие на въоръжените сили в условията на динамично променяща се среда на сигурност и реалностите с окомплектоване на Въоръжените сили на Република България“. На конференцията ще присъстват заместник министър-председателят по обществения ред и сигурността и министър на отбраната Красимир Каракачанов, народни представители, висшият команден състав, генерали и офицери от видовете въоръжени сили, национални представители в командните структури на НАТО, Европейския съюз и структури на силите на НАТО от Балканския регион, директори на дирекции в Щаба на отбраната и Министерството на отбраната, началници и командири на структури на пряко подчинение на министъра на отбраната.  \r\nПрез втория работен ден началникът на отбраната генерал Андрей Боцев ще представи „Анализ на подготовката, войсковия ред и дисциплината в Българската армия и структурите на пряко подчинение на министъра на отбраната през учебната 2018 г.“. Поканен е да присъства президентът и върховен главнокомандващ въоръжените сили на Република България Румен Радев.", "date": "2019.02.06", "title": "В София започва двудневна конференция на началника на отбраната генерал Андрей Боцев"}
{"url": "http://www.focus-news.net/news/2019/02/06/2620275/denyat-6-fevruari-v-balgarskata-istoriya.html", "text": "На тази дата е се навършват 7 години от наводнението в село Бисер. Отбелязваме и Освобождението на Бургас, след като руски отряд, командван от ген. Лермонтов, влиза в града в хода на Руско-турската освободителна война.  \r\nОткрита е и жп-линията Перник - Радомир (15 км железопътен път). \r\nПрез 1911 г. за своята теория „Нова система аероплан\" българинът Харалампи Джамджиев получава в Париж бревет (писмо, диплом) заведено под номер № 26224. Десет години по-късно отново през февруари Харалампи Джамджиев регистрира пред чехословашките патентни органи в Прага свой модел самолет под името “Бързолет”.  \r\nМонсеньор Кирил Куртев е интронизиран като софийски митрополит и апостолически екзарх на Католическата българска църква от източния обряд (униати).  \r\n2012 г. \r\nПропуква се стената на яз. „Иваново” и залива околните населени места. Най-много са пораженията в с. Бисер, обл. Хасково. Има редица материални щети, като потопът взема и 10 жертви. \r\n2007 г. \r\nПрезидентът на Република България присъжда Орден „Стара планина” на: \r\n1. Каролос Папуляс - лента „за изключително големите му заслуги за развитието, укрепването и задълбочаването на българо-гръцките отношения.“ \r\n2. Мей Пану Папуля - първа степен „за изключително големите ѝ заслуги за развитието, укрепването и задълбочаването на българо-гръцките отношения.“ \r\n2006 г. \r\nИталианското правителство приема ратифицирания от Естония Договор за присъединяване на България и Румъния към Евросъюза. \r\n1954 г. \r\nС Указ № 26 се създава Министерство на културата, в което се обединяват Комитетът за наука, изкуство и култура, Комитетът за кинематография, Комитетът за радиоинформация, Главна дирекция на издателствата, полиграфическата промишленост и търговията с печатни произведения и Главно управление на трудовите резерви. Министерството ръководи висшето образование, научните и културните институти. В същия ден Министерски съвет разрешава на Министерството на външната търговия да започне официални търговски преговори с Франция и Швейцария. Целта е да се постигне уреждане на българските предвоенни задължения към тези страни, като те се изплащат чрез процентни отчисления (не повече от 5 %) от стойността на българския износ към съответната страна. \r\n1927 г. \r\nМонсеньор Кирил Куртев е интронизиран като софийски митрополит и апостолически екзарх на Католическата българска църква от източния обряд (униати). Куртев е висш духовник, епископ. Роден е в село Дрипчево, Свиленградско. Приема монашество  през 1913 г. Ръкоположен е за епископ 1925 г. Екзарх е на българските католици от източен обред (1925–1941 г. и 1951–1971 г.). \r\n1911 г. \r\nЗа своята теория „Нова система аероплан\" българинът Харалампи Джамджиев получава в Париж бревет (писмо, диплом) заведено под номер № 26224. \r\nНа 3 февруари, десет години по-късно, през 1921 г., Харалампи Джамджиев зарегистрира пред чехословашките патентни органи в Прага свой модел самолет под името “Бързолет”. В него използва за самолетно крило тесни (ивични) профили. \r\nХаралампи Джамджиев е роден на 3 юли 1875 г. във Велико Търново. Основоположник е на българската авиационна наука. Харалампи Джамджиев е първият български авиоконструктор, първият българин, който изобретява летателна машина (1895 г.). Патентова във Франция летателен апарат (1911 г.). Конструира още орнитоптер с парен двигател, но той експлоадира. През 1902 г. Джамджиев строи друг орнитоптер с пружина вместо двигател. Този апарат прави големи параболични скокове. Орнитоптерите на Джамджиев са с подвижни криле, които извършват сложни движения. През 1903 г. Харалампи Джамджиев стига до извода, че летателните апарати с неподвижно крило са бъдещето на авиацията. \r\n1897 г. \r\nОткрита е жп линията Перник-Радомир (15 км). \r\n1882 г. \r\nДраган Цанков е изпратен на заточение във Враца, където е обявен за \"луд\" със съдебно постановление.  \r\nДраган Цанков е обществен и политически деец, почетен член на Българското книжовно дружество (днес БАН). Роден е на 28 октомври 1828 г. в Свищов. След разгрома на Априлското въстание 1876 г. Драган Цанков  заедно с М. Балабанов обикаля европейските държави, за да ги запознае с жестокостите, извършени от турските власти, и със стремежа на българския народ за свобода. След Освобождението Цанков е вицегубернатор на Търново. Народен представител е в Учредителното събрание 1879 г., където се утвърждава като един от водачите на либералите. Взема активно участие в управлението на държавата като министър-председател  (24 март–28 ноември 1880 г.), в правителството на П. Каравелов е министър на вътрешните работи (28 ноември–17 декември 1880 г.). По време на режима на пълномощията 1881–1883 г. се обявява за възстановяване на конституцията, но е склонен на компромис с умерените консерватори. Отново е министър-председател от 7 септември 1883 г. до 29 април 1884 г. След разцеплението на Либералната партия Драган Цанков поставя начало и оглавява Прогресивнолибералната партия. След детронацията на княз Александър I Батенберг е министър на вътрешните работи в правителството на митрополит Климент (9–12 август 1886 г.). Като русофил Драган Цанков  се обявява срещу външната политика на Регентството и правителството на Ст. Стамболов и емигрира в Русия. От там ръководи дейността на българската политическа емиграция. Връща се в България през 1895 г. Дългогодишен народен представител, Цанков е председател на ХII ОНС (1902–1903). Редактира вестниците - \"България\", \"Източно време\" и \"Независимост\". Публикува \"Кратка българска история\". \r\nДраган Цанков умира на 11 март 1911 г. \r\n1879 г. \r\nОт войсковите части в Източна Румелия се формират две бригади - „филипо-полска\" и „Сливенска\". \r\n1878 г. \r\nВ хода на Руско-турската освободителна война руски отряд под командването на ген. Лермонтов освобождава Бургас. На следващия ден е  учредена Бургаската община, която е първата българска градска община. За кмет е назначен Нико Попов. \r\n1871 г. \r\nВасил Левски изготвя образец за писмо позив, адресирано към заможните българи, с което се приканват да подпомогнат материално борбата срещу Високата порта. \r\nНа 26 май 1870 г. Васил Левски напуска Букурещ и се завръща в България с цел да организира и изгради мрежа от революционни комитети. Успява да привлече за свои помощници редица революционни дейци като Хр. Иванов-Големия, Т. Пеев, С. Младенов, отец Матей Преображенски (Миткалото), Ив. Драсов, Ив. Атанасов-Арабаджията и др. Функциите на централен комитет или т. нар. Привременно правителство възлага на Ловешкия комитет. За връзка с емиграцията в Турну Магуреле е създадено задгранично представителство на ВРО. Успехите на Левски в изграждането на революционната организация променят отношението на Българския революционен централен комитет в Букурещ към него. През 1871 г. от Румъния са му изпратени като помощници Ангел Кънчев и Димитър Общи. С изградената вътре в страната революционна организация Левски застава изцяло в подкрепа на Любен Каравелов и неговата борба против привържениците на либералното течение в БРЦК. През втората половина на 1871 г. той изработва проектопрограма и проектоустав на БРЦК и ги изпраща до революционните комитети за обсъждане и мнение. По негова инициатива в края на април и началото на май 1872 г.в Букурещ е свикано първото Общо събрание на БРЦК, на което Левски получава и специално пълномощие за действие в българските земи. \r\n1842 г. \r\nРуският вицеконсул в Галац Карнеев запознава руския генерален консул в Букурещ (Я. Дашков) с тайните намерения на Георги Раковски и други българи революционери в Браила да предизвикат въстание на юг от р. Дунав - Браилския бунт. На тази дата са родени: \r\n1943 г. \r\nРоден е Иван Гарелов - български журналист. Завършва СУ “Св. Климент Охридски”, специалност журналистика. От 1973 г. е на работа в БНТ. Репортер е от \"горещите точки\" и автор на документални филми за Камбоджа, Ливан, Израел, Виетнам, Китай, Гърция, Кипър, Афганистан и др. Гарелов е водещ и продуцент на предаването по БНТ \"Панорама\". В държавната телевизия създава и популярното за времето си вечерно публицистично предаване \"Екип 4\". От 11 септември 2000 г. за известно време е на работа в Нова телевизия като шеф на „Новини и актуални предавания“. В периода 2004 - 2006 г. е водещ на телевизионната игра „Вот на доверие“ по бТВ. Иван Гарелов е носител на български и международни награди за документална журналистика, за водещ и продуцент на предаване. \r\n1934 г. \r\nРодена е Лада Галина (псевдоним на Ганка Славова Каранфилова) - българска писателка. Завършва българска филология в СУ “Св. Климент Охридски”. Работи като редактор, драматург. Някои съчинения: \"Малки приказки\" (1957 г.), \"Най-хубавият миг. Очерци и разкази\" (1957 г.), \"Лястовичката\" (1960 г.), \"Биографична повест\" (1961 г.), \"Самолетът и слънцето\" (1964 г.), \"Златина, златното момиче\" (1966 г.), \"Цветът на изворите\" (роман, 1966 г.), \"Калин и майсторите\" (1969 г.) и др. Ат. Трайков заснема през 1982 г. филм по романа £ \"Кристали\". \r\n1928 г. \r\nРоден е Илия Хараламбиев Конев - български литературовед. Завършва българска филология в СУ “Св. Климент Охридски” (1951 г.). От 1954 г. е в Института за литература при БАН. През 1968 г. защитава кандидатска дисертация на тема “Българо-сръбски културни взаимоотношения през XIX в. (до Освобождението)”. Специализира в Югославия и Румъния. Научен секретар е на Института за литература (1967-1973 г.), от 1970 г. до 1972 г. - сътрудник в Института за славяноведение и балканистика при Академията на науките на СССР, където защитава докторската дисертация на тема: “Литературни взаимоотношения и литературен процес (Българската възрожденска литература в нейните взаимоотношения с балканските литератури)”. От 1972 г. чете лекции по българска възрожденска литература във ВТУ, от 1988 г. - по литература на Българското възраждане във ВПН в Благоевград. Гост-професор е в Института по славянска филология в Марбург, Германия (1991-1992 г.). Изнася лекции в Лайпцигския (1975-1979 г.) и Гьотингенския (1982-1985 г.) университети. Депутат е във ВНС (1990 г.), министър на науката и висшето образование (1990 г.), председател е на фондация “Ив. Вазов” (от 1991 г.). Основните му изследвания са в областта на сравнителното литературознание, разглежда въпроси и писатели от епохата на Българското възраждане - Р. Жинзифов, Л. Каравелов, Ил. Блъсков, Хр. Ботев и др. \r\n1896 г. \r\nРоден генерал-майор Борис Ив. Димитров - началник на държавната жандармерия (1944 г.). \r\n1858 г. \r\nРоден е Христофор Георгиев Хесапчиев - български офицер, генерал-майор (1912 г.). Действащ член е на БАН (1920 г.), професор. Завършва военното училище в София (1879 г.), специален курс на Константиновското пехотно училище (1880 г.), Николаевската академия на Генералния щаб в С. Петербург (1883 г.) и висша офицерска кавалерийска школа (1885 г.). По време на Сръбско-българската война (1885 г.) е помощник-началник на щаба на войската. Участва в боевете при селата Алдомировци и Раяновци (5 ноември 1885 г.). Началник е на военното училище (1885-1893 г.), началник е на Учебно-информационното бюро при щаба на войската и втори редактор на военните издания, командир е на VI пехотен полк (1896-1898 г.). Военен аташе в Белград (1899-1904 г.), дипломатически агент в Белград (1904-1905 г.), дипломатически агент и пълномощен министър в Букурещ (1905-1911 г.). Автор е на трудове и учебници по тактика и военна топография. Умира на 15 май 1938 г. в София. \r\n1855 г. \r\nРоден е Хараламби Н. Карастоянов - един от първите български фармацевти, основател на аптекарската кооперация в България. Учи в Русия, взема участие като доброволец в шипченските боеве. Ранен е при Сливница във войната със Сърбия (1885 г.), остава инвалид (с един крак). Кмет е на София, професор в Държавния университет, председател е на Опълченското дружество “Шипка” и пр. Умира на  5 октомври 1934 г. в София. На тази дата умират:  \r\n1946 г. \r\nУмира Люба Сплитекова Касърова - българска поетеса, общественичка и литературна критичка от чешки произход (баща й  е чех - проф. Ф. Сплитек). Роден е на 31 май 1887 г. в Солун. Завършва гимназия в Пловдив, учи в Пражката музикална академия, във Философския факултет на Чешкия университет. След завръщането си в България развива активна обществена и културна дейност, свързана с установяване на българо-чешки контакти. Получава  “Женски орден на Белия лъв” (1937 г.). Основни образи в лириката £ са жената и майката. Пише статии за чешки автори (Б. Немцова, Ел. Краснохорска, К. Светла), превежда от чешки език. Стихосбирки: “Люлякови люлки” (1930 г.), “В съня на новороденото” (1930 г.), “Гласове” (1937 г.), “Какво ми нашепва музиката” (1942 г.). \r\n1944 г. \r\nУмира Кирил Ботев - брат на Хр. Ботев. Роден е на 20 април 1856 г. в Калофер. Учител е в Белово и Гюргево (Румъния). През 1876 г. се включва в четата на Хр. Ботев, а след нейното разбиване е заловен и пратен на заточение. Освободен е през 1878 г. по силата на Санстефанския мирен договор. Постъпва в новооткритото Военно училище в София като кавалерист и завършва с първия випуск (1879 г.). По-късно следва кавалерийска школа в Сомюр (Франция) и във Военната академия в Брюксел. Командир е на Първи конен полк. Началник е на Военното училище (1891-1895 г.), командир е на Трета пехотна Балканска дивизия (1900 г). Участва в Балканската война (1912-1913 г.). Заместник-министър на войната (1913 г.). \r\n1944 г. \r\nУмира Велико Вълков Йорданов - български писател, изследовател на народното творчество, старата българска литература, Възраждането, с принос към учебното, библиотечното и музейно дело, литературен критик. Роден е на 10 август 1872 г. Следва литература, естетика и философия в Лайпциг (1893-1898 г.), където общува с П. П. Славейков. До 1907 г. учителства в Сливен, Разград и София. От 1907 г. е в Министерството на народната просвета, директор е на Народния театър (1917-1918 г.), директор е на Народната библиотека (1928-1934 г.). Превежда от немски език, публикува статии на сръбски, немски и френски език, съставя антологията \"Българска белетристика\" (1922 г.). \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други;", "date": "2019.02.06", "title": "Денят 6 февруари в българската история"}
{"url": "http://www.focus-news.net/news/2019/02/06/2620271/evrokomisar-mariya-gabriel-shte-dade-preskonferentsiya-v-bryuksel-za-elektronnoto-zdraveopazvane.html", "text": "Българският комисар по цифровата икономика и общество Мария Габриел ще даде пресконференция в Брюксел след заседанието на колегиума на Европейската комисия заедно с комисаря Витянис Андрюкайтис, отговарящ по въпросите на здравеопазването и безопасността на храните. Това съобщиха от  Представителството на ЕК в България . Очаква се Комисията да приеме препоръки относно развитието на електронното здравеопазване в Европейския съюз. Пресконференцията се очаква около 13.45 часа българско време.", "date": "2019.02.06", "title": "Еврокомисар Мaрия Габриел ще даде пресконференция в Брюксел за електронното здравеопазване"}
{"url": "http://www.focus-news.net/news/2019/02/06/2620274/natsionalna-kompaniya-industrialni-zoni-organizira-kragla-masa-na-tema-biznes-i-obrazovanie-perspektivi-i-predizvikatelstva.html", "text": "От 14.00 часа в Бизнес салона на хотел „Кристал Палас“ ще се състои кръгла маса на тема „Бизнес и образование – перспективи и предизвикателства“, организирана от изпълнителния директор на „Национална компания индустриални зони“ ЕАД (НКИЗ) Антоанета Барес. Това съобщиха от пресцентъра на  НКИЗ . Ще присъства министърът на икономиката Емил Караниколов. Участват ректори и представители на висши учебни заведения и професионални гимназии в страната, както и инвеститори от индустриалните зони на НКИЗ.", "date": "2019.02.06", "title": "„Национална компания индустриални зони“ организира кръгла маса на тема „Бизнес и образование – перспективи и предизвикателства“"}
{"url": "http://www.focus-news.net/news/2019/02/06/2620277/smolyan-valya-balkanska-shte-bade-udostoena-sas-zvanieto-pocheten-chlen-na-gaydarskata-asotsiatsiya-na-tseremoniya-v-rodopski-dramatichen-teatar-nikolay-haytov.html", "text": "Космическата Валя Балканска ще бъде удостоена със званието „Почетен член” на Българската национална гайдарска асоциация. Това съобщиха от пресцентъра на  Община Смолян . Отличието ще ѝ бъде връчено тържествено на концерт, който ще се проведе на 6 февруари т.г. от 19.00 часа в Зала 1 на Родопски драматичен театър „Николай Хайтов“. \r\nВ концерта ще участват Фолклорен ансамбъл „Родопа”, оркестър „100 каба гайди”, Гайдарски състав „Дельо хайдутин”, актьора Димитър Димитров и др. \r\nВходът за концерта е свободен. Събитието се организира от Българската национална гайдарска асоциация със съдействието на Община Смолян.", "date": "2019.02.06", "title": "Смолян: Валя Балканска ще бъде удостоена със званието „почетен член” на Гайдарската асоциация на церемония в Родопски драматичен театър „Николай Хайтов“"}
{"url": "http://www.focus-news.net/news/2019/02/06/2620273/burgas-otbelyazva-141-godini-ot-osvobozhdenieto-si.html", "text": "На 6 февруари се навършват 141 години от Освобождението на Бургас от османско иго. На този паметен ден през 1878 година в града влиза отрядът на полковник Александър Лермонтов, който е посрещнат с огромна радост от бургазлии. Оттогава всяка година признателните поколения отдават своята почит на освободителите. Това съобщиха от пресцентъра на  Община Бургас . От 11.00 часа на пл. \"Атанас Сиреков\" ще се състои ритуал по издигане на националния флаг на Република България и флаговете на Европейския съюз и Община Бургас. Ще бъде отслужен и благодарствен молебен за благоденствието на свободен Бургас. От 11.30 часа при Паметника на руските освободители ще се проведе тържествен ритуал по отдаване на военни почести и полагане на венци и полагане на венци и цветя пред Паметна плоча на ген. А. М. Лермонтов. От 12.00 часа в Регионалния исторически музей ще бъде открита гостуващата изложба от Национален парк-музей \"Шипка\" \"60 години Парк-музей Шипка\". От 12.30 часа на пл. \"Атанас Сиреков\" ще се състои празничен концерт с участието на ФА \"Лукойл\" - ръководител Марио Егов, ДТС \"Лъкатниче\" ръководител Дафинка Тигърова, ДТС \"Златен пламък\" - ръководител Николай Цветков, Вокално студио  \"Славееви гласове\" - ръководител Жасмина Дерменджиева, изпълнители от СОУ \"Добри Чинтулов\" -  ръководител Цветелина Стойчева, и Стоян Ганчев - народен певец. От 18.00 часа в Дома на писателя ще бъде открито експозе на Георги Райков - \"Свободата - творческо вдъхновение\"", "date": "2019.02.06", "title": "Бургас отбелязва 141 години от Освобождението си"}
{"url": "http://www.focus-news.net/news/2019/02/06/2620278/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . \r\nВъв връзка с монтаж на спирателен кран до бл. 305 в жк. „Дружба 2“ се налага спиране на водоподаването от 09.00 до 17.00 часа на клиентите на „Софийска вода”, живеещи в: бл. 309, бл. 310Б, бл. 311, бл. 311А, бл. 312. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 311 до магазин „Т маркет“. \r\nВъв връзка с реконструкция на уличен водопровод на ул. „Стефан Караджа“ в Център се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Стефан Караджа“ от ул. „Георги С. Раковски“ до ул. „Дякон Игнатий“ и ул. „Дякон Игнатий“ от ул. „Граф Игнатиев“ до ул. „Ген. Гурко“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Дякон Игнатий“ ъгъла с ул. „Стефан Караджа“. \r\nВъв връзка с пресвързване на сградно водопроводно отклонение на ул. „Гергьовче“ в кв. „Драгалевци“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Ненко Балкански“, ул. „Гергьовче“, ул. „Крушева градина“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ненко Балабанов“ ъгъла с ул. „Гергьовче“. \r\nВъв връзка с подмяна на спирателни кранове на ул. „Новачки“ в кв. „Бенковски“ се налага спиране на водоподаването от 09.30 до 18.00 часа на клиентите на „Софийска вода”, живеещи в района на: ул. „Календерска“ от ул. \"Поп Георги Величков\" до ул. „Новачки\"; ул. „Новачки\" от бул. „Лазар Михайлов\" до ул. „Логачка\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Новачки“ ъгъла с ул. „Календерска“. \r\nВъв връзка с монтаж на спирателен кран ул. „Ст. Л. Костов“ в Промишлена зона „Хладилника“ се налага спиране на водоподаването от 09.30 до 18.30 часа на клиентите на „Софийска вода”, живеещи в района на: ул. „Ст. Л. Костов“, бензиностанция „Петрол“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ст. Л. Костов“ ъгъла с ул. „Сребърна“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството -  .", "date": "2019.02.06", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/02/06/2620276/v-api-shte-badat-otvoreni-ofertite-za-stroitelen-nadzor-pri-izgrazhdaneto-na-33-km-ot-patya-mezdra-botevgrad.html", "text": "В Агенция „Пътна инфраструктура“ ще бъдат отворени офертите за строителен надзор при изграждането на 33 км от пътя Мездра - Ботевград . Това съобщиха от пресцентъра на  АПИ . Проектът ще се финансира със средства от републиканския бюджет. Индикативната стойност на поръчката за строителен надзор при актуализацията на техническия проект и строителството на път І-1 (Е-79) Мездра – Ботевград, лот 1 от км 174+800 до км 194+122, е 1 800 000 лв. без ДДС. За надзора при допълнителното проектиране и строителството на участъка в лот 2 - от км 161+367 до км 174+800, прогнозната стойност е 2 340 000 лв. без ДДС. Офертите за осъществяване на строителния надзор се отварят на 6 февруари в сградата на АПИ. За лот 1 в 14.00 часа, а за лот 2 в 15.00 часа. \r\nНа 12 октомври 2018 г. Агенция „Пътна инфраструктура“ стартира обществените поръчки за избор на изпълнители при изграждането на 33 км от път I-1 между Мездра и Ботевград. Това е една от най-сложните отсечки по направлението Видин – Ботевград предвид терена, през който преминава. Пътят ще бъде с две платна с по две ленти за движение в посока, с габарит 20 м, т. е. двойно по-широко от настоящото, тъй като в момента има по една лента за движение в посока. Трасето ще следва съществуващия път, който ще бъде разширен до новия габарит, а настоящото трасе ще бъде основно ремонтирано и реконструирано, където е необходимо. По нов терен бъдещият скоростен път ще се развива в участъците, обхождащи селата Люти дол, Типченица, Новачене и Скравена. На обхода на с. Люти дол ще бъдат построени два тунела, с дължини съответно 490 м и 340 м. Ще бъдат изградени и ремонтирани редица съоръжения - над жп линията Мездра - София, мостове над р. Искър, Малата река, Калница, Бебреш, Рударка, както и пътен възел при село Новачене. Пресичанията на републиканските и общинските пътища ще се осъществява чрез кръгови кръстовища „Мездра“, „Дърманци“, „Ребърково“, „Люти дол“, „Скравена“ и „Ботевград“. Предвидено е построяването на селскостопански надлези, прощадки за отдих и т. н.  \r\nПредвид сложността на проекта индикативната му стойност е близо 302 млн. лв. без ДДС, а средствата са от републиканския бюджет. За първи път при изпълнението на тези обществени поръчки ще се приложи нова схема на плащане, която предвижда цялата стойност на договора да се разплати на изпълнителя след като бъде подписан Акт 16 за завършване на обекта и има издадено разрешение за ползване на новопостроения пътен участък. Целта е бъдещите изпълнители да работят максимално мобилизирано и да завършат обекта качествено и в кратък срок. \r\nСрокът на изпълнение на поръчката е 1096 дни, от които 180 дни за проектиране и 916 дни за строителство. \r\nНаправлението Видин – Ботевград (167 км) е приоритетен проект в инвестиционната програма на АПИ и МРРБ до 2022 г., тъй като с цялостното хомогенизиране и модернизация на трасето от Дунав мост 2 ще се осигури бърза и удобна връзка между автомагистралите „Хемус”, „Тракия” и „Струма”. С изпълнението на проекта транзитният трафик ще бъде изведен от населените места, с което ще се повиши безопасността на движение и ще се ограничи вредното въздействие на шума и замърсяването на околната среда от интензивния тежкотоварен трафик.", "date": "2019.02.06", "title": "В АПИ ще бъдат отворени офертите за строителен надзор при изграждането на 33 км от пътя Мездра - Ботевград"}
{"url": "http://www.focus-news.net/news/2019/02/06/2620279/denyat-6-fevruari-v-svetovnata-istoriya.html", "text": "На тази дата през 1788 г. Масачузетс става шестият щат на САЩ. Разположен в североизточната част на САЩ, в областта Нова Англия, на север Масачузетс граничи с щатите Върмонт и Ню Хампшир, на изток и югоизток с Атлантическия океан, на юг с Род Айлънд и Кънектикът, а на запад с Ню Йорк.  \r\nПрез 1794 г. генерал Наполеон Бонапарт е назначен за командващ френските артилерийски войски в Италия. \r\nПървите обществени телефони са поставени на жп гарите в Париж през 1901 година. \r\nПрез 1904 г. Япония прекъсва дипломатически си отношения с Русия. Започва Руско-японската война за хегемония в Далечния изток. \r\nПрез 1935 г. в продажба е пусната играта “Монополи”. Играта носи името на икономическата идея за монопол - добиването на пълен контрол над някакъв пазар от един-единствен продавач. \r\nПрез 1943 г. в Германия е обявен тридневен траур в памет на войниците загинали в Сталинградската битка. Битката при Сталинград е един от повратните моменти на Втората световна война и е една от най-кръвопролитните в човешката история. \r\nПрез 2001 г. Ариел Шарон е избран за министър-председател на Израел.  \r\n2018 г.  \r\nПрезидентът на Полша Анджей Дуда подписва закон за Холокоста, който предвижда глоби и затвор до четири години за лица, направили публични изявления, обвиняващи Полша като нация за престъпленията, извършени от нацистка Германия по време на Холокоста. \r\n2018 г.  \r\nЧастната американска компания \"Спейс Екс\" (SpaceX) изстрелва ракетата \"Фалкон хеви\" (Falcon Heavy) от космодрума Кейп Канаверал във Флорида. \r\n\"Фалкон хеви\" е най-мощната функционираща ракета в света, която може да бъде използвана за мисии до Луната и евентуално до Марс. \r\n2017 г.  \r\nЕгипетската армия убива най-малко 14 екстремисти ит ИДИЛ в централната част на Синай  \r\n2017 г.  \r\nАфганистански дипломат е застрелян в афганистанското консулство в Карачи, Пакистан \r\n2017 г.  \r\nКралица Елизабет II отбелязва 65-годишнината си на трона, което я прави единственият британски монарх, който е чествал сапфирен юбилей. \r\n2017 г.  \r\nМинистерството на земеделието в Южна Корея потвърждава случай на болестта шап в млекопреработвателната ферма в окръг Боуън. Това е първият случай на тази болест в страната от 29 март 2016 година \r\n2017 г.  \r\nМат Гает, член на Камара на представителите на САЩ, предлага законопроект за премахване на Агенцията за защита на околната среда в САЩ \r\n2017 г.  \r\nБразилският президент Мишел Темер изпраща бразилската армия в югоизточния щат Еспирито Санто, където полицейска стачка доведджа до вълна от насилие и плячкосване, включително десетки убийства в град Виктория.  \r\n2017 г.  \r\nQatar Airways извършва най-дългия търговски полет, когато самолетът Боинг 777 пристига в Окланд след 16 часа и 23 минути полет от Доха \r\n2015 г. \r\n109 бойци на ислямистката групировка „Боко Харам“ са убити при атака на градове Босо и Дифав в Нигер \r\n2013 г. \r\nТрус с магнитуд 8 удря района на Соломоновите острови. Последват още 25 вторични труса с магнитуд между 5 и 6.6. Последва 10-метрово цунами връхлетяло остров Нендо, което разрушава всички домове по крайбрежието. През 2007 г. трус с магнитуд 8,1 по Рихтер убива 52 човека и разрушава домовете на хиляди хора. През септември 2009 г. друго мощно земетресение поражда цунами, което отнема живота на 186 обитатели на островните държави Самоа и Тонга. \r\n2012 г. \r\nПравителството в Румъния начело с министър председателя Емил Бок подава оставка под натиска на обществените протести. За временен министър председател, президентът Траян Бъсеску назначава тогавашния министъра на правосъдието Каталин Предою. \r\n1999 г. \r\nВъв френския замък Рамбуйе започват мирни преговори между Югославия и косовските сепаратисти. Конфликтът започва, когато през септември 1990 г. Сърбия приема  конституция, която премахва автономиите на областите Косово и Войводина и прекратява  дейността на техните законодателни органи. От 1994 г. в Косово започват откъслечни, а след това и систематични нападения срещу югославски полицаи и войници. В периода между март 1998 г. и март 1999 г. близо 2000 души са убити в резултат на действията на сръбското правителство в Косово. През лятото на 1998 г. огромен брой косовски албанци са принудени да напуснат домовете си. През есента на 1998 г. вече е сформирана Армията за  освобождение на Косово (АОК), която  на практика започва гражданска война в Косово. \r\nНа 13 октомври 1998 г. е  взето решение от НАТО за започване на въздушни атаки, които впоследствие са отложени, за да  продължат дипломатическите усилия за разрешаване на кризата. Милошевич се съгласява да изтегли войските си от Косово. \r\n1971 г. \r\nПо време на разходка по лунната повърхност американският космонавт Алън Шепърт демонстрира удар по топче за игра на голф.  \r\nАлън Шепърт е американски летец-космонавт, контраадмирал от военноморския флот. Той е роден на 18 ноември 1923 г. След завършване на Военноморска академия (1944 г.) участва във войната в Тихия океан. Работи като летец-изпитател на военноморския флот (1950-1953 г., 1955-1957 г.). Завършва военноморски колеж (1958 г.) и посещава цивилна летателна школа. Постъпва в групата на космонавтите (1959 г.). На 5 май 1961 г. пръв в САЩ извършва 15-минутен полет по траектория на космическия кораб “Меркурий”. Заедно с Е. Митчел и С. Рус лети до Луната като командир на космическия кораб “Аполо-14” (1- 10 февруари 1971 г.). \r\n1943 г. \r\nВ Германия е обявен тридневен траур в памет на войниците загинали в Сталинградската битка. Битката при Сталинград е един от повратните моменти на Втората световна война и е смятана за една от най-кръвопролитните и жестоки схватки в човешката история. Битката е започната с обсадата на Сталинград (днешен Волгоград) в южна Русия и отбраната вътре в самия град, както и съветската контраофанзива, която завършва с разбиване на силите на Оста в и около града. Смята се, че общият брой на жертвите от битката достига между един и два милиона. В тази битка, силите на Оста губят около една четвърт от личния състав на военните си сили заети на Източния фронт, загуба от която така и не успяват да се възстановят. \r\n1941 г. \r\nАдолф Хитлер назначава генерал Ромел за главнокомандващ на “Африканския корпус”. Ервин Ромел е немски генерал, командващ германски войски по време на Втората световна война. Роден е на 15 ноември 1891 г. Той е най-младият генерал, по-късно най-младият фелдмаршал във Вермахта. Ромел е специалист в стратегия и тактика на танковия бой. Започва войната като командир на дивизия в операциите срещу Полша и Чехословакия. По-късно командва “Африканския корпус”, където става популярен като \"пустинната лисица\". След десанта в Нормандия е назначен за командващ Западния фронт. След опита за атентат срещу Адолф Хитлер фелдмаршал Ромел е заподозрян в симпатия към атентаторите и неофициално е обвинен в предателство. Фелдмаршал Ромел се самоубива в края на 1944 г. \r\n1935 г. \r\nВ продажба е пусната играта “Монополи”. Монопол или Монополи (Monopoly на английски език означава \"монопол\") е настолна игра, в която играчите се състезават в добиването на печалби чрез стилизирана икономическа дейност, включително купуването, наемането и отдаването на имоти с помощта на игрални \"пари\". Играта е наречена на икономическата идея за монопол - добиването на пълен контрол над някакъв пазар от един-единствен продавач. \r\n1933 г. \r\nВ нацистка Германия официално е въведена цензура на печатните издания. \r\n1928 г. \r\nВ Ню Йорк пристига Анастасия Чайковская, обявяваща се за дъщеря на последния руски император Николай II. Тези нейни претенции официално са опровергани през 50-те години на миналия век. \r\n1922 г. \r\nВеликобритания, САЩ, Франция и Япония подписват договор, забраняващ използването на отровни газове при военни действия. \r\n1913 г. \r\nРуското правителство отхвърля предложението на Парламента за разрешаване на жените да упражняват юридическата професия. \r\n1904 г. \r\nЯпония прекъсва дипломатически си отношения с Русия. Започва руско-японската война за хегемония в Далечния изток. \r\nВойната избухва вследствие на съперничеството на Руската империя и Япония за проникване и контрол върху Манджурия и Корея. На 8 февруари 1904 г. Японската военна флотилия нанася изненадваща атака на руския флот в пристанището Порт Артур. Руснаците се съвземат от първоначалното поражение и успяват да задържат японското настъпление по суша, като успешно воюват по долината на река Ялу и Манджурия. Те обаче не могат да съперничат на японското и надмощие по море и опитите им да използват Балтийския флот в Далечния изток завършват с пълен разгром при Цушима, а сухопътните руски сили търпят поражение при Мукден. С американското посредничество се сключва Портсмутският мирен договор. Загубите на бойното поле намаляват престижа на управляващите кръгове в Петербург, а социалното недоволство води до Руската революция от 1905-1907 г. \r\n1901 г. \r\nВ Париж на жп гарите са поставени първите обществени телефони. \r\n1899 г. \r\nСенатът на САЩ ратифицира договор, по силата на който, срещу 20 млн. долара Испания отстъпва владенията си – Гватемала, Куба, Пуерто Рико и Филипините. \r\n1865 г. \r\nГенерал Робърт Лий е назначен за главнокомандващ на силите на Конфедерацията по време на Гражданската война в САЩ. В периода 1861-1865 г. се води гражданската война в САЩ между Северните и Южните щати. Тя е предизвикана от противоречията между робовладелската олигархия, от една страна, и буржоазията, фермерите и работниците - от друга. \r\n1794 г. \r\nГенерал Наполеон Бонапарт е назначен за командващ френските артилерийски войски в Италия. \r\n1788 г. \r\nМасачузетс става шестия щат на САЩ. Масачузетс е щат в североизточната част на САЩ, в областта Нова Англия. Той граничи на север с щатите Върмонт и Ню Хампшир, на изток и югоизток с Атлантическия океан, на юг с Род Айлънд и Кънектикът, а на запад с Ню Йорк. Пощенският код на щата е MA, а столица и най-голям град е Бостън. Населението на Масачузетс е около 6 349 000 души. \r\n1778  г. \r\nСАЩ сключват с Франция първия в своята история международен договор. \r\n1689 г. \r\n16-годишният Петър I сключва брак с Евдокия Фьодоровна Лопухина.  \r\nПетър I е руски цар от 1682 г., той е от династията Романови, първият руски император (от 1721 г.). Син на Алексей Михайлович. До 1689 г. управлява сестра му София Алексеевна. По време на своето управление Петър I започва модернизация на Русия - учредени са сенат, колегии (учреждения), Светия Синод, църквата е отделена от държавата, страната е разделена на губернии, столицата е преместена в Петербург; поощрява се строителството на манифактури, заводи, пристанища, корабостроителници; създадени са флот и редовна армия. Води войни с Османската империя (превзема гр. Азов през 1696 г.) и с Швеция (виж Северна война). Културен подем - открити са различни училища, Академията на науките в Петербург, създаден е съвременният граждански шрифт (днешната печатна форма на кирилицата), въведен е (1700 г.) нов календар (с начало на годината 1 януари и летоброене от Рождество Христово). \r\n1623 г. \r\nФранция, Савоя и Венеция образуват съюз против Испания. На тази дата са родени: \r\n1945 г. \r\nРоден е Боб Марли  (Робърт Неста Марли) - певец, китарист и композитор, една от легендите на реге-музиката. Израства в гетото Тренчтаун на Кингстън (столицата на Ямайка). Първата си плоча записва на 17-годишна възраст с помощта на Дж. Клиф. Основава група “Уейлърз” (“Wailers”) през 1963 г. в Ямайка заедно с П. Тош, Бъни Ливингстън, Дж. Брейтуейт, Б. Келсо. Групата започва като вокална формация, а след напускането на Брейтуейт и Келсо продължава като трио в стил ска. Разпада се през 1966 г. Тогава Б. Марли заминава за САЩ, но е принуден скоро да се завърне в родината си, където възстановява “Уейлърз” (1969 г.). Световна популярност печели през 1973 г. (“Burnin”). Същата година разширява групата с вокално трио - “Боб Марли Уейлърз”, и предприема голямо турне из Европа. Обявен от “Мелъди мейкър” за “крал на регето” (1975 г.). През следващите години концертира триумфално по световните сцени. Някои албуми: “Survival” (1979 г.), “Uprising” (1980 г.), “Live at Liceum” (1981 г.), “Chances Are” (1981 г.), “Legend” (1984 г.), “Rebel Music” (1986 г.), “Talkin’ Blues” (1991 г.), “Songs of Freedom” (1992 г.), “Natural Mystic: The Legend Continues” (1995 г.). Умира на 11 май 1981 г. в Маями, САЩ. \r\n1932 г. \r\nРоден е Камило Сиенфуегос - кубински военен и политически деец. Учи в Художествената академия. Преследван е от държавната власт за революционни действия, принуден да емигрира 2 пъти в САЩ (1953 г., 1956 г.). През септември 1956 г. заминава за Мексико, където се включва в отряда на Фидел Кастро. На 2 декември 1956 г. заедно с него на борда на яхтата “Гранма” преминава в Куба. Получава званието “команданте” (“майор”), най-високото в революционната йерархия в Куба (април 1958 г.), командва партизанските сили на обширна територия между градовете Мансанильо, Баямо, Виктория де лас Тунас. Съчетава бойните действия с революционна-пропагандна дейност сред селяните. През август 1958 г. начело на колоната “Антонио Масео” нахлува в централните райони на Куба и овладява северната част на провинция Лас Виляс. След победата на комунистическата революция в Куба (1 януари 1959 г.) участва в създаването на революционна армия на страната. Загива при самолетна катастрофа. Умира на  28 октомври 1959 г. \r\n1911 г. \r\nРоден е Роланд Уилсън Рейгън - американски политик, актьор. Рейгън е 40-ият президент на САЩ (1981-1989 г.). Кандидатурата му е издигната от Републиканската партия. В годините между 1942-1945 г. е киноактьор. Служи във ВВС на САЩ. Губернатор е на щат Калифорния в годините между 1967-1975 г. Правителството му следва политика на увеличаване на военната мощ на САЩ, включително и милитаризиране на Космоса (т. нар. програма \"Звездни войни\"). Поддържа социалните реформи и предприема мерки за ограничаване на инфлацията. Преговаря и сключва важни споразумения със СССР (1985-1987 г.). През 1994 г. се разболява от болестта на Алцхаймер. \r\n1897 г. \r\nРоден е Алберто Кавалканти - бразилски режисьор и продуцент. Следва архитектура и право в Швейцария. През 1917 г. се установява в Париж и се присъединява към творците на авангарда. Работи като декоратор и асистент-режисьор при Марсел Л’Ербие и Жан Рьоноар. През 1926 г. снима “Само няколко часа” - документален репортаж за Париж и неговите жители, последван и от други творби с дух на автентизъм и човечност в интерпретацията на героите. Поканен е от Гриърсън, се преселва във Великобритания, където работи с английски документалисти. През 1950 г. се връща в Бразилия, продуцент и режисьор е на редица успешни филма. През 1955 г. е отново в Европа, за да екранизира “Господин Пунтила и неговият слуга Мати”, след което работи в Италия, Испания, Румъния. Творчеството му - “Влакът без очи” (1926 г.), “Капитан Фракас” (1927 г.), “На пристанището” (1927 г.), “Ваканцията на дявола” (1931 г.), “Пет и Пот” (1934 г.), “Лице, покрито с въглищен прах” (1935 г.), “Хора от Алпите” (1939 г.), “Жълтият Цезар” (1941 г.), “Филм и реалност” (1942 г.), “По тайна доба” (1945 г.), “Никълъс Никълсби” (1947 г.), “Едноокият Симао” (1952 г.), “Една истинска жена” (1954 г.), “Първата нощ” (1958 г.), “Чудовището от Хайгейт Понде” (1960 г.), “Историята на Израел” (1967 г.). Умира на 23 август 1982 г. в Париж. \r\n1818  г. \r\nРоден е Анри Шарл Литолф - английски пианист и композитор. Напуска Англия на 17-годишна възраст, пътува из Франция, Белгия, Полша, Германия. Връща се в Лондон и отново посещава Германия. Там представя операта си \"Годеницата на Кинаст\" и създава 2-те увертюри \"Робеспиер\" и \"Жирондинци\". Жени се за вдовицата на музикалния издател Майер, поема неговото предприятие и основава известното музикално издателство на класици \"Колекция Литолф\". По-късно заминава за Холандия, после за Белгия и Париж, където изнася клавирни концерти. Във френската столица представя редица оперети: \"Кутията на Пандора\", \"Елоиза и Абелар\", \"Горска красавица\" и др. Умира на 6 август 1891 г. \r\n1802  г. \r\nРоден е Чарлз Уитстън - английски физик и изобретател, член е на Лондонското Кралско дружество (1836 г.). Професор е в Лондонския кралски колеж (от 1834 г.). Предлага метод за измерване продължителността на разрядната искра (1834 г.). Доказва, че искровите спектри на металите еднозначно характеризират тези метали (1835 г.). Заедно с У. Ф. Кук изобретява и патентова електромагнитен телеграфен апарат, създава първия практически удобен автоматичен телеграфен апарат (1858 г.). Независимо от Е. В. Сименс открива принципа за самовъзбуждане на електрическите машини (1968 г.). Създава огледален стереоскоп, фотометър, шифров апарат (криптограф), самопишещи метеорологични прибори и др. Предлага мостова схема за измерване на съпротивления, която се използва и днес в техниката. Умира на  19 октомври 1875 г. в Париж. \r\n1736  г. \r\nРоден е Франц Ксавие Месершмит - австрийски скулптор, професор от 1769 г. Учи в Мюнхен (1745-1750 г.), Грац (1750-1752 г.), Виена (1752-1754 г.). Работи предимно във Виена, преподава във Виенската художествена академия от 1769 г. Автор е на много статуи и бюстове в стил барок и рококо: статуя на Мария Тереза (1764 г.) и Франц I (1766 г.), бюст на лекаря Г. ван Свитен (1769 г.); скулптури за фасадата на Савойския женски манастир (1767-1769 г.), “Характерни глави” (1770 г.) и др. Умира на 21 август 1783 г. На тази дата умират:  \r\n1991 г. \r\nУмира Салвадор Едуард Лурия  - американски вирусолог и генетик. Роден е на 13 август 1912 г. Член е на Националната академия на науките на САЩ (1959 г.). Един от основоположниците е на генетиката на микроорганизмите. Изследва структурата и механизмите на възпроизвеждането на бактериофаги, открива ефекта на техните множествени реактивации. Носител е на Нобелова награда за философия и медицина (1969 г., съвместно с А. Д. Херши и М. Делбрюк). \r\n1966 г. \r\nУмира Вилис Тенисович Лацис - латвийски писател. Роден е на 12 май 1904 г. Член е на Комунистическата партия от 1928 г. Автор е на трилогията \"Безкрилите птици\" (1931-1933 г.), романите \"Синът на рибаря\" (т. 1-2, 1933-1934 г.), \"Буря\" (1945-1948 г.), \"Към нов бряг\" (1950-1951 г.). Заема висши държавни и партийни постове, депутат във ВС на СССР (1941-1962 г.). \r\n1918 г. \r\nУмира Густав Климт - австрийски художник, представител на стила модерн. Роден е на 14 юли 1862 г. във Виена. Учи в Художествена-промишленото училище във Виена (1875-1883 г.). Един от основателите (1897 г.) и президент (до 1905 г.) на дружеството “Виенски сецесион”. Автор е на декоративни композиции, портрети, пейзажи. Сред по-известните му творби са: декоративно пано за Градския театър във Виена (1888 г.), алегорични композиции за аулата на Виенския университет (1901-1903 г.), “Портрет на А. Блох-Бауер” (1907 г.) и др. \r\n1900  г. \r\nУмира Пьотър Лаврович Лавров - руски философ и публицист. Роден е на  14 юни 1823 г. Преподава математика в Санктпетербургската артилерийска школа. От 1870 г. е в емиграция. Участник е в Парижката комуна (1871 г.). Главен редактор е на \"Руски енциклопедически речник\". Заточен е във Вологодска губерния. Успява да избяга в чужбина и основава в Женева сп. \"Вперьод\" (1873 г.) и \"Вестник народной воли\". Дава името антропологизъм на социално-философското си учение. \r\n1793 г. \r\nУмира Карло Голдони - италиански поет и драматург. Роден е на 25 февруари 1707 г. във Венеция. В комедиите си осмива нравите и бита на аристокрацията и заможните буржоазни среди. Произведения: \"Хитрата вдовица\" (1748 г.), \"Благородната дама\" (1749 г.), \"Кавалер и дама\" (1745 г.), \"Слуга на двама господари\" (1745 г.), \"Гостилничарката\" (1753 г.) и др. За изготвянето на историческата справка на Агенция “Фокус” са използвани следните източници:  \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други;", "date": "2019.02.06", "title": "Денят 6 февруари в световната история"}
{"url": "http://www.focus-news.net/news/2019/02/06/2620281/sofiya-nominatsiite-za-natsionalnite-nagradi-za-stsenichni-izkustva-ikar-2019-shte-badat-obyaveni.html", "text": "Съюзът на артистите в България организира официална пресконференция по обявяване на дългоочакваните номинации за Националните награди за сценични изкуства ИКАР 2019 от 11.00 часа в Литературен клуб „Перото“ в НДК. Това съобщиха от пресцентъра на  Столична община . Комисия в състав проф. Снежина Танковска (режисьор и педагог), проф. д.изк. Ромео Попилиев (театровед), Деница Езекиева (театровед), Недялко Делчев (режисьор и педагог), Стефания Колева (актриса), Елица Георгиева (сценограф) и Калин Николов (композитор) ще обяви номинациите за категориите дебют, водеща мъжка и женска роля, поддържаща мъжка и женска роля, режисура, сценография, авторска музика, майсторско-техническо осъществяване. Ще бъдат обявени и номинациите в категориите за куклено изкуство, както и номинациите на гилдиите в категориите: Критически текст, Драматургичен текст, Вариететно изкуство, Цирково изкуство, Съвременна българска музика, Съвременен танц и пърформанс, Дублаж, както и специалните награди за Изключителен принос в българския театър и Чест и достойнство. Ще бъдат обявени и събитията от програмата на предстоящия Софийски театрален салон. Софийски театрален салон е част от Календара на културните събития на Столична община.", "date": "2019.02.06", "title": "София: Номинациите за Националните награди за сценични изкуства ИКАР 2019 ще бъдат обявени"}
{"url": "http://www.focus-news.net/news/2019/02/06/2620282/niggg-ban-trus-s-magnitud-31-po-rihter-e-registriran-v-rayona-na-petrich.html", "text": "Трус с магнитуд 3,1 по Рихтер е регистриран в района на Петрич. Това съобщиха за  Агенция „Фокус”   от  Националния институт по геофизика, геодезия и география (НИГГГ) при БАН  . Трусът е регистриран в 07.10 часа сутринта. Той е слаб - с магнитуд 3,1 по Рихтер и дълбочина 10 км. Няма данни да е усетен.  Агенция „Фокус” припомня:  6 слаби труса бяха регистрирани тази сутрин в Черно море, на около 30 км от Бургас и на около 15-20 км от нос Емона и Слънчев бряг. Трусовете са слаби - с магнитуд между 2,4 и 2,2 по Рихтер. Първият е регистриран в 05.50 часа. Дълбочината им е различна, но земетресенията са плитки - между 3 км и 6км. Няма данни някой от трусовете да е усетен.  \r\nИрина ИВАНОВА", "date": "2019.02.06", "title": "НИГГГ-БАН: Трус с магнитуд 3,1 по Рихтер е регистриран в района на Петрич"}
{"url": "http://www.focus-news.net/news/2019/02/06/2620284/sport-mikaela-shifrin-e-svetovna-shampionka-v-ski-alpiyski-distsiplini.html", "text": "След като спечели титлата в супергигантския слалом в шведския зимен център Оре, Микаела Шифрин започна участието си в Световното първенство по ски-алпийски дисциплини. В първия ден при минус 18 градуса температура и на съкратена писта    23-годишната американка поведе в класирането с време 1 минута 4 секунди и 89 стотни. На две стотни само след нея остана италианката София Годжа. Бронзовият медал е за швейцарката Корин Сутер – на пет стотни след победителката.   \r\nТова е четвърта световна титла в кариерата  на Микаела Шифрин. Тя има и сребърен медал в гигантския слалом от шампионата в Сент Мориц преди две години.", "date": "2019.02.06", "title": "Спорт: Микаела Шифрин е световна шампионка в ски алпийски дисциплини"}
{"url": "http://www.focus-news.net/news/2019/02/06/2620286/dobrich-magla-namalyava-vidimostta-do-150-metra-na-mesta-v-oblastta.html", "text": "Мъгла намалява видимостта до 150 метра на места в областта, предаде кореспондентът на  Радио „Фокус” – Варна . Продължават частичните ремонтни дейности на асфалтовата настилка по част от пътя за Варна – до 29 февруари, както и по околовръстния път на Добрич – до 28 февруари. Навсякъде в зоните на ремонт движението на превозни средства се регулира с пътни знаци и се осъществява с повишено внимание. Движението в участъка от село Кранево в посока Варна е ограничено за движение на МПС над 10 тона. Няма въведени промени в движението на автомобили в областта. В Добрич времето е облачно, духа умерен вятър, без превалявания, температурата на въздуха е около 3 градуса. Пътните настилки са сухи. \r\nЖулиета НИКОЛОВА", "date": "2019.02.06", "title": "Добрич: Мъгла намалява видимостта до 150 метра на места в областта"}
{"url": "http://www.focus-news.net/news/2019/02/06/2620272/otmenya-se-gripnata-epidemiya-i-na-teritoriyata-na-oblastite-gabrovo-i-razgrad.html", "text": "От днес в областите Габрово и Разград се отменят грипната епидемия и противоепидемичните мерки. Това съобщиха от  пресцентъра на Министерството на здравеопазването . Във вторник грипната епидемия беше отменена в 11 области на страната - София-град, Кюстендил, Шумен, Видин, Враца, Плевен, Добрич, Сливен, Варна, Велико Търново и Смолян, с изключение на община Мадан, където за лечебните и детски заведения остават в сила въведените противоепидемични мерки. \r\nОт 7 февруари РЗИ-Благоевград отменя грипната епидемия и противоепидемичните мерки на територията на област Благоевград.  \r\nЕдинствено РЗИ-Монтана удължи срока на епидемията до 8 февруари 2019 г. заради продължаващото покачване на броя на случаите на заболявания от грип и ОРЗ. Учебните занятия там се преустановяват за периода от 5 февруари 2019 г. до 8 февруари 2019 г. включително.", "date": "2019.02.06", "title": "Отменя се грипната епидемия и на територията на областите Габрово и Разград"}
{"url": "http://www.focus-news.net/news/2019/02/06/2620290/pazardzhik-remontni-deynosti-ogranichavat-dvizhenieto-po-patya-selo-dyulevo-strelcha.html", "text": "Натоварено е движението по главните пътища в област Пазарджик. Пътните настилки в равнинната част са сухи, по високите и усойни места на Родопите и Средногорието частично мокри и заснежени. Това съобщи за  Радио „Фокус“ – Пазарджик  дежурният в Областно пътно управление. Движението по пътя от село Дюлево до разклона за Стрелча, се извършва в една лента в района на 35 км, поради  пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.02.06", "title": "Пазарджик: Ремонтни дейности ограничават движението по пътя село Дюлево-Стрелча"}
{"url": "http://www.focus-news.net/news/2019/02/06/2620287/smolyan-byudzhetat-na-obshtinata-shte-bade-glasuvan-na-zasedanie-na-obshtinskiya-savet.html", "text": "Заседание на Общинския съвет – Смолян ще се проведе от 13.00 часа в Сесийната зала на Община Смолян. Това съобщиха от  Община Смолян . В дневния ред са включени общо 12 точки. Първата от тях е Приемане бюджета на Община Смолян за 2019 година, по която ще докладва кметът на Смолян Николай Мелемов. Съветниците ще обсъждат и актуализирана средносрочна бюджетна прогноза на Община Смолян за периода 2019 – 2021 г., за постъпленията от местни приходи и разходите за местна дейност. \r\nВ дневния ред са включени и няколко предложения за даване на съгласие за издаване на разрешение по чл.56 от Закона за устройство на теритотията, касаещи к. к. Пампорово, удължаване на срока по договори за наем на общински пасища, мери и ливади, сключени след търгове на основание Закона за собствеността и ползването на земеделските земи, приемане на становище за опрощаване на дължими държавни вземания от гражданин на Смолян и други важни за жителите на общината теми.", "date": "2019.02.06", "title": "Смолян: Бюджетът на Общината ще бъде гласуван на заседание на Общинския съвет"}
{"url": "http://www.focus-news.net/news/2019/02/06/2620285/v-kyustendil-shte-se-provede-obshtestveno-obsazhdane-otnosno-izmenenieto-na-obshtiya-ustroystven-plan-na-obshtinata.html", "text": "Община Кюстендил организира обществено обсъждане относно изменението на общия устройствен план на Общината.  Общественото обсъждане е насрочено за 14.00 часа в заседателната зала на Общината. Причината е необходимост от изменение на общия устройствен план за територията на община Кюстендил, приет през 2016 година от Общинския съвет. В периода на прилагането на изготвения документ са констатирани няколко явни фактически грешки, имащи значение за предвижданията на плана. Другата причина са възникнали и нови общински нужди. Съгласно действащото законодателство по устройствено планиране с общите устройствени планове на общини се определят общата структура на територията – предмет на плана, преобладаващото предназначение на съставните и структурните й части. Определят се общият режим на устройство на всяка от териториите в плана, най-общи цели, мерки и изисквания за тяхното опазване, използване, изграждане и развитие. \r\nВенцеслав ИЛЧЕВ", "date": "2019.02.06", "title": "В Кюстендил ще се проведе обществено обсъждане относно изменението на общия устройствен план на Общината"}
{"url": "http://www.focus-news.net/news/2019/02/06/2620289/burgas-fotoizlozhba-prosledyavashta-istoriyata-i-sazdavaneto-na-natsionalen-park-muzey-shipka-shte-bade-otkrita-v-istoricheskiya-muzey.html", "text": "Впечатляваща фотоизложба, проследяваща историята и създаването на национален парк-музей „Шипка“, ще бъде открита в 12.00 часа в Историческия музей. Това съобщиха от пресцентъра на  Общината . Експозицията е посветена на 60-годишнината на парк-музея на едноименния връх и е част от богатата празнична програма, с която ще бъде отбелязана 141-вата годишнина от Освобождението на Бургас. Историята на създаването на национален парк „Шипка“ е представена чрез фотографии и фотокопия на оригинални документи от фонда на музея. Изложбата проследява превръщането на някогашното бойно поле в исторически резерват и строителството на Паметника на свободата.  \r\nНа 5 октомври 1956 г. връх Шипка (тогава връх Столетов) и околностите са обявени за Национален парк-музей. За кратък срок са извършени колосални строителни и благоустройствени дейности за превръщането на някогашното бойно поле в музей. Възстановени са бойните позиции и батареи, на историческите места по цялото бойно поле са поставени плочи с възпоменателни надписи. Построено е и монументално стълбище с 894 стъпала, водещо към Паметника на свободата. Проектът е дело на проф. Михаил Кац, а по-късно е допълнен от архитектите Любен Димитров и Мара Георгиева. През 1991 г. е завършен пълният замисъл на първоначалния проект на Паметника на свободата, като по всичките му етажи е разположена тематична експозиция. Експозицията ще може да бъде разглеждана до края на месец април.  \r\nВ рамките на честването на паметната дата в съвременната история на Бургас от 11.00 часа на площад „Атанас Сиреков“ ще се проведе тържествен военен ритуал по издигане на националния флаг на Република България и флаговете на Европейския съюз и Общината. Молебен за просперитета на Бургас ще отслужи бургаското православно духовенство. Признателните потомци ще положат венци и цветя в памет на загиналите за Освобождението от 11:30 часа пред Паметника на Руските освободители. По традиция в 12.30 часа на площад „Атанас Сиреков“ ще се проведе празничен концерт с участието на Фолклорен ансамбъл „Лукойл“ с ръководител Марио Егов, детски танцов състав „Лъкатниче“ с ръководител Дафинка Тигърова, ДТС „Златен пламък“ с ръководител Николай Цветков, вокално студио  „Славееви гласове“ с ръководител Жасмина Дерменджиева, изпълнители от СОУ „Добри Чинтулов“ с  ръководител Цветелина Стойчева и народния певец Стоян Ганчев. Празникът ще продължи от 18:00 часа в Дома на писателя (ул. „Вола“ 1) със спектакъла „Свободата – творческо вдъхновение“, по сценарий на Георги Райков. Община Бургас кани всички бургазлии да посетят събитията, посветени на 141-вата годишнина от 6 февруари 1878 г.", "date": "2019.02.06", "title": "Бургас: Фотоизложба, проследяваща историята и създаването на национален парк-музей „Шипка“, ще бъде открита в Историческия музей"}
{"url": "http://www.focus-news.net/news/2019/02/06/2620291/pregled-na-osnovnite-temi-v-starozagorskiya-pechat.html", "text": "„Предстои ново обществено обсъждане на текстове в Закона за движение по пътищата“, е водещото заглавие във вестник „Старозагорски новини“. И след доработката им продължава политиката за работа на парче, смята председателят па транспортната комисия в НС Халил Летифов. Разделеният на три части Закон за движение по пътищата вече е във фаза на ново обществено обсъждане. За момента обаче само два от трите текста са представени за разискване. Все още експертите правят прецизиране на последната част, в която се засяга дейността на сервизите. Това съобщи за медията ни старозагорският депутат на ДПС и председател на Комисията по транспорт в НС Халил Летифов. От вестника припомнят, че подготовката на законопроектите „три в едно“ бе следена с особено внимание, тъй като те трябваше да дадат ключово решение за ограничаване на войната по пътищата. След като през март 2018 г. текстовете бяха представени на общественото внимание, само месец по-късно, след редица негативни коментари и оспорване, те бяха върнати за доработка. В последните 10 дни в медийното пространство изтекоха част от новите предложения. Сред тях са младите шофьори да полагат изпит за правоспособност на автомобил, който до момента не са управлявали, а така също и всеки нов шофьор да има правото да управлява МПС с мощност не по-голяма от 67 конски сили. Халил Летифов посочи, че новите текстове въвеждат и редица завишени санкции, но по думите му промените продължават да бъдат по-скоро на парче. „В новите текстове липсва цялостна философия за справяне с нарушителите. Отново на превенцията не е обърнато внимание. Лично моето мнение е, че се продължава политиката за работа на парче, а големият проблем с войната по пътищата остава“, коментира Летифов. Народният представител призова за изключително отговорно отношение към обсъждането на законопроектите, тъй като според представена от него статистика България продължава да бъде водач в негативната класация на ЕС за пътни произшествия, жертви и пострадали от тях. „Дано поне убедим шофьорите, че неспазването на Закона повече не може да бъде толерирано“, допълни той. По повод предложението за ограничаване на младите водачи в използването на автомобил до 67 конски сили Летифов коментира: „Могат ли тези превозни средства да развият скорост от 120 - 140 км/ч? Могат. Убива ли тази скорост? Да, за съжаление е опасна. Това означава, че създаваме рестрикция, която по същество не помага с нищо да бъде променено настоящото положение. Отново ще чакаме с години, за да видим какъв ще е резултатът от направените промени“, заяви Летифов. Той разкри, че очаква до месец текстовете на два от трите законопроекта да влязат за разглеждане в ресорната парламентарна комисия. По думите му обаче не е изключено текстовете да предизвикат ново обществено недоволството и те да бъдат върнати за доработване, което да забави отново приемането им. Във връзка с каруците по пътищата, които са причина за поредица от тежки транспортни инциденти със загинали и тежко ранени, депутатът от ДПС подчерта, че проблемът е в прилагането на сега действащия закон, напомняйки, че в него ясно е посочено, че превозни средства с животинска тяга не могат да се движат по главните пътища на страната. Регистрацията на конете в общините, според председателя на Комисията по транспорт, е стъпка в правилната посока, която ще помогне за справяне с проблема.  \r\n„Община Гурково търси превозвач“, е друга тема в броя. За решаване на проблема местната управа е получила разрешение да избере изпълнител на транспортната услуга без конкурс. Община Гурково води преговори с няколко превозвачи за автогарата си, съобщи за медията ни секретарят на общината Магдалена Панева. Местната фирма ‚Булгар пластик“ ЕООД, с която преди няколко години Общината е сключила договор за извършване на транспротната услуга, се отказала да го изпълнява заради намалял пътникопоток и нелоялна конкуренция от страна на таксиметровите леки автомобили.  \r\n„В момента тече процедура, търсим нови превозвачи и още не знам дали наистина ще има положителен резултат. Имаме разрешение от областния управител за една година да намерим превозвачи без конкурс за областната транспортна схема и да проведем договаряне по съкратената процедура. Водим преговори с няколко фирми на първо време поне основните автобусни линии до Казанлък и Стара Загора да се изпълняват. По-нататък ще има възможност и за другите, но все още не сме стигнали до окончателно споразумение“, допълни Панева. Някои от явилите се кандидати изпитвали затруднения при намирането на шофьори, други считали, че не им е изгодно, защото не пътували много хора, сподели още Панева. Гурково поема целия пътникопоток в посока Стара Загора и Казанлък, тъй като в Мъглиж и в Николаево няма автогара. С общинския транспорт на Гурково пътуват и децата от училището в село Ветрен, за които проблемът за момента остава. Местната управа се надява той да бъде разрешен до края на февруари. По последни данни от края на януари населението на община Гурково по постоянен адрес е около 5 535 души. В града живеят около 3 000 човека. Повечето от работещите са заети в местна фирма - производител на метален амбалаж.  \r\n„Проверяват старозагорска фирма, почистваща коритото на река Тунджа“, четем още в изданието. Басейнова дирекция „Източнобеломорски район“ - Пловдив започна проверка на старозагорска фирма, която почиства коритото на река Тунджа в участъка на село Розово, община Казанлък. Поводът е недоволство от страна на местни жители, които са синализирали в понеделник областната управа, а вчера сутринта се събраха на моста край селото, за да изкажат притесненията си от действията на фирмата пред областния управител Гергана Микова. Дружеството работи на мястото от няколко години по проект за почистване на речното корито и осигуряване на проводимост на реката. Според хората обаче фирмата превишава зададените й по проекта задължения и извлича големи количества инертен материал от речните легла. Жителите на Розово смятат, че това нарушава екологичното равновесие в района, смъква нивото на подпочвените води и създава предпоставки за срутване на основите на моста, който свързва няколко села с близкия Казанлък. Според специалисти в бранша извличането на по-големи количества инертни материали от речното корито не застрашава моста, тъй като реката ги възстановява след определено време, но пък, ако на речното корито не бъде осигурена необходимата проходимост при предстоящите дъждове, това може да причини наводнение. По договор обаче частната фирма е трябвало да извлича инертни материали на дълбочина до 1 метър, но изпратената още в понеделник комисия от областната администрация визуално е установила, че на 200 - 300 метра от моста е копано „по яжко“. Това е бил и поводът да бъде сигнализирана Басейнова дирекция, която е компетентният орган, който трябва да се произнесе по спазването на проекта от страна на фирмата. След приключването на проверката ще стане ясно дали фирмата е превишила зададените й по проект задължения. По неофициална информация тя вече веднъж е била санкционирана при почистването на речното корито на река Марица.", "date": "2019.02.06", "title": "Преглед на основните теми в старозагорския печат"}
{"url": "http://www.focus-news.net/news/2019/02/06/2620293/plovdiv-natovareno-e-dvizhenieto-po-osnovnite-napravleniya-v-oblastta-patishtata-sa-normalno-prohodimi.html", "text": "Натоварено е движението по основните направления в Пловдивска област, предаде репортер на  Радио „Фокус“ – Пловдив   . Най-интензивен е трафикът по пътищата Пловдив-Пазарджик, Пловдив-Асеновград и Пловдив-Карлово, също по пловдивския участък на АМ „Тракия“. Пътните настилки на територията на областта са предимно сухи и нормално проходими. Проходът Троян-Кърнаре остава затворен за движение на всички моторни превозни средства. До края на годината се удължава забраната за преминаване на тежкотоварни моторни превозни средства над 12 тона по пътя Поповица-Болярци. Обходният маршрут за водачите е по пътя Поповица-Садово-Кочево-Болярци. Забранено все още е и движението на камиони по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Целогодишна е забраната за движение на моторни превозни средства по пътя Белица-Загражден-Давидково, в участъка от км 13 до км 18. Водачите трябва да бъдат особено бдителни по направленията Бачково-Нареченски бани, Кричим-Стамболийски и Юговско ханче-Югово-Лъки-Здравец, тъй като има повишена опасност от свличане на земна и скална маса, предупреждават от Областното пътно управление. \r\nТрафикът на територията на град Пловдив също е интензивен към този час. По-засилено автомобилно движение се отчита по булевардите „Цар Борис III Обединител“, „Христо Ботев“, „Руски“, „Васил Априлов“, „Източен“, „Шести септември“ и „Пещерско шосе“, както и по входно-изходните артерии. Пътните настилки на територията на града са предимно сухи и нормално проходими. \r\nТони МИХАЙЛОВ", "date": "2019.02.06", "title": "Пловдив: Натоварено е движението по основните направления в областта, пътищата са нормално проходими"}
{"url": "http://www.focus-news.net/news/2019/02/06/2620292/prof-hristo-pimpirev-otkritiyata-na-balgarskite-ucheni-na-ledeniya-kontinent-nepoznat-ekzemplyar-riba-novi-vidove-rasteniya-i-tsenni-mikroorganizmi-sa-ot-svetovna-velichina.html", "text": "Откритията на българските учени на Ледения континент – непознат екземпляр риба, нови видове растения и ценни микроорганизми – са от световна величина. Това каза за сутрешния блок „Добро утро, България“ на  Радио „Фокус“  проф. Христо Пимпирев, директор на Българския антарктически институт и ръководител на 27-ата антарктическа експедиция. Той уточни, че новооткритата на Антарктида ледена риба с прозрачна кръв е уникален за гръбначния свят вид. Що се отнася до откритите на Антарктида микроорганизми, те са изключително ценни със своите ензими, от които се правят антибиотици и българските биолози имат сериозен принос за това, разказа проф. Пимпирев. „Антарктида е най-голямата природонаучна лаборатория в света и съм щастлив, че ние, българите, заедно с наши колеги – учени от над 40 страни в света, които изразходват стотици милиони за наука всяка година – работим като равни. Това е така заради полярната база, с която разполагаме на ледения континент. Нашите биолози взимаха проби от микроорганизми, различни видове безгръбначни и водорасли, които са много чувствителни на климатичните промени. На Антарктида живеят микроорганизми, които са уникални за този девствен континент с най-екстремните условия на цялата планета“, обясни проф. Христо Пимпирев. След като работата на биолозите на ледения континент приключи до края на 2018 година, през януари и февруари в българската база работят геолозите, които изследват увеличаващите се свободни от лед пространства, каза още той. Проф. Пимпирев определи скалите като страници от книга, по които геолозите четат миналото. Той уточни, че вече са открити 5 нови вида цветни растения, които са живели на ледения континент преди 90 млн. години, като обърна внимание, че подобни открития са със световна значимост. Българите на Антарктида работят като равни с учени от страни с много по-големи бюджети за наука, каза още проф. Пимпирев.  \r\nЕлеонора ЧОЛАКОВА", "date": "2019.02.06", "title": "Проф. Христо Пимпирев: Откритията на българските учени на Ледения континент – непознат екземпляр риба, нови видове растения и ценни микроорганизми – са от световна величина"}
{"url": "http://www.focus-news.net/news/2019/02/06/2620295/v-pomorie-shte-se-sastoi-premiera-na-filma-pomorie-skritata-perla.html", "text": "Премиера на най-новия филм за Поморие ще се състои в града. Това съобщиха от пресцентъра на  Община Поморие . „Поморие – скритата перла” е името на филма, който е част от поредицата „Световните градове на България”. Премиерата ще се състои от 18.00 часа в залата на НЧ „Просвета 1888” в Поморие. Входът е свободен. \r\nВеликите градове имат своя съдба. Тя често е различна от тази на създалите ги народи. Лондон не пази спомен за изградилите го римляни. Ню Йорк няма нищо общо с холандските заселници, които го основават. Константинопол, някогашната столица на християнския свят, отдавна вече е мюсюлманският град Истанбул. Великите градове са съкровища, които преминават през превратностите на историята, променят се, но остават на мястото си. Те не са съкровищници. Те самите са съкровища – диаманти и перли. Има ги разпръснати по целия свят. Има ги и по българското Черноморие.", "date": "2019.02.06", "title": "В Поморие ще се състои премиера на филма „Поморие – скритата перла”"}
{"url": "http://www.focus-news.net/news/2019/02/06/2620283/tsipras-v-ankara-gartsiya-i-turtsiya-se-sporazumyaha-da-namalyat-naprezhenieto-v-egeya-i-da-nasarchavat-doverieto-pomezhdu-si.html", "text": "На съвместната пресконференция с турския президент Реджеп Тайип Ердоган във вторник вечерта, след разговора си с него преди това, премиерът на Гърция Алексис Ципрас говори за трудните моменти в гръцко-турските отношения в последно време, предава информационната агенция  ANA-MPA .  \r\nВ тях, наред с други проблеми, влизат и въпросите, свързани с честото нарушаване на гръцкото въздушно пространство от турски самолети, казусът с осемте турски офицери, които потърсиха политическо убежище в Гърция след опита за преврат в Турция, и случаят с двамата гръцки офицери, които бяха арестувани при пресичане на границата и освободени след пет месечен затвор. Що се отнася до казуса с осемте турски офицери Ципрас повтори, че гръцкото правосъдие е взело специални решения, които гръцката държава, следвайки принципа за управление на закона, е длъжна да спазва. Той поясни, че Гърция не приветства хора, въвлечени в преврати. Ципрас отбеляза на пресконференцията също, че той е бил сред първите лидери, които веднага след опита за преврат на 15 юли 2016 година са изразили подкрепа. \r\nВъпреки тези „бодливи“ теми според гръцкия премиер „не приемаме този порочен кръг за наша съдба\". Вместо това той смята, че \"предизвикателствата, пред които сега се изправяме – и ние, и нашия регион, не ни позволяват дълго да стоим в една и съща ситуация \". \r\n\"Споразумяхме се, в следващия период да намаляваме напрежението в Егейско море и да насърчаваме мерки, които да стимулират изграждането на доверие помежду ни,\". Според Ципрас всяка нова връзка трябва „да се подчинява на международното право, да избягва заплахите от война и да се стреми към взаимно разбирателство.\" \r\nТой припомнил на журналистите, че визитата на Ердоган през 2017 година в Гърция беше знакова, тъй като за първи път от 67 години турски президент посещава страната. Той самият вече има четири официални визити в Турция. Гърция подкрепя европейската перспектива на Турция. \r\n\"Вярвам, че в бъдеще ще бъде постигнат напредък и ние можем да повторим нашите предварителни разговори относно разногласията си за континенталния шелф в Егейско море“, е казал на журналистите Ципрас. \r\nПо Кипърския въпрос той е отбелязал необходимостта от справедливо решения, което да зачита резолюциите на ООН. То трябва да е в полза както на гръцките, така и на турските кипърци и ще възвърне нормалното състояние на Кипър като обединена отново федерална държава.   \r\nСпоред него Гърция и Турция имат нужда да оставят старите грешки в миналото. За тази цел трябва да се изготви график за подготвителни срещи по най-важните теми, които засягат по равно и двете страни.   \r\nНещо повече, Ципрас е изразил желание за енергия, за да се изгради мост за сътрудничество, а не за препятствие в целия регион. Той е съобщил, че двамата лидери се съгласили заедно да работят, за да се прокара морска връзка между Измир (Смирна) и Солун още през това лято.   \r\nЩо се отнася до сътрудничеството между Турция и ЕС по миграционния въпрос, Ципрас и турският президент са разговаряли да се намалят мигрантските потоци, да се увеличи броя на реадмисиите и да се постигне ефективно справяне с трафикантите на хора. Освен това той е наблегнал, че двамата лидери са обсъдили възможността да се признае митнически съюз между Турция и ЕС, от който изгода ще имат всички държави в региона.   \r\nГръцкият премиер е изтъкнал, че това е много важен период за неговата страна, която се \"завръща на пазарите след дълга криза, справяйки се с проблеми, които са били проточвани десетилетия, като например нашето различие със северния ни съсед, Северна Македония\". Той е подчертал необходимостта „да се създадат условия, които ще са благоприятни за изграждане на климат на сигурност, мир и сътрудничество в Егея.\" \r\n\"Днес искаме да положим основите, за да можем един ден за започнем да строим.“, е заключил Алексис Ципрас.  Турският президент Ердоган : 'Трябва да създаден отношения на взаимно доверие' \r\nНа съвместната пресконференция турският президент е обявил, че страната му желае да развива отношения с Гърция във всички посоки. Той е обърнал внимание, че търговските и икономическите връзки са „на много по-ниско равнище отколкото е нашата цел.\" \r\nЕрдоган е акцентирал на факта колко важно е да се поддържат комуникационните канали отворени. \"Положихме всякакви усилия да подобрим условията на турските граждани с гръцки корени и очакваме Гърция да приеме същия подход“. \r\nПо отношение на Кипърския въпрос според турския държавен глава е нужно, преди Гърция и Турция да започнат разговори, „ да изработят пътна карта.\" \r\nПо миграционната тема той е казал, че Турция е поела „непоносим товар“ы като е дала подслон на четири милиона бежанци и е изразходвала близо 35 милиона долара.  \r\nТурският президент е засегнал и темата за тероризма. Той е подчертал, че двете страни са го преживели и трябва да оформят общ план как да се справят с него, включително и с организации като ПКК и ФЕТО, които според Турция са терористични.  \r\nЩо се отнася до осемте турски офицери президентът на Турция е изтъкнал, че трябва да се почита паметта на загиналите при този инцидент. \"Очакваме от Гърция също да уважава това чувство и да се отнесе към дезертьорите подобаващо вместо да ги приютява“  \r\nНакрая е обърнал внимание и на религиозните малцинства, като е акцентирал на изграждането на пътища към тях, на внимателна оценка и на заедно търсене на решения.  Ивелина Ватова", "date": "2019.02.06", "title": "Ципрас в Анкара: Гърция и Турция се споразумяха да намалят напрежението в Егея и да насърчават доверието помежду си"}
{"url": "http://www.focus-news.net/news/2019/02/06/2620288/hungary-today-budapeshta-izprati-politseyski-kontingenti-v-sarbiya-i-makedoniya.html", "text": "Нови унгарски полицейски контингенти са тръгнали за Сърбия и Македония, пише  електронното издание Hungary Today . \r\nКакто съобщават от Министерството на вътрешните работи на Унгария, 30 служители на правозащитните органи са заминали за Македония и още 15 за Сърбия. \r\nСъгласно съобщението от полицията, те ще патрулират зони, в които ще предотвратяват и разкриват нелегални пресичания на границата и ще участват в задържането на трафиканти на хора и нелегални мигранти. Освен това те ще извършват и задълбочен граничен контрол. \r\nИ двата контингента са оборудвани с джипове, оборудване за нощно виждане и ръчни термокамери. Контингентът в Македония също ще подкрепи усилията за защита на границите с мобилни топлинни камери, се казва в изявлението. \r\nПревод и редакция:", "date": "2019.02.06", "title": "Hungary Today: Будапеща изпрати полицейски контингенти в Сърбия и Македония"}
{"url": "http://www.focus-news.net/news/2019/02/06/2620294/veliko-tarnovo-delegatsiya-ot-svetovnata-banka-shte-poseti-grada.html", "text": "Делегация от Световната банка ще посети Велико Търново. Това съобщиха от пресцентъра на  Община Велико Търново . В 15.00 часа в Зала 302 ще се състои брифинг по този повод.", "date": "2019.02.06", "title": "Велико Търново: Делегация от Световната банка ще посети града"}
{"url": "http://www.focus-news.net/news/2019/02/06/2620296/v-smolyan-shte-se-provede-vstapitelna-preskonferentsiya-po-proekt-za-izgrazhdane-na-novi-sotsialni-zhilishta.html", "text": "От 11.00 часа в зала 247 в сградата на Община Смолян ще се проведе пресконференция по проект „Изграждане на нови социални жилища в град Смолян“,който се осъществява с финансовата подкрепа на Оперативна програма „Региони в растеж” 2014-2020, съфинансирана от Европейския съюз чрез Европейския фонд за регионално развитие. Това съобщиха от  Община Смолян .", "date": "2019.02.06", "title": "В Смолян ще се проведе встъпителна пресконференция по проект за изграждане на нови социални жилища"}
{"url": "http://www.focus-news.net/news/2019/02/06/2620297/burgas-do-100-m-e-ogranichena-vidimostta-poradi-magla-v-rayona-na-gr-malko-tarnovo-i-do-50-m-v-rayona-primorski-prohod.html", "text": "До 100 м е ограничена видимостта поради мъгла в района на гр. Малко Търново и до 50 м – в района Приморски проход. Това съобщиха за  Радио „Фокус“ – Бургас    от Областно пътно управление. Пътищата са проходими, няма затворени пътни участъци.  Временно са въведени няколко ограничения за движение в областната пътна мрежа поради строително-монтажни работи. Едното важи за пътя Варна – Бургас в района на с. Баня от км 183+920 до км 184+59, където се извършва ремонт на водосток. Максималната скорост на движение в посочения участък е намалена на 50 км/ч, а срокът е до 31 май т.г. Същото ограничение на скоростта важи и за участъка в района на обход на гр. Поморие от км 222+849 до км 225+522, където се изгражда второ пътно платно. Срокът е до 1 юли т.г. Без затруднения се осъществява движението в Бургас към този час както по входно-изходните пътни артерии на града, така и по централните градски улици и булеварди. Няма образувани големи колони от автомобили на възловите кръстовища в областния център. \r\nМария ПОПЧЕВА", "date": "2019.02.06", "title": "Бургас: До 100 м е ограничена видимостта поради мъгла в района на гр. Малко Търново и до 50 м – в района Приморски проход"}
{"url": "http://www.focus-news.net/news/2019/02/06/2620280/politico-luidzhi-di-mayo-se-sreshtna-s-liderite-na-zhaltite-zhiletki.html", "text": "Лидерът на Движението 5 Звезди (Д5З) и вицепремиер на Италия Луиджи ди Майо във вторник се е срещнал с лидерите на протестното движение „жълтите жилетки“ в Париж и двете страни са се разбрали да проведат нова среща в Рим, се разбира от съобщение на фракцията, разпространено в Европейския парламент, пише  европейската редакция на Politico . \r\nВ изявлението се казва, че ди Майо и депутатът от Д5З Алесандро ди Батиста са се срещнали с лидера на „жълтите жилетки“ Кристоф Шаленсон, който е свързан с кандидатска листа, наречена Референдум за граждански инициативи (РГИ), която ще участва на европейските избори през май. \r\n„Имаме много общи позиции и ценности, като защитата на гражданите, социалните права, директната демокрация и околната среда“, гласи съобщението. „Има ентусиазъм и ще се срещнем скоро в Рим“. \r\nШаленсон и Ингрид Левавасьор, 31 годишна помощна сестра, са две от основните фигури на уличното движение, което се формира в отговор на увеличаването на акциза върху горивата, но впоследствие с превърна в по-голяма, основно анти-Макрон, кауза. \r\nМиналия месец Левасьор и други обявиха, че ще създадат листа, с която да участват на изборите за Европейски парламент. \r\nДи Майо е на страната на „жълтите жилетки“ и заяви, че е „готов“ да им предложи „подкрепата, която ви е нужна“. \r\nПревод и редакция:", "date": "2019.02.06", "title": "Politico: Луиджи ди Майо се срещна с лидерите на „жълтите жилетки“"}
{"url": "http://www.focus-news.net/news/2019/02/06/2620304/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-prohoda-predel.html", "text": "Повишена е опасността от падащи камъни в района на Кресненското дефиле и прохода Предел. Това съобщи за  Радио „Фокус“-Пирин  дежурният служител в Областно пътно управление-Благоевград. Ограничено е движението за тежкотоварни автомобили над 12 тона на третокласен път 108 в района на село Рибник, поради аварийни ремонтни дейности. Срокът за приключване на аварийния ремонт е до 28 февруари. Проходими са пътищата в Благоевградска област. Нормално интензивен е трафикът по главен път Е-79, второкласен път 19 Симитли-Гоце Делчев и АМ „Струма“ в участъка от областта. Няма регистрирани тежки пътни инциденти през изминалата нощ по пътищата, които са част от републиканската пътна мрежа. \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nЛора КАЛЧЕВА", "date": "2019.02.06", "title": "Благоевград: Повишена е опасността от падащи камъни в района на Кресненското дефиле и прохода Предел"}
{"url": "http://www.focus-news.net/news/2019/02/06/2620300/veliko-tarnovo-mokri-sa-patnite-nastilki-v-grada.html", "text": "Мокри са пътните настилки в града, предаде репортер на  Радио „Фокус“ – Велико Търново    .  Времето е облачно. Температурата  на въздуха е 4 градус.  Трафикът в сутрешните часове е натоварен. По-интензивно е движението в района на пътен възел  „Качица“ и Южен пътен възел, както и по ул. „Магистрална“ – част от главен път София – Варна. Натоварен е трафикът и по бул. „България“, ул. „Никола Габровски“ и ул. „Васил Левски“, която е отворена за двупосочно движение. \r\nМокри са пътните настилки на територията на цялата областта. Отворен за движение на всички превозни средства е Проходът на Републиката. Ограничено е движението на моторни превозни средства с обща маса над 12 тона по път Лозен – Полски Тръмбеш. Причината е намален габарит на пътното платно. Обходният маршрут е по направление Лозен – Драганово – Янтра – Поликраище – Полски Тръмбеш. Организацията на движение е до 31 май. \r\nНадежда КРЪСТЕВА", "date": "2019.02.06", "title": "Велико Търново: Мокри са пътните настилки в града"}
{"url": "http://www.focus-news.net/news/2019/02/06/2620302/gabrovo-mokri-sa-patnite-nastilki-na-teritoriyata-na-oblastta.html", "text": "Мокри са пътните настилки на територията на областта. Това казаха за  Радио „Фокус“ – Велико Търново  от Областно пътно управление. Времето е облачно. Температурата е 0 градуса. На прохода Шипка остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. На път Габрово – връх Шипка, при км 164+150, движението се осъществява с повишено внимание поради пропаднал участък по асфалтова настилка. Поставена е необходимата сигнализация. \r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 март.окри са пътните настилки на територията на област Габрово. \r\nДвижението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 28 февруари. Движението в участък от пътя между Севлиево и село Драгановци  се осъществява с повишено внимание поради извършване на строително монтажни работи. Водачите да бъдат внимателни в участъка от км 0+000 до км 14+600. Срокът за приключването им е до 22 юни. Движението в участък от път Селище – Стоките се осъществява с повишено внимание поради пропаднал участък на асфалтовата настилка до 28 февруари. Поставена е необходимата сигнализация. \r\nНадежда КРЪСТЕВА", "date": "2019.02.06", "title": "Габрово: Мокри са пътните настилки на територията на областта"}
{"url": "http://www.focus-news.net/news/2019/02/06/2620299/burgas-pobeditelite-ot-kampaniyata-za-razdelno-sabirane-na-otpadatsi-shte-badat-nagradeni.html", "text": "Победителите от кампанията за разделно събиране на отпадъци ще бъдат наградени от 16.00 часа в заседателната зала на Община Бургас. Това съобщиха от пресцентъра на  Общината . Наградите ще връчи зам.-кметът по европейски политики и околна среда Руска Бояджиева. Инициативата се проведе в периода 28 април – 31 декември 2018 г. и целта и беше да стимулира хората да събират разделно и предават отпадъци на мобилните центрове. В резултат бяха събрани повече от 106 тона отпадъци, които са разделени в 36 основни групи. Първенецът, събрал най-много точки, ще отнесе у дома нов телевизор. Неговите подгласници, класирани на второ и трето място, получават таблети. От четвърто до десето място Община Бургас осигурява за награда ваучер на стойност от 100 до 150 лева за магазини \"Технополис\".", "date": "2019.02.06", "title": "Бургас: Победителите от кампанията за разделно събиране на отпадъци ще бъдат наградени"}
{"url": "http://www.focus-news.net/news/2019/02/06/2620301/sport-radoslav-yankov-ostana-sedmi-na-paralelniya-slalom-ot-svetovnoto-parvenstvo-po-snoubord.html", "text": "Радослав Янков отпадна на четвъртфиналите на дисциплината паралелен слалом на Световното първенство в Парк Сити, САЩ. Той отпадна от Роланд Фишналер от Италия и остана на седмо място в класирането на финала. Шампион стана руснакът Дмитрий Логинов. При жените титлата спечели Джули Цог.", "date": "2019.02.06", "title": "Спорт: Радослав Янков остана седми на паралелния слалом от Световното първенство по сноуборд"}
{"url": "http://www.focus-news.net/news/2019/02/06/2620303/smolyan-slab-snyag-vali-po-visokite-chasti-v-rodopite-patishtata-sa-prohodimi-pri-zimni-usloviya.html", "text": "Проходими при зимни условия са пътищата в област Смолян. Това съобщи за  Радио „Фокус“ – Смолян  дежурният в Областно пътно управление – Смолян. Времето е облачно, с валежи от слаб сняг по високите части в Родопите. Пътните настилки са мокри, на места заледени, но са почистени и обработени. Няма ограничения по проходите в област Смолян, с изключение на прохода „Пампорово“, където целогодишно и забранено движението на автомобили над 3,5 тона. Остава затворен и пътят от Лъки към Рожен, както и направлението Момчиловци – Момина вода. Движението по пътя Стойките – Пампорово е ограничено за МПС над 12 тона с ремаркета и полуремаркета. Движението по пътя с. Арда – с. Горна Арда е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Повишена е опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. През нощта не са получавани сигнали за инциденти по пътищата в областта. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са предимно сухи, прехвърча слаб сняг. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.02.06", "title": "Смолян: Слаб сняг вали по високите части в Родопите, пътищата са проходими при зимни условия"}
{"url": "http://www.focus-news.net/news/2019/02/06/2620307/pregled-na-osnovnite-temi-v-burgaskiya-pechat.html", "text": "„Общият устройствен план на Поморие – готов до края на годината“ е водещото заглавие в днешния брой на бургаския ежедневник „Черноморски фар“. В момента вече е одобрено заданието, то е минало съгласъване през Министерството на околната среда и водите, Министерството на регионалното развитие и благоустройството, като тече процедура по избор на изпълнител, тя трябва да приключи на 25 февруари. След това ще започне възлагането на изработката. Статията пояснява, че според новия Общ устройствен план ще се разширят строителните граници на всички населени места в общината. За град Поморие в зона за строителство влизат местностите „Лахана“, „Кротиря“, „Кошарите“ и „Хонят“. С тях Поморие ще стигне до Бургас покрай морето, пише още вестникът.“Варицела зарази 100 души за месец“ е друго заглавие от първа страница в днешния брой. Това показва официалната справка на Регионалната здравна инспекция в Бургас. Във вестникът пише още, че само за последната седмица са разболели 32-ма души, предимно деца. През януари това е и най-голямата достигната цифра за седемдневен период. Обичайно болни от варицела са около 20-тина души всяка седмица, сочи бюлетинът на РЗИ. Друга статия в изданието е „90% от училищните столове в Бургас са отдадени под наем“. Курс за отдаване под наем за десет години на последния лот от училищни лавки и столове обяви общината. Включени са помещения в Професионалната гимназия по електротехника и електроника „К. Фотинов“, и Средно училище „Иван Вазов“, в Основно училище „Ал. Г. – Коджакафалията“, Основно училище „Васил Левски“ в кв. „Горно Езерово“, Основно училище „Христо Ботев“ в кв. „Горно Езерово“ и Професионалната търговска гимназия. „Тема на деня“ в днешния брой е „Младите водачи – с придружители в първите 6 месеца“. това предвижда проектът за нов Закон за движение по пътищата. Той е пуснат и за обществено обсъждане в сайта на парламента. В него е записано, че когато шофират сами, взелите наскоро книжка, ще трябва да карат коли с мощност до 67 конски сили. Иначе ще са пред опасност от глоба с 500 лв. Предвижда се новите шофьори да не могат да возят и пътници през нощта. В часовете между 22.00 и 6.00 часа с тях ще може да бъде единствено придружител, пише още вестникът. „Почина големият художник Стоян Цанев“ и „Пенсионери отново с дарение за деца с увреждания“ са други статии от страниците на днешното издание.", "date": "2019.02.06", "title": "Преглед на основните теми в бургаския печат"}
{"url": "http://www.focus-news.net/news/2019/02/06/2620310/burgaskiyat-hudozhnik-stoyko-daskalov-predstavya-samostoyatelna-izlozhba-v-galeriya-georgi-baev.html", "text": "От днес в галерия „Георги Баев“ ще бъде открита самостоятелна изложба на бургаския художник Стойко Даскалов. Това съобщиха от пресцентъра на  Община Бургас . В нея авторът показва пана, които представят петте основни елемента: въздух, вода, огън, ефир, земя, както и  свои фотографии. Стойко Даскалов е завършил СОУ „Св. св. Кирил и Методий“ – Бургас в паралелка с изобразително изкуство, а след това и ВТУ „Св. св. Кирил и Методий“, специалност „Живопис“. Изложбата ще остане в галерия „Георги Баев“ до 28 февруари включително.", "date": "2019.02.06", "title": "Бургаският художник Стойко Даскалов представя самостоятелна изложба в галерия „Георги Баев“"}
{"url": "http://www.focus-news.net/news/2019/02/06/2620311/kyustendil-remont-na-asfaltovata-nastilka-se-izvarshva-po-patya-golemo-selo-mlamolovo.html", "text": "Ремонт на асфалтовата настилка се извършва по пътя Големо село – Мламолово. Това съобщи за  Радио „Фокус” – Кюстендил  дежурният в Областно пътно управление – Кюстендил. Движението на моторни превозни средства трябва да се извършва с повишено внимание. Участъците в ремонт са сигнализирани с пътни знаци. Срокът е до 6 февруари. Поради свличане на земна маса е въведена временна организация на движението в участък от пътя Бобов дол – Жедна. По път III – 623 Бобов дол – Жедна, при километър 15, движението се извършва само в една лента. Мястото и сигнализирано с пътни знаци. Срокът на действие на въведената временна организация на движението е до 7 февруари. Движението между село Пастра и Рилския манастир се осъществява в едната лента заради аварийно-възстановителни дейности. Временната организация на движение е въведена в участък от 50 метра, сигнализиран с пътни знаци. Срокът е до 28 февруари 2019 година. Движението по автомагистрала „Струма“, главен път Е-79 и пътя Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.02.06", "title": "Кюстендил: Ремонт на асфалтовата настилка се извършва по пътя Големо село – Мламолово"}
{"url": "http://www.focus-news.net/news/2019/02/06/2620312/burgas-v-apelativnata-prokuratura-shte-bade-proveden-brifing-po-povod-privlichane-kam-nakazatelna-otgovornost-na-obvineni-v-krazhbi-ot-targovski-obekti.html", "text": "От 10.00 ч. в залата на Апелативна прокуратура - Бургас ще бъде проведен брифинг пo повод привличане към наказателна отговорност на лица, обвинени в извършване на кражби от търговски обекти. Това съобщиха от пресцентъра на  прокуратурата . \r\nВ брифинга ще вземат участие административният ръководител на Окръжна прокуратура – Бургас Георги Чинев, зам. окръжният прокурор и наблюдаващ случая Мануел Манев и директорът на ОДМВР – Бургас старши комисар Калоян Калоянов.", "date": "2019.02.06", "title": "Бургас: В Апелативната прокуратура ще бъде проведен брифинг пo повод привличане към наказателна отговорност на обвинени в кражби от търговски обекти"}
{"url": "http://www.focus-news.net/news/2019/02/06/2620306/shumen-shte-se-provede-izvanredno-obshto-sabranie-na-sadruzhnitsite-na-vik-shumen.html", "text": "Ще се проведе извънредно Общо събрание на съдружниците на ВиК – Шумен. Срещата е насрочена от 10.00 часа в сградата на дружеството, се посочва в поканата за събранието. В дневния ред е включена една точка - вземане на решение за възлагане на управителя на ВиК да издаде заповед за определяне на цените на водоснабдителните и канализационни услуги, предоставяни от ВиК- Шумен при запазване на техните стойности, непроменени в размера им от 2018 година.", "date": "2019.02.06", "title": "Шумен: Ще се проведе извънредно Общо събрание на съдружниците на ВиК – Шумен"}
{"url": "http://www.focus-news.net/news/2019/02/06/2620309/danail-kirilov-gerb-bsp-tseli-da-destabilizira-izborniya-protses.html", "text": "БСП цели да дестабилизира изборния процес. Това каза председателят на правната комисия в парламента Данаил Кирилов от ГЕРБ в интервю за предаването „Преди всички\" по  БНР . Днес левицата ще внесе в парламента проект за решение за откриване на процедура за нов състав на ЦИК. Кирилов увери, че предложението ще бъде обсъдено.  \r\n„Това е провокация към изборния процес. Това е предложение в последния момент. Цели се да се дестабилизира изборният процес. Очевидно се търсят партийни оправдания за евентуални загуби в предстоящите избори. Изтичането на мандата на състава на ЦИК съвпада със старта на изборната процедура по европейските избори. Ако се прецени така и то със съгласието на всички парламентарни групи, ще започнем такава процедура. Но нека се има предвид, че каквито и професионалисти да избираме, един новосформиран орган няма да има опита, няма да има готовността, няма да има и времето, за да подготви тези избори“. \r\nЧрез тази провокация на БСП се цели и да се въведе участието на президента, което е неясно в кодекса „Мая Манолова“, подчерта още депутатът и добави: \r\n„По закона „Манолова“ парламентът избира само председателя, зам.-председателя и секретаря на ЦИК. Всички други членове, още 20 души, се назначават с указ на президента“. \r\n„Бяхме подложени на едно правно предизвикателство с необяснените процедурни правила през 2014 г. При всички положения сега се търси конфликт пред тяхното прилагане, а не добросъвестност“, смята Кирилов. \r\n„Този ЦИК не е назначен по никакъв начин от нас. Той беше назначен по време на 42-рия парламент, когато управляващите бяха БСП. Защо те се отказват в този момент от собствения си ЦИК – за да саботират процеса“, добави той. \r\nПо думите му това няма да е първият случай, в който се удължава мандата на един орган. Мандатът на изборен орган продължава до момента, в който се извърши новия избор, а органът по избора е парламентът и е негово право да реши кога, обясни депутатът от ГЕРБ. \r\nКирилов отрече да имат разногласия около това кои хора да наследят представителите на партията в ЦИК. По думите му нямат никакво основание за укор към сегашните членовете на Комисията. \r\nДанаил Кирилов заяви, че не се отменя правото да се обжалва решение с касационна жалба. „Това е откровена лъжа. Няма и промяна на подсъдността. Има прецизиране по отношение на производството, така че да се преодолеят досегашни проблеми. … Не за пръв път административните съдилища разглеждат изборни дела. Това пък би помогнало да се съберат по-бързо доказателствата и съдът е по-близо до жалбоподателя в този случай“.", "date": "2019.02.06", "title": "Данаил Кирилов, ГЕРБ: БСП цели да дестабилизира изборния процес"}
{"url": "http://www.focus-news.net/news/2019/02/06/2620316/blagoevgrad-obshtinski-savet-bansko-prie-byudzheta-na-obshtinata-za-2019-godina.html", "text": "25 782 000 лева е макрорамката на бюджета на Община Банско за 2019 година. Той бе приет на заседание на Общинския съвет с мнозинство от 12 гласа „за” от присъствалите 15 съветника. Това съобщиха от пресцентъра на  Община Банско . \r\nПриоритетите, заложени в планираните средства, са инфраструктура, образование, социална дейност и култура. С 20 % са увеличени средствата, предвидени по параграф „Образование”, с 16 % е увеличението за социалните дейности и услуги. Разходите за здравеопазване също са увеличени – с близо 22%. \r\n„Близо 26 000 000 лева са средствата, които сме заложили в общинския бюджет за тази година. Почти половината от средствата, заложени в бюджета – 11 611 100 лева или 45%, ще бъдат осигурени от собствени приходи. Защо го подчертавам? Защото трябва да си дадем сметка, че благосъстоянието ни зависи предимно от нас и нашите усилия. Големият дял собствени средства в бюджетната рамка говори, че при добре свършена административна работа, при събрани данъци, могат да се разпределят повече средства за развитието на общината. Стремим се да намерим баланс, като се стараем да запазваме ниски нива на данъците, да поддържаме устойчиво ниво на бюджетните приходи при запазване на тежестта на данъчното облагане” заяви кметът Георги Икономов и допълни „Благодаря на Общинския съвет, че прие най-важната финансова рамка, по която местната администрация да работи. Пожелавам и на тях, и на себе си ползотворна година, в която да реализираме начертаното. \r\nИнвестиционна програма на планинската община е за близо 7 000 000 лева. Със средствата ще бъде продължено пълното обновяване на търговската улица „Пирин” в участъка между улиците „Отец Паисий” и „П. Р. Славейков”. Ще се изгради Околовръстен път в продължение на съществуващата ул. „Найден Геров”, целящ да намали градския трафик, ще се ремонтират редица улици в Банско и останалите населени места.  Ще бъде продължена корекцията на подпорните стени на река Глазне, а Градския парк също ще бъде с нова и по-атрактивна визия. \r\nПродължава политиката на местната власт за популяризиране на летния сезон с организацията на над 9 фестивала, като се предвижда също да бъде продължено изографисването на Северната стена на храма „Св. Троица”.", "date": "2019.02.06", "title": "Благоевград:  Общински съвет - Банско прие бюджета на Общината за 2019 година"}
{"url": "http://www.focus-news.net/news/2019/02/06/2620317/mvr-edin-chovek-e-zaginal-a-29-sa-postradali-pri-katastrofi-v-stranata-prez-izminaloto-denonoshtie.html", "text": "Един човек е загинал, а 29 са пострадали при 15 тежки катастрофи в страната през изминалото денонощие. Това съобщиха от пресцентъра на  МВР . В столицата са 2 тежки и 21 леки пътни инцидента, при които са ранени двама души.  \r\nОт началото на годината са регистрирани 533 катастрофи, при които са загинали 38 души, а 668 са пострадали. Данните за 2019 г. са динамични и не се считат за окончателни. При сравнение с реалните данни за загиналите (52) през същия период на 2018 г. се отчитат 14 по-малко загинали участници в движението по пътищата през 2019 г.", "date": "2019.02.06", "title": "МВР: Един човек е загинал, а 29 са пострадали при катастрофи в страната през изминалото денонощие"}
{"url": "http://www.focus-news.net/news/2019/02/06/2620308/sitel-makedoniya-skopie-podpisva-protokola-za-vlizane-v-nato.html", "text": "В сряда в Брюксел Македония ще подпише Присъединителния протокол за членство в НАТО. След това този документ трябва да бъде ратифициран от парламентите на всичките 29 страни-членки на Алианса, а дотогава Скопие ще има представител на срещите на организацията като поканена страна, като все още няма да има право на глас, отбелязва  скопският телевизионен канал „Сител“ . \r\nОт Брюксел Присъединителният протокол отива в Атина. Председателят на местния парламент Никос Вуцис заяви, че още в четвъртък документът ще влезе в комисията за национална отбрана и външни работи, а в петък и на пленарно заседание. Предвижда се комисията и пленарната сесия да траят по един ден, а за ратификацията на Протокола ще са нужни гласовете на 151 народни представители, които премиерът Ципрас вече осигури при гласуването за Преспанския договор. \r\nДен преди срещата на Алианса от Вашингтон пристигат ясни послания. Помощник-държавният секретар за Европа Уес Мичъл оцени, че сключването на споразумението от Преспа и членството на Македония в НАТО са исторически моменти и изключителни постижения, с които страната трябва да се гордее. Той очаква тези достижения да имат положително въздействие върху стабилността и развитието на целия регион. Външният министър на Македония Никола Димитров използва срещата с Мичъл, за да изрази надежда, че ратификацията на Протокола в Сената ще бъде ускорена. \r\nОбикновено процесът на присъединяване към най-големия военен съюз отнема около 18 месеца, но съобщенията от централата на Алианса са, че Македония може да очаква пълноправно членство на срещата на върха през юли. \r\nПревод и редакция:", "date": "2019.02.06", "title": "„Сител“ (Македония): Скопие подписва протокола за влизане в НАТО"}
{"url": "http://www.focus-news.net/news/2019/02/06/2620298/kathimerini-gartsiya-tsipras-i-erdogan-zapaziha-pozitsiite-si-po-klyuchovite-vaprosi-sled-razgovora-v-ankara.html", "text": "В Анкара във вторник гръцкият премиер Алексис Ципрас и турският президент Реджеп Тайип Ердоган очертаха установените си позиции по ключовите теми само няколко часа след като турските власти издадоха провокативно съобщение, предлагайки награда за завръщането на осем турски военнослужещи, които избягаха в Гърция през 2016 г., пише  електронното издание на вестник Kathimerini . \r\nСред положителните промени бяха решенията за запазване на отворени канали за комуникация, за да се срещнат скоро министрите на отбраната на двете страни и за създаването на съвместен бизнес форум в Солун. \r\nОсвен двустранните въпроси, преговорите бяха съсредоточени и върху миграционната криза и изпълнението на споразумението между ЕС и Турция за ограничаване на пристиганията. \r\nНа съвместна пресконференция с Ципрас в Анкара, Ердоган заяви, че всички проблеми с Гърция могат да бъдат решени „на справедлива основа и по мирен начин“. \r\nТой също така настоя за връщането на осемте военнослужещи, обвинявайки ги за смъртните случаи по време на неуспешния опит за преврат от 2016 г. „Гърция трябва да се отнася към бегълците по подходящ начин. Те са отговорни за смъртните случаи“, каза той и добави, че Гърция не трябва да се превръща в „сигурно убежище“ за терористи. \r\nТурският лидер също така спомена необходимостта от признаване на „равен статут“ на кипърските турци в Кипър и турците в Западна Тракия и свърза въпроса за възобновяването на православната семинария в Халки с предоставянето на право на мюсюлманското малцинство в Тракия да назначи свои мюфтии. \r\nЗапитан от репортер за училището в Халки, той каза: „Всеки път, когато се повдигне този въпрос, им казвам, че трябва да разрешим проблема с мюфтиите в Западна Тракия. Нека решим този въпрос“. \r\nЦипрас, от своя страна, отбеляза, че „превратаджиите не са добре дошли в Гърция“, но че „Гърция трябва да уважава решенията на съдебната власт“, като се позова на решенията, които отказват екстрадирането на мъжете в Турция и които им предоставят убежище. \r\nГръцкият премиер спомена и за нарушенията над Егейско море. Той каза, че Атина и Анкара са се съгласили да намалят напрежението в Егейско море и да продължат с мерки за изграждане на доверие, а освен това посочи, че всякакви различия с Турция „могат и трябва да бъдат разрешени с диалог“. \r\nАко тези стъпки се реализират, двете страни могат да постигнат напредък и да повторят проучвателните разговори по въпроса за континенталния шелф в Егейско море, добави той. \r\nЦипрас коментира и проучванията за природен газ в Източното Средиземноморие, като отбеляза колко е важно „да се уважава международното право... и нуждата от енергия, за да се създаде мост за сътрудничество в региона“. \r\nЩо се отнася до кипърския проблем, той призова за справедливо и жизнеспособно решение, което ще бъде от полза и за двете общности. Ердоган каза, че важен параметър е постигането на „равенство“ за кипърските турци на острова. \r\nВ сряда, в Истанбул, Ципрас ще посети Света София, преди да отиде в семинарията на Халки в първата такава визита на гръцки премиер за близо девет десетилетия. \r\nПревод и редакция:", "date": "2019.02.06", "title": "Kathimerini (Гърция): Ципрас и Ердоган запазиха позициите си по ключовите въпроси след разговора в Анкара"}
{"url": "http://www.focus-news.net/news/2019/02/06/2620313/prof-hristo-pimpirev-predstoyashtoto-otkrivane-na-nauchna-laboratoriya-na-balgarskata-baza-na-o-v-livingstan-shte-e-predpostavka-za-po-barzi-i-kachestveni-otkritiya-i-privlichane-na-ucheni-ot-tsyal-svyat.html", "text": "Предстоящото откриване на научна лаборатория на българската база на о-в Ливингстън ще е предпоставка за по-бързи и качествени открития и привличане на учени от цял свят. Това каза за сутрешния блок „Добро утро, България“ на  Радио „Фокус“  проф. Христо Пимпирев, директор на Българския антарктически институт и ръководител на 27-ата антарктическа експедиция. Той уточни, че привилегията българските учени да имат полярна база на Ледения континент е предпоставка за научни открития от световна величина.  \r\n„Дълг към учените в българската база е това, че липсва лаборатория, където събраните материали от теренните проучвания да бъдат обработени веднага на място и след това да бъдат пренесени до по-прецизна апаратура на обитаемите континенти. С нашата база трябва да предложим инфраструктура, с която да работим нормално на този континент, който е бъдещето на човечеството. Тази година има непрекъснати резултати с много голяма стойност, които излизат даже преди материалите да бъдат прецизно обработени, които ще пристигнат в България чак през месец май. Можем само да се гордеем с това“, коментира проф. Христо Пимпирев. Той обърна внимание и на това, че доброто сътрудничество на учените на Антарктида с българското правителството и Министерство на образованието и науката (МОН) в лицето на националната полярна програма вече дават своите резултатите. Проф. Пимпирев изрази надежда да не се чака дълго, преди бюджетът на България за научни открития да стане съизмерим с този на редица други европейски страни. Настоящата 27-ма полярна експедиция е към своя край и учените от Антарктида се очакват у нас до края на март, каза още той и обяви, че вече тече усилена подготовка за следващата 28-ма експедиция на Ледения континент.  \r\nЕлеонора ЧОЛАКОВА", "date": "2019.02.06", "title": "Проф. Христо Пимпирев: Предстоящото откриване на научна лаборатория на българската база на о-в Ливингстън ще е предпоставка за по-бързи и качествени открития и привличане на учени от цял свят"}
{"url": "http://www.focus-news.net/news/2019/02/06/2620315/desislava-atanasova-gerb-bsp-tarsi-alibi-za-zaguba-na-izborite.html", "text": "Промяната на състава на ЦИК няма да доведе до промяна в изборните резултати. Всички обвинения, че ГЕРБ търси начин за служебна победа, са некоректни. Това каза в предаването „Тази сутрин” по  бТВ  депутатът от ГЕРБ Десислава Атанасова по повод спора между управляващите и опозицията за ЦИК. Вчера левицата поиска смяна на комисия с аргумента, че мандатът на сегашната изтича на 21 март и дотогава трябва да бъде назначена нова. От ГЕРБ отговориха, че от БСП търсят провокация и искат да саботират изборите. „Тази ЦИК вече е с приключил мандат. Те се ослушват и не искат да отварят тази процедура, не искат изобщо тази тема да се разглежда. Ето защо ние поемаме инициативата, защото искаме да се спазва законът и правовият ред”, подчерта лидерът на социалистите Корнелия Нинова. „Ако искаме честни избори, би следвало да делeгираме доверие на сегашната ЦИК, която е провела множество избори досега, впрочем и такива, които ние не сме печелили”, отговори Данаил Кирилов от ГЕРБ. По думите на Десислава Атанасова съставът на тази комисия е доминиран от БСП, нейният председател – също. „Рецидив е БСП преди всеки вид избори да твърди, че ще има изборни манипулации. Дали това може да се тълкува като вече предизвестен неуспех за левицата и търсене на някой друг виновник“, попита тя. Атанасова е категорична, че левицата „търси алиби за загуба”. „Явно след изборите на г-жа Нинова ще ѝ се наложи да обяснява защо са загубили за пореден път. Това е удобното алиби – ГЕРБ промениха правилата”, коментира депутатът от ГЕРБ.", "date": "2019.02.06", "title": "Десислава Атанасова, ГЕРБ: БСП търси алиби за загуба на изборите"}
{"url": "http://www.focus-news.net/news/2019/02/06/2620320/krum-zarkov-bsp-edna-ot-prichinite-da-predpriemem-promeni-v-zakona-za-otgovornostta-na-darzhavata-i-obshtinite-za-vredi-sa-dannite-ot-dokladite-na-ministerstvo-na-pravosadieto.html", "text": "Една от причините да предприемем промени в Закона за отговорността на държавата и общините за вреди са данните от докладите на Министерство на правосъдието. Това каза заместник-председателят на ПГ на „БСП за България“ Крум Зарков в становището на вносител по Закона за отговорността на държавата и общините за вреди, предаде репортер на  Агенция „Фокус“ .  „НСОРБ подкрепя закона, Омбудсманът също изразява подкрепа особено в първата му част“, посочи той. „Неразбираемо е негативното становище на Министерство на правосъдието. Редно е да отбележим, че в това становище се взима предвид само една от трите части на закона. Сигурен съм, че в разговор ще намерим допирни точки“, коментира Зарков. По думите му с промените  българската държава ще бъде осъждана по-рядко от съда в Страсбург.  \r\nДеница КИТАНОВА", "date": "2019.02.06", "title": "Крум Зарков, БСП: Една от причините да предприемем промени в Закона за отговорността на държавата и общините за вреди са данните от докладите на Министерство на правосъдието"}
{"url": "http://www.focus-news.net/news/2019/02/06/2620321/pregled-na-osnovnite-temi-v-dobrudzhanskiya-pechat.html", "text": "„Ученици от Добрич с награди от конкурс на Европейската комисия“, е водещо заглавие в добричкия регионален вестник  „Нова добруджанска трибуна“ . Конкурсът е с тема: „България в Европа: минало, настояще, бъдеще“. Той беше обявен от еврокомисаря по цифрова икономика и общество Мария Габриел. Двамата отлично представили се ученици от добруджанския град са Златомира Стоянова и Момчил Димов. Те са възпитаници на Клуб „Компютър арт“ към Общинския младежки дом. Поканени са лично да представят своите творби в Брюксел на 20 февруари.  \r\n„Няма да лишаваме гражданите от социални придобивки заради по-малък бюджет“, това е заявил пред всекидневникът кметът на Балчик Николай Ангелов. „Приемането на бюджета от страна на Общинския съвет е политически акт. Това е начин на изразяване на одобрение или на неодобрение на политиката на кмета“, така е коментирал Николай Ангелов неприемането на предложения бюджет от Общинския съвет. Той е бил отхвърлен с гласовете на ВМРО и ГЕРБ.  \r\n„Добруджа търси таланти“ е най-новата и значима за годината инициатива на Народно читалище „Добрич – 2017 г.“, съобщава изданието. Предстоят кастинги във всички общини на областта. Първи ще е Добрич. Начинанието е под патронажа на областния управител Красимир Кирилов. Няма възрастови ограничения и всеки, който има желание, може да се включи.", "date": "2019.02.06", "title": "Преглед на основните теми в добруджанския печат"}
{"url": "http://www.focus-news.net/news/2019/02/06/2620314/parlamentarnata-pravna-komisiya-shte-glasuva-okonchatelni-promeni-v-nakazatelniya-kodeks-sreshtu-domashnoto-nasilie.html", "text": "Комисията по правни въпроси ще гласува окончателни промени в Наказателния кодекс срещу домашното насилие. Това се посочва в  дневния ред на заседанието на комисията . Вносител на мерките в защита на жертвите на домашно насилие е председателят на парламента Цвета Караянчева. Измененията минаха на първо четене в пленарна зала на 15 ноември 2018 г. Предвижда се психологическият тормоз и преследването да се инкриминират, а наказанието за това да бъде до 5 години затвор. Въвежда се и инкриминиране на всички форми на системно преследване. С промените ще се осигури защита за потенциалните жертви на принудителни бракове, които може да бъдат задължени от техните семейства да напуснат страната. През Наказателния кодекс се предвиждат промени в Наказателно-процесуалния кодекс и в Закона за изпълнение на наказанията и задържането под стража. Жертвите на домашно насилие ще бъдат уведомявани, ако задържаният извършител на деянието спрямо тях избяга или бъде пуснат на свобода.  \r\nОкончателните изменения в Наказателния кодекс ще влязат за гласуване в пленарна зала в четвъртък.", "date": "2019.02.06", "title": "Парламентарната правна комисия ще гласува окончателни промени в Наказателния кодекс срещу домашното насилие"}
{"url": "http://www.focus-news.net/news/2019/02/06/2620322/niggg-ban-obshto-7-slabi-trusa-sa-registrirani-tazi-sutrin-v-cherno-more-na-okolo-30-km-ot-burgas.html", "text": "Общо 7 слаби труса са регистрирани тази сутрин в Черно море, на около 30 км от Бургас и на около 15-20 км от нос Емона и Слънчев бряг. Това съобщиха за  Агенция „Фокус”  от  Националния институт по геофизика, геодезия и география (НИГГГ) при БАН . Трусовете са с магнитуд между 2,4 и 2,2 по Рихтер и дълбочина между 3 км и 6 км. Последният трус е регистриран преди около час, с магнитуд не повече от 2 по Рихтер.  \r\nТрус с магнитуд 3,1 по Рихтер бе регистриран и в района на Петрич в 07.10 часа сутринта.  \r\nСеизмолозите определиха трусовете като слаби, които не са усетени.", "date": "2019.02.06", "title": "НИГГГ-БАН: Общо 7 слаби труса са регистрирани тази сутрин в Черно море, на около 30 км от Бургас"}
{"url": "http://www.focus-news.net/news/2019/02/06/2620323/parlamentat-othvarli-predlozheniyata-na-bsp-za-promeni-v-zakona-za-otgovornostta-na-darzhavata-i-obshtinite-za-vredi.html", "text": "Парламентът отхвърли предложенията на БСП за промени в Закона за отговорността на държавата и общините за вреди, предаде репортер на  Агенция „Фокус“ . Законопроектът бе част от дневния ред на парламента, тъй като е първа сряда от месеца и право на предложения в програмата има всяка парламентарна група на ротационен принцип. Законопроектът бе гласуван и отхвърлен, но по искане на Крум Зарков от БСП бе прегласуван. При повторния вот „за“ законопроекта гласуваха 57 народни представители, „против“ – 34 и „въздържали се“ – 63, с което той бе отхвърлен. Предложенията на опозицията бяха свързани с нормативния режим за отговорността на държавата и общините за причинени вреди. Чрез измененията от БСП предлагаха да се разшири обхватът, като се допълва, че държавата и общините носят отговорност и за вреди, причинени от действието на отменени или обявени за нищожни подзаконови нормативни актове. От опозицията предлагаха още правни основания за хората за търсене на обезщетения на вреди, причинени от държавата чрез нейните разследващи органи и органите на съдебната власт.   \r\nДеница КИТАНОВА", "date": "2019.02.06", "title": "Парламентът отхвърли предложенията на БСП за промени в Закона за отговорността на държавата и общините за вреди"}
{"url": "http://www.focus-news.net/news/2019/02/06/2620324/pss-loshi-sa-usloviyata-za-turizam-v-planinite-v-rayona-na-vrah-botev-ima-uraganen-vyatar.html", "text": "Лоши са условия за туризъм в планините поради силен вятър по върховете. Това съобщиха за  Агенция „Фокус”  от  Планинска спасителна служба (ПСС)  към  Българския червен кръст . В района на връх Ботев има ураганен вятър. Лифтовите съоръжения в курортите работят съобразно метеорологичните условия, с изключение на „Платото“ и „Бъндерица“ 2, където са спрени поради силния вятър. През изминалото денонощие няма регистрирани инциденти с туристи. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.02.06", "title": "ПСС: Лоши са условията за туризъм в планините, в района на връх Ботев има ураганен вятър"}
{"url": "http://www.focus-news.net/news/2019/02/06/2620325/sliven-intenziven-e-trafikat-po-patishtata-v-oblastta.html", "text": "Интензивен е трафикът по пътищата в Сливенска област. Пътищата са сухи и нормално проходими, съобщиха от  Областното пътно управление . \r\nЗатворени за тежкотоварни автомобили над 10 т целогодишно са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. \r\nДвижението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари. \r\nНяма въведени допълнително ограничения.", "date": "2019.02.06", "title": "Сливен: Интензивен е трафикът по пътищата в областта"}
{"url": "http://www.focus-news.net/news/2019/02/06/2620326/blagoevgrad-shte-badat-nagradeni-otlichenite-detsa-pusnali-pisma-v-kutiyata-na-dyado-koleda-v-grada.html", "text": "От 12.30 часа ще бъдат наградени отличените деца, пуснали писма в кутията на Дядо Коледа в Благоевград. Това съобщиха от пресцентъра на  Община Благоевград . Подаръците ще връчи заместник-кметът по култура и хуманитарни дейности Христина Шопова в кабинет №205 в сградата на Общината.", "date": "2019.02.06", "title": "Благоевград: Ще бъдат наградени отличените деца, пуснали писма в кутията на Дядо Коледа в града"}
{"url": "http://www.focus-news.net/news/2019/02/06/2620328/vidin-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата във Видинска област, съобщиха за  Радио „Фокус“ – Видин  от Областно пътно управление – Видин. Натоварен е трафикът главен път Е-79 в посока граничен пункт „Дунав мост 2“, особено в участъка между Дунавци и Видин, като пътуват предимно тежкотоварни автомобили. Към другите два гранични пункта в областта – „Връшка чука“ и „Брегово“, трафикът е с нормална интензивност.  \r\nВ областния град  повече автомобили се движат по входно изходните артерии, в централната част и по булевард „Панония“. \r\nАнна ЛОЗАНОВА", "date": "2019.02.06", "title": "Видин: Проходими при зимни условия са пътищата в областта"}
{"url": "http://www.focus-news.net/news/2019/02/06/2620318/hashim-tachi-vav-vashington-ne-pregovaryame-za-trepcha-mitrovitsa-i-yazovira-gazivoda-a-za-malka-korektsiya-na-granitsata.html", "text": "Президентът на Косово Хашим Тачи заяви, че страната може да е готова на „малка корекция на границата“ със Сърбия като компромис за постигане на окончателно споразумение за нормализация на отношенията между Белград и Прищина, пише електронното издание на прищинския вестник Gazeta Express. \r\nДържавният глава представи идеята си за цялостно споразумение между Сърбия и Косово на дебат в Съвета за външни отношения на САЩ, на който присъстваха специалисти по балканския регион. Той посочи, че „ако малка корекция на границата е цената за постигане на окончателно мирно споразумение, това би било приемливо“. \r\nЗаедно с това, Тачи бе категоричен, че стратегическите обекти на Косово в северната част на страната, като язовира Газивода (Уйман), Косовска Митровица и металургични комбинат „Трепча“ не могат да са предмет на обсъждане. \r\nПрезидентът отбеляза, че Косово винаги е побеждавало, когато е действало в координация със САЩ и подчерта, че въпреки болезнените компромиси, резултатите винаги са били в полза на Прищина. \r\nПревод и редакция:", "date": "2019.02.06", "title": "Хашим Тачи във Вашингтон: Не преговаряме за „Трепча“, Митровица и язовира Газивода, а за малка корекция на границата"}
{"url": "http://www.focus-news.net/news/2019/02/06/2620332/varna-predimno-suhi-sa-patnite-nastilki-v-oblastta-trafikat-se-osashtestvyava-normalno.html", "text": "Предимно сухи са пътните настилки във Варна и областта, предаде репортер на  Радио „Фокус“ – Варна . Трафикът се осъществява нормално. Няма данни за пътни инциденти, които да затрудняват движението. Въведено е ограничение по пътя Кранево – Варна. Забранено е преминаването на моторни превозни средства над 10 тона, заради опасност от свлачище. Засегнат е участъкът при км 83, като осигуреният обходен маршрут е през Кичево и Оброчище. Очаква се ограничението да отпадне до 28 февруари. Движението по автомагистрала „Черно море“ от км 0 до км 8 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Очаква се ремонтните дейности да приключат до края на месец март. \r\nБояна АТАНАСОВА", "date": "2019.02.06", "title": "Варна: Предимно сухи са пътните настилки в областта, трафикът се осъществява нормално"}
{"url": "http://www.focus-news.net/news/2019/02/06/2620331/sofiya-147-dushi-sa-nastaneni-v-krizisniya-tsentar-za-bezdomni-hora-zaharna-fabrika-prez-izminaloto-denonoshtie.html", "text": "147 души са настанени в Кризисния център за бездомни хора в столичния кв. „Захарна фабрика“ през изминалото денонощие. Това съобщи за  Агенция „Фокус”  Йорданка Темелкова - директор на Центъра. По думите ѝ нощта в Кризисния център е преминала спокойно, без инциденти и извънредни ситуации.  \r\nИрина ИВАНОВА", "date": "2019.02.06", "title": "София: 147 души са настанени в Кризисния център за бездомни хора „Захарна фабрика“ през изминалото денонощие"}
{"url": "http://www.focus-news.net/news/2019/02/06/2620333/violina-marinova-banka-dsk-prez-2020-godina-se-ochakva-tsyalostnata-integratsiya-na-dsk-i-societe-generale-ekspresbank.html", "text": "Промяната на собствеността не променя дейността на двете банки в краткосрочен план. Това каза за сутрешния блок „Добро утро, България“ на  Радио „Фокус“  главният изпълнителен директор и председател на Управителния съвет на Банка ДСК Виолина Маринова. “Банка ДСК и Експресбанк ще продължат да работят като отделни и самостоятелни юридически субекти под юрисдикцията на един собственик – регионалния лидер в Централна и Източна Европа, финансова група OTP. В момента се променя единствено името и социалната идентичност на Експресбанк, която вече извършва обичайната си дейност под това търговско име. Става въпрос за същите две банки със своята история и успешна банкова дейност, която ще продължи по същия начин на работа”, обясни Виолина Маринова. Тя каза още, че до приключване на процеса на пълна интеграция ще бъде извършен анализ и оценка на бизнес операциите, продуктите, вътрешните системи и ресурсите на двете банки. След тези задълбочени процеси ще приключи реалната интеграция и фактическото сливане на двете банки, добави главният изпълнителен директор на ДСК. \r\nЕлеонора ЧОЛАКОВА", "date": "2019.02.06", "title": "Виолина Маринова, Банка ДСК: През 2020 година се очаква цялостната интеграция на ДСК и Societe Generale Експресбанк"}
{"url": "http://www.focus-news.net/news/2019/02/06/2620330/s-tarzhestven-kontsert-na-sofiyskata-filharmoniya-beshe-postaveno-nachaloto-na-chestvaniyata-posveteni-na-140-ata-godishnina-ot-uchreditelnoto-sabranie-i-priemaneto-na-tarnovskata-konstitutsiya.html", "text": "С тържествен концерт на Софийската филхармония беше поставено началото на честванията, посветени на 140-ата годишнина от Учредителното събрание и приемането на Търновската конституция. Това съобщиха от пресцентъра на  Народното събрание . Сред гостите бяха президентът Румен Радев, вицепрезидентът Илияна Йотова, депутати, министри, представители на съдебната власт, на Конституционния съд, посланици, бивши председатели на парламента, кметът на Велико Търново Даниел Панов, областният управител на Велико Търново  проф. д-р Любомира Попова, представители на БАН и на медиите.  \r\nВ приветствието си председателят на Народното събрание Цвета Караянчева отбеляза, че през 1879 г. само за два месеца, въпреки горещите страсти, препирните и политическите различия, участниците в Учредителното събрание успяват заедно да създадат един документ, с който основателно се гордеем до днес. Тя подчерта, че изстраданата жажда за свобода и собствена държава са водили съвестта им на всяка крачка през тези малко повече от два месеца между 10 февруари и заветното подписване на Конституцията на 16 април. Цвета Караянчева цитира по думите ѝ най-красивия текст, залегнал в документа, който синтезира тези чувства: „Всекой роб от какъвто пол, вера и народност да бъде, свободен става, щом стъпи на Българска територия“.  \r\nПредседателят на парламента припомни, че за откриването на първия български парламент във Велико Търново се стича възрожденският елит на България. Като наблюдатели на събитието и водени от желанието си да помогнат на Княжеството в първите му стъпки на самостоятелна държава, в Търново пристигат дипломатическите представители на Руската империя, Високата порта, Европа.  \r\nСпоред Цвета Караянчева всеки, които се е зачитал в дневниците на Учредителното събрание, може да обори твърдението, че първите ни законотворци са били хора с неособено голям опит в политическия дебат. Дневниците са преди всичко доказателство за това как един искрен оратор може да промени хода на събитията, въоръжен само с думи, логика и пламенна лоялност към собствените си убеждения, посочи тя.  \r\nЗаседанията на Учредителното събрание са били не единствено политика, но и повод за радост и честване, защото са дали на българите, или поне българите от Княжеството по това време, толкова дългоочакваната възможност да се усетят свободни граждани, отбеляза председателят на парламента. Заседанията са били съпроводени от театрални постановки, концерти, политически салони. България е започвала да гради не само собствен парламентаризъм, но и своя съвременна европейска култура, подчерта Цвета Караянчева. Тя припомни, че специално заради откриването на събранието по Дунав пристига чешки духов оркестър, за да покаже на младата ни държава, че никое събитие не може да е достатъчно тържествено, ако няма музика.  \r\nВ програмата на концерта бяха включени „Празнична увертюра“ на Веселин Стоянов, „Ръченица“ на Петко Стайнов, „Българска рапсодия „Вардар“ на Панчо Владигеров, из „Жар птица“ на Игор Стравински и „Рапсодия в синьо“ на Джордж Гершуин. Концертът беше под диригентството на директора на Софийската филхармония Найден Тодоров, а на пианото – носителят на множество престижни отличия Людмил Ангелов.", "date": "2019.02.06", "title": "С тържествен концерт на Софийската филхармония беше поставено началото на честванията, посветени на 140-ата годишнина от Учредителното събрание и приемането на Търновската конституция"}
{"url": "http://www.focus-news.net/news/2019/02/06/2620305/falshiva-novina-za-udalzhavane-na-gripnata-vakantsiya-za-uchenitsite-v-plovdiv-se-razprostrani-v-sotsialnite-mrezhi.html", "text": "Фалшива новина за удължаване на грипната ваканция за учениците в Пловдив се разпространи в социалните мрежи, предаде репортер на  Радио „Фокус“ – Пловдив . Стотици ученици споделят снимка на статия от сайта на местна медия, на която пише, че от Регионалната здравна инспекция са обявили официално 6, 7 и 8 февруари за неучебни дни. Стана ясно обаче, че снимката-колаж е фалшива, като нито от здравната институция са издавали заповед за удължаване на грипната ваканция за учениците в града, нито сайтът се е свързвал с РЗИ или пък е пускал подобна новина. \r\nОт днес всички ученици в Пловдив и областта влизат в класните стаи. \r\nТони МИХАЙЛОВ", "date": "2019.02.06", "title": "Фалшива новина за удължаване на грипната ваканция за учениците в Пловдив се разпространи в социалните мрежи"}
{"url": "http://www.focus-news.net/news/2019/02/06/2620329/pencho-milkov-bsp-nyama-da-podkrepim-zakona-za-zashtita-na-targovskata-tayna-shte-glasuvame-s-vazdarzhali-se.html", "text": "Няма да подкрепим  Закона за защита на търговската тайна, ще гласуваме с „въздържали се“. Това каза народният представител от ПГ на БСП Пенчо Милков по време на дебатите на първо четене по Закона за защита на търговската тайна, предаде репортер на  Агенция „Фокус“ . „Поглеждайки закона имахме бележки в правна комисия. Няма да се спирам на всички. По отношение поне на дефиницията - тя съдържа три изисквания за това какво е търговска тайна. Изразих своето становище и ще го направя пред вас, че дефиницията не дава точна представа хората да разберат какво е търговска тайна“, заяви Пенчо Милков и добави, че тези дефиниции ще предпоставят противоречиво тълкуване.  \r\nДеница КИТАНОВА", "date": "2019.02.06", "title": "Пенчо Милков, БСП: Няма да подкрепим Закона за защита на търговската тайна, ще гласуваме с „въздържали се“"}
{"url": "http://www.focus-news.net/news/2019/02/06/2620334/tsvetan-tsvetanov-razgovarya-sas-starshi-direktora-po-evropeyskite-i-ruskite-vaprosi-v-saveta-za-natsionalna-sigurnost-na-beliya-dom-fiona-hil.html", "text": "Председателят на Парламентарната група на ГЕРБ и заместник-председател на партията Цветан Цветанов се срещна със старши директора по европейските и руските въпроси в Съвета за национална сигурност на Белия дом Фиона Хил. Това съобщиха от пресцентъра на  ПП ГЕРБ . Двамата разговаряха във Вашингтон. Цветанов е в американската столица за участие в традиционната Молитвена закуска с президента на САЩ Доналд Тръмп. \r\nПо време на срещата си с Фиона Хил, която е една от най-високопоставените фигури в екипа на президента Тръмп по въпросите на националната сигурност, Цветан Цветанов обсъди различни аспекти на сигурността в региона. И двете страни изразиха задоволство от факта, че това е втората среща помежду им в рамките на по-малко от три месеца. В хода на разговора беше изразена обща загриженост от повишаване на напрежението в Черноморския басейн и по-специално Азовско море и Керченския пролив. Цветанов и Хил се обединиха около мнението, че правилата на международното право следва да се прилагат в пълен обем, като е недопустимо нарушаването на суверенитета на която и да било държава. И двете страни изразиха силно безпокойство от нарастването на асиметричните заплахи в района, както и поставянето под въпрос на основни демократични ценности, в т.ч. свободата на придвижване на хора и транспортни средства. В тази връзка Фиона Хил даде висока оценка за позицията на българското правителство около ситуацията във Венецуела, изразена по време на вчерашното заседание на Съвета по сигурността към министър-председателя на България. Хил изрази благодарност към премиера Бойко Борисов за изразената позиция, която е в синхрон със стратегическите партньори на България - държавите от ЕС и САЩ. Председателят на ПГ на ГЕРБ Цветан Цветанов изрази съжаление, че българските институции не са действали в пълен синхрон по този въпрос. В България има гласове и в подкрепа на Мадуро, което е в рязък контраст с изразените от основните стратегически партньори на България позиции, подчерта Цветанов. \r\nПо време на срещата бяха обсъдени и въпроси, касаещи енергийната сигурност и диверсификацията на газови и петролни доставки до България. Американската страна изрази подкрепа за газовия интерконектор между България и Гърция, като Цветан Цветанов увери, че двете страни работят активно по този въпрос. \r\nВ края на срещата заместник-председателят на ГЕРБ Цветан Цветанов и старши директорът по европейските и руските въпроси в Съвета за национална сигурност на Белия дом Фиона Хил изразиха желание да търсят възможности за нова среща след две седмици, по време на Форума по сигурността в Мюнхен, където са поканени да участват. Двамата изразиха готовност да продължат редовно да обменят информация по конкретни въпроси от международния и регионалния дневен ред.", "date": "2019.02.06", "title": "Цветан Цветанов разговаря със старши директора по европейските и руските въпроси в Съвета за национална сигурност на Белия дом Фиона Хил"}
{"url": "http://www.focus-news.net/news/2019/02/06/2620335/danail-kirilov-gerb-zakonat-za-zashtita-na-targovskata-tayna-se-ochakvashe-25-godini-zashtoto-targovtsite-imat-nuzhda-ot-zashtita.html", "text": "Законът за защита на търговската тайна се очакваше 25 години, защото търговците имат нужда от защита. Това каза народният представител от ПГ на ГЕРБ и председател на Правна комисия Данаил Кирилов по време на дебатите по Закона за защита на търговската тайна, предаде репортер на  Агенция „Фокус“ . Кирилов заяви, че материята на защита на търговската тайна е в голяма степен фрагментирана, тъй като се намира в няколко действащи закона. „Този закон се очакваше 25 години, защото българските търговци имат нужда от защита и от гаранция, че техните фактически достижения в търговската дейност ще получат съответно и релевантната правна защита и то по един нормален ред“, допълни председателят на Правна комисия. „Опозицията следва да бъде по-активна от управляващите в частта във фазата предложения между първо и второ четене. Очевидно е по-лесно да се политизира даден дебат, вместо той да бъде прагматичен“, каза още Кирилов. Депутатът от ПГ на „БСП за България“ Пенчо Милков заяви в реплика, че опозицията няма как да прави предложения между първо и второ четене, когато философията на законопроекта е сбъркана.  \r\nДеница КИТАНОВА", "date": "2019.02.06", "title": "Данаил Кирилов, ГЕРБ: Законът за защита на търговската тайна се очакваше 25 години, защото търговците имат нужда от защита"}
{"url": "http://www.focus-news.net/news/2019/02/06/2620337/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Нови унгарски полицейски контингенти са тръгнали за Сърбия и Македония, пише  електронното издание Hungary Today . \r\nКакто съобщават от Министерството на вътрешните работи на Унгария, 30 служители на правозащитните органи са заминали за Македония и още 15 за Сърбия. \r\nСъгласно съобщението от полицията, те ще патрулират зони, в които ще предотвратяват и разкриват нелегални пресичания на границата и ще участват в задържането на трафиканти на хора и нелегални мигранти. Освен това те ще извършват и задълбочен граничен контрол. \r\nИ двата контингента са оборудвани с джипове, оборудване за нощно виждане и ръчни термокамери. Контингентът в Македония също ще подкрепи усилията за защита на границите с мобилни топлинни камери, се казва в изявлението. \r\n*** Лидерът на Движението 5 Звезди (Д5З) и вицепремиер на Италия Луиджи ди Майо във вторник се е срещнал с лидерите на протестното движение „жълтите жилетки“ в Париж и двете страни са се разбрали да проведат нова среща в Рим, се разбира от съобщение на фракцията, разпространено в Европейския парламент, пише  европейската редакция на Politico . \r\nВ изявлението се казва, че ди Майо и депутатът от Д5З Алесандро ди Батиста са се срещнали с лидера на „жълтите жилетки“ Кристоф Шаленсон, който е свързан с кандидатска листа, наречена Референдум за граждански инициативи (РГИ), която ще участва на европейските избори през май. \r\n„Имаме много общи позиции и ценности, като защитата на гражданите, социалните права, директната демокрация и околната среда“, гласи съобщението. „Има ентусиазъм и ще се срещнем скоро в Рим“. \r\nШаленсон и Ингрид Левавасьор, 31 годишна помощна сестра, са две от основните фигури на уличното движение, което се формира в отговор на увеличаването на акциза върху горивата, но впоследствие с превърна в по-голяма, основно анти-Макрон, кауза. \r\nМиналия месец Левасьор и други обявиха, че ще създадат листа, с която да участват на изборите за Европейски парламент. \r\nДи Майо е на страната на „жълтите жилетки“ и заяви, че е „готов“ да им предложи „подкрепата, която ви е нужна“. \r\n*** Във вторник Тереза Мей отправи заплаха към поддръжниците на Брекзит, като настоя, че „няма предложение“ Великобритания да напусне ЕС без гарантирана защита срещу твърда граница в Северна Ирландия, пише  The Guardian .  \r\nВ реч, която изнесе в Белфаст, премиерът на Обединеното кралство заяви, че технологията ще „играе роля“ във всички алтернативни договорености и че тя няма да напри нищо, което да засегне живота на пограничните общности.   \r\nПривържениците на Брекзит светкавично „биха тревога“ заради отделни части от езика на Мей, чиито послания според тях могат да се тълкуват като стъпка назад от предишни обещания.  „Тя знае какво ни е обещала. Я и дори да не знае, какво е казала, ние знаем.“, твърди един от източниците на консервативната  European Research Group. \r\nКоментарите са в навечерието на пътуването на Мей до Брюксел, където в четвъртък ще се срещне с Жан-Клод Югкер, Антонио Таяни и Доналд Туск. Туск и Юнкер са категорични – споразумението за оттегляне няма да се отваря.   \r\nОт Даунинг Стрийт 10 твърдят, че не очакват топъл прием, но смятат, че срещата ще даде знак за началото на нов дипломатически процес, включващ предложения за излизане от „задънената улица“, разработени от депутатите и министрите.", "date": "2019.02.06", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2019/02/06/2620319/kiril-kotev-kmet-stabilno-e-sastoyanieto-na-postradalite-pri-tezhkata-katastrofa-na-avtomagistrala-struma-koito-sa-nastaneni-v-bolnitsata-v-sandanski.html", "text": "Стабилно е състоянието на пострадалите при тежката катастрофа на автомагистрала „Струма“, които са настанени в болницата в Сандански. Това каза за  Радио „Фокус“ – Пирин  кметът на Общината Кирил Котев. По думите му 8 от 10 души, които бяха прието в лечебното заведение, остават под лекарско наблюдение. \r\nВ болниците в Петрич и Благоевград също има настанени лица, чието състояние не предполага изписване все още. „Фокус“ припомня:  Около 08.00 часа във вторник на автомагистрала „Струма“ в района на село Дамяница възникна верижна катастрофа между около 30 автомобила. При инцидента пострадаха 14 души, а един мъж на 55 години загина. \r\nЛивия НИНОВА", "date": "2019.02.06", "title": "Кирил Котев, кмет: Стабилно е състоянието на пострадалите при тежката катастрофа на автомагистрала „Струма“, които са настанени в болницата в Сандански"}
{"url": "http://www.focus-news.net/news/2019/02/06/2620338/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "В Анкара във вторник гръцкият премиер Алексис Ципрас и турският президент Реджеп Тайип Ердоган очертаха установените си позиции по ключовите теми само няколко часа след като турските власти издадоха провокативно съобщение, предлагайки награда за завръщането на осем турски военнослужещи, които избягаха в Гърция през 2016 г., пише  електронното издание на вестник Kathimerini . \r\nСред положителните промени бяха решенията за запазване на отворени канали за комуникация, за да се срещнат скоро министрите на отбраната на двете страни и за създаването на съвместен бизнес форум в Солун. \r\nОсвен двустранните въпроси, преговорите бяха съсредоточени и върху миграционната криза и изпълнението на споразумението между ЕС и Турция за ограничаване на пристиганията. \r\nНа съвместна пресконференция с Ципрас в Анкара, Ердоган заяви, че всички проблеми с Гърция могат да бъдат решени „на справедлива основа и по мирен начин“. \r\nТой също така настоя за връщането на осемте военнослужещи, обвинявайки ги за смъртните случаи по време на неуспешния опит за преврат от 2016 г. „Гърция трябва да се отнася към бегълците по подходящ начин. Те са отговорни за смъртните случаи“, каза той и добави, че Гърция не трябва да се превръща в „сигурно убежище“ за терористи. \r\nТурският лидер също така спомена необходимостта от признаване на „равен статут“ на кипърските турци в Кипър и турците в Западна Тракия и свърза въпроса за възобновяването на православната семинария в Халки с предоставянето на право на мюсюлманското малцинство в Тракия да назначи свои мюфтии. \r\nЗапитан от репортер за училището в Халки, той каза: „Всеки път, когато се повдигне този въпрос, им казвам, че трябва да разрешим проблема с мюфтиите в Западна Тракия. Нека решим този въпрос“. \r\nЦипрас, от своя страна, отбеляза, че „превратаджиите не са добре дошли в Гърция“, но че „Гърция трябва да уважава решенията на съдебната власт“, като се позова на решенията, които отказват екстрадирането на мъжете в Турция и които им предоставят убежище. \r\nГръцкият премиер спомена и за нарушенията над Егейско море. Той каза, че Атина и Анкара са се съгласили да намалят напрежението в Егейско море и да продължат с мерки за изграждане на доверие, а освен това посочи, че всякакви различия с Турция „могат и трябва да бъдат разрешени с диалог“. \r\nАко тези стъпки се реализират, двете страни могат да постигнат напредък и да повторят проучвателните разговори по въпроса за континенталния шелф в Егейско море, добави той. \r\nЦипрас коментира и проучванията за природен газ в Източното Средиземноморие, като отбеляза колко е важно „да се уважава международното право... и нуждата от енергия, за да се създаде мост за сътрудничество в региона“. \r\nЩо се отнася до кипърския проблем, той призова за справедливо и жизнеспособно решение, което ще бъде от полза и за двете общности. Ердоган каза, че важен параметър е постигането на „равенство“ за кипърските турци на острова. \r\nВ сряда, в Истанбул, Ципрас ще посети Света София, преди да отиде в семинарията на Халки в първата такава визита на гръцки премиер за близо девет десетилетия. \r\n***  Президентът на Косово Хашим Тачи заяви, че страната може да е готова на „малка корекция на границата“ със Сърбия като компромис за постигане на окончателно споразумение за нормализация на отношенията между Белград и Прищина, пише електронното издание на прищинския вестник Gazeta Express. \r\nДържавният глава представи идеята си за цялостно споразумение между Сърбия и Косово на дебат в Съвета за външни отношения на САЩ, на който присъстваха специалисти по балканския регион. Той посочи, че „ако малка корекция на границата е цената за постигане на окончателно мирно споразумение, това би било приемливо“. \r\nЗаедно с това, Тачи бе категоричен, че стратегическите обекти на Косово в северната част на страната, като язовира Газивода (Уйман), Косовска Митровица и металургични комбинат „Трепча“ не могат да са предмет на обсъждане. \r\nПрезидентът отбеляза, че Косово винаги е побеждавало, когато е действало в координация със САЩ и подчерта, че въпреки болезнените компромиси, резултатите винаги са били в полза на Прищина. \r\n***  Най-голямата албанска партия в Македония – „Демократичният съюз за интеграция“ (ДСИ), разглежда \"всички опции за кандидат за президент на страната. Разговорите се провеждат в различни посоки, но все още няма нищо конкретно, за да кажем какво ще изберем - кандидат от партията или опцията за съвместна кандидатура. Това ще бъде въпрос, който ще бъде решен или обсъден през следващите дни, но всички възможности са отворени\", заяви вицепремиерът на Македония по европейските въпроси Буяр Османи след съвместна пресконференция с ирландския министър по европейските въпроси Хелън Макенти и държавния секретар на външното министерство на Финландия Самули Виртанен, пише  електронното издание на местния вестник „Независен“ . \r\n„ДСИ реши да започне процес на идентифициране на потенциален кандидат, но ако междувременно се създадат предпоставки за сътрудничество, тогава този разговор ще се промени от партиен кандидат към общ такъв“, обясни Османи. \r\nПо отношение на изявлението на лидера на гръцката опозиционната „Нова Демокрация“ Кириакос Мицотакис, че ще използва правото на вето при отварянето на преговорните глави на Македония с ЕС, Османи заяви, че Договорът за стратегическо партньорство е включен в Преспанския договор и с това споразумение Македония установява стратегическо партньорство с Гърция, което означава взаимна подкрепа във всички сфери. \r\nТой посочи, че това са задължения, които са над интересите на политическите партии и политическия дневен ред, и особено ако са били повлияни от някаква предизборна атмосфера. \r\n„Динамиката на прилагането на споразумението е частично свързана с преговорите. Това означава, че вътрешното използване на новото име е свързано с отварянето на някои глави. Затова ще бъде в интерес на Гърция да отвори глави веднага щом започнат сроковете за вътрешно използване на новото име в секторите, които обхваща тази глава. Това е допълнителен аргумент плюс това, че нито едно гръцко правителство няма да се опита да блокира, а по-скоро да ускори процеса на отваряне на глави, тъй като е свързан с прилагането на Договора“, уверен е вицепремиерът.", "date": "2019.02.06", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2019/02/06/2620339/sport-helenius-se-podgotvya-v-belarus-za-boya-s-kobrata.html", "text": "Бившият европейски шампион в тежка категория и доскорошен съотборник на Кубрат Пулев в Зауерланд – Роберт Хелениус, се подготвя в Беларус за битката с българина. Двамата се очаква да се изправят един срещу друг на 23 март на грандиозна галавечер в легендарната зала „Форум” в Лос Анджелис. Стойността на битката ще бъде много висока – званието официален претендент №1 на IBF за световната титла на Антъни Джошуа, както и пояса на интерконтинентален шампион на федерацията в тежка категория. \r\nЕдин от мениджърите на Кобрата – Ивайло Гоцев, заяви, че от негова страна договорът за двубоя може да се смята за готов.", "date": "2019.02.06", "title": "Спорт: Хелениус се подготвя в Беларус за боя с Кобрата"}
{"url": "http://www.focus-news.net/news/2019/02/06/2620344/dobrich-darenie-ot-10-000-shtatski-dolara-e-poluchila-obshtinata.html", "text": "Дарение от 10 000 щатски долара е получила Община град Добрич. Това съобщиха от  Общината . Дарението е прието от кмета Йордан Йорданов. Дарителят е фирма „Пионер семена България“ ЕООД, официален представител на „ДюПон Пионер“ в България, добре позната, както в региона, така и в цялата страна. Волята на дарителя е сумата да бъде използвана за закупуване на компютърна техника и оборудване на компютърната зала на ЕГ „Гео Милев“ в град Добрич.", "date": "2019.02.06", "title": "Добрич: Дарение от 10 000 щатски долара е получила Общината"}
{"url": "http://www.focus-news.net/news/2019/02/06/2620343/parlamentat-prie-iztsyalo-nov-zakon-za-zashtita-na-targovskata-tayna-na-parvo-chetene.html", "text": "Парламентът прие изцяло нов Закон за защита на търговската тайна на първо четене, предаде репортер на  Агенция „Фокус“ . „За“ закона гласуваха 90 народни представители, „против“ – 3 и „въздържали се“ – 27, с което той бе приет. Вносител на законопроекта е Министерски съвет. Законът урежда условията и реда за защитата от неправомерно придобиване, използване и разкриване на неразкрити ноу-хау и търговска информация, представляваща търговска тайна, осъществявана по съдебен път в производство по граждански дела.  Законът дефинира и понятието  търговска тайна . Съгласно текстовете търговска тайна е всяка търговска информация, ноу-хау и технологична информация, която отговаря едновременно на три изисквания. Тя трябва да представлява тайна по такъв начин, че като цяло или в точната си конфигурация и съвкупност от елементи не е общоизвестна или леснодостъпна за лица от средите, които обичайно боравят с такъв вид информация. Търговската тайна трябва да има търговска стойност, поради тайния си характер и по отношение на нея да са предприети мерки за запазването ѝ в тайна, от лицето, което има контрол върху информацията. Търговската тайна не е ново понятие за българското законодателство, като то съдържа поредица норми за регулиране на различни аспекти на нейната защита. Разпоредби относно защитата на търговската тайна се съдържат в текстовете на Търговския закон, в Закона за защита на конкуренцията, в Закона за стоковите борси и тържищата, в Закона за достъп до обществена информация.  \r\nДеница КИТАНОВА", "date": "2019.02.06", "title": "Парламентът прие изцяло нов Закон за защита на търговската тайна на първо четене"}
{"url": "http://www.focus-news.net/news/2019/02/06/2620342/dobrich-na-7-fevruari-shte-badat-obyaveni-svobodnite-mesta-v-detskite-zavedeniya-i-sistemata-za-elektronen-priem-shte-bade-otvorena-za-podavane-na-zayavleniya.html", "text": "На 7 февруари ще бъдат обявени свободните места в детските заведения в Добрич – ясли и градини, и системата за електронен прием ще бъде отворена за подаване на заявления, предаде кореспондентът на  Радио „Фокус” – Варна . Ще се осъществи прием за попълване на свободни места за учебната 2018/2019 година. Зам.-кметът д-р Емилия Баева съобщи, че във връзка със Закона за защита на личните данни информацията в базата данни на системата е празна. Родителите на чакащите класиране и неприетите деца трябва отново да попълнят заявления за прием за учебната 2018/2019 г. Д-р Баева подчерта, че сега трябва да се подават заявления само за попълване на свободни места в градини и ясли, а през месец май ще започне приемът за новата учебна 2019/2020 г. Системата за електронен прием в детските заведения е достъпна в рубриката „Услуги и информация“ – електронни услуги, подлинк „Прием в детски заведения“. Той е с обновена визия. Съдържа подробна информация за регистрацията онлайн, за класирания, за връзка с конкретно детско заведение, сезонни менюта, наредби и всичко, което би било полезно за родителите.  \r\nЖулиета НИКОЛОВА", "date": "2019.02.06", "title": "Добрич: На 7 февруари ще бъдат обявени свободните места в детските заведения и системата за електронен прием ще бъде отворена за подаване на заявления"}
{"url": "http://www.focus-news.net/news/2019/02/06/2620347/plovdiv-obvinyaem-za-izvarshvane-na-bankova-deynost-bez-razreshenie-ostava-v-aresta.html", "text": "Пловдивският апелативен съд потвърди взетата най-тежката мярка за неотклонение - „задържане под стража“, спрямо  М. А. Той и В. Б. са обвинени, че са отпускали кредити и са извършвали банкова дейност без разрешение, давайки заеми на граждани с лоши кредитни досиета към банкови институции. Това съобщиха от пресцентъра на  Съдебна палата – Пловдив . \r\nВ резултат на тази си дейност М. А. придобил апартамент в Пловдив с пазарна оценка 72 000 лева срещу отпуснат кредит от 15 000 лева с месечна лихва от 600 лева. Освен това М. А. и В. Б. са придобили апартамент в Асеновград и два поземлени имота, срещу предоставен кредит от 60 000 лв. с 2400 лв. месечна лихва. \r\nСпоред обвинението двамата са давали нееднократно заеми и на други лица срещу запис на заповед и месечна лихва варираща от 500 до 1 200 лева. \r\nАпелативните магистратите прецениха, че продължават да са налице достатъчно данни по делото, от които може да се направи обосновано подозрение, че М. А. е съпричастен към престъплението, в което е обвинен. За него се предвижда от 5 до 10 години лишаване от свобода, глоба от 5 000 до 10 000 лева и конфискация на част или на цялото имущество. Липсват и нови обстоятелства, които да налагат промяна на мярката му за неотклонение. \r\nСъдиите прецениха, че има реална опасност М. А. да извърши престъпление, ако му се наложи по-лека мярка за неотклонение. Този извод следва от наличните по делото данни, че обвиняемият е направил опит да повлияе върху една от свидетелките за да прикрие участието му в деянието, в което е обвинен. Освен това за период само от няколко месеца, според прокуратурата, М. А. е предоставил кредитите на седем лица от които е придобил значителни неправомерни доходи. \r\nОпределението на Апелативния съд е окончателно.", "date": "2019.02.06", "title": "Пловдив: Обвиняем за извършване на банкова дейност без разрешение остава в ареста"}
{"url": "http://www.focus-news.net/news/2019/02/06/2620345/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-7-fevruari.html", "text": "„Софийска вода” временно ще прекъсне водоснабдяването в някои части на столицата на 7 февруари. Това съобщиха от пресцентъра на  дружеството . \r\nВъв връзка с подмяна на спирателен кран на бул. „Пенчо Славейков“ Център, се налага спиране на водоподаването от 09.00 до 20.00 часа на клиентите на „Софийска вода”, живеещи в района на: \r\nбул. „Пенчо Славейков“, бул. „Прага“, ул. „Доспат“, ул. „Св. Иван Рилски“  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Тунджа“ ъгъла с ул. „Стрешер“. \r\nВъв връзка с подмяна на пожарен хидрант на ул. „Роза“ кв. „Горна баня“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: \r\nул. „Роза“ от ул. „Обзор“ до ул. „Каменица“  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Роза“ №10. \r\nВъв връзка с реконструкция на уличен водопровод на ул. „Бистър поток“ с. Владая, се налага спиране на водоподаването от 10:00 до 22:00 часа на клиентите на „Софийска вода”, живеещи в района на: \r\nул. „Бистър поток“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Бистър поток“ ъгъла с ул. „Брезова гора“. \r\nВъв връзка с подмяна на пожарен хидрант на ул. „Апостол Ламбов“ с. Казичене, се налага спиране на водоподаването от 10:00 до 17:00 часа на клиентите на „Софийска вода”, живеещи в района на: \r\nул. „Хаджи Димитър“, ул. „Апостол Ламбов“, ул. „Мито Войнишки“, ул. „Мургаш“, ул. „Илия Велинов“  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Апостол Ламбов“ ъгъла с ул. „Любен Каравелов“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството -  .", "date": "2019.02.06", "title": "„Софийска вода” временно ще прекъсне водоснабдяването в някои части на столицата на 7 февруари"}
{"url": "http://www.focus-news.net/news/2019/02/06/2620349/sofiya-do-1530-ch-dvizhenieto-v-tunel-topli-dol-na-am-hemus-v-posoka-varna-shte-se-osashtestvyava-samo-v-izprevarvashtata-lenta-poradi-remont-na-pozharoizvestitelnata-sistema-na-tunela.html", "text": "До 15.30 ч. движението в тунел \"Топли дол\" на АМ \"Хемус\" в посока Варна ще се осъществява само в изпреварващата лента поради ремонт на пожароизвестителната система на тунела. Това съобщиха от пресцентъра на  Агенция \"Пътна инфраструктура\"  (АПИ). \r\nШофьорите е необходимо да се движат с повишено внимание, като спазват стриктно поставената сигнализация. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ –  , както и по всяко време от денонощието на тел. 0700 130 20 в АПИ.", "date": "2019.02.06", "title": "София: До 15.30 ч. движението в тунел \"Топли дол\" на АМ \"Хемус\" в посока Варна ще се осъществява само в изпреварващата лента поради ремонт на пожароизвестителната система на тунела"}
{"url": "http://www.focus-news.net/news/2019/02/06/2620346/violina-marinova-banka-dsk-podobryavane-efektivnostta-i-vazvrashtaemostta-e-tseleviyat-efekt-na-konsolidatsiyata-na-dsk-i-societe-generale-ekspresbank.html", "text": "Подобряване ефективността и възвръщаемостта е целевият ефект на консолидацията на ДСК и Societe Generale Експресбанк. Това каза за сутрешния блок „Добро утро, България“ на  Радио „Фокус“  главният изпълнителен директор и председател на Управителния съвет на Банка ДСК Виолина Маринова. Това ще доведе до възможности за нови инвестиции и подобряване на предлаганите продукти и услуги, обясни тя. Чрез сливането ще бъде предложена най-голямата клонова мрежа в страната по брой обекти и банкомати, уточни главният изпълнителен директор на ДСК. Виолина Маринова даде препоръки на клиентите при изтеглянето на жилищен или потребителски кредит. „Първото и най-основното е да направят внимателен разчет на собствения се семеен бюджет, когато избират лихвен процент, годишен процент на разходите и срок на кредитите. Трябва да вземат под внимание тези параметри преди да направят избора си в зависимост от техните финансови възможности в семейството. Основното е клиентите да бъдат финансово грамотни и да се съобразяват със личния си бюджет, когато предприемат крачката за теглене на кредит“, обясни Виолина Маринова. Тя каза още, че Банка ДСК стартира образователна инициатива за повишаване финансовата грамотност на младите хора и техните родители. Според нея финансовата грамотност започва в семейството и е важно родителите и децата да говорят по темата. Стимулиране стремежа към знания във финансовия сектор е основната цел на „Националната финансиада“, добави главният изпълнителен директор на Банка ДСК. \r\nЕлеонора ЧОЛАКОВА", "date": "2019.02.06", "title": "Виолина Маринова, Банка ДСК: Подобряване ефективността и възвръщаемостта е целевият ефект на консолидацията на ДСК и Societe Generale Експресбанк"}
{"url": "http://www.focus-news.net/news/2019/02/06/2620348/insp-mariya-boteva-patnata-politsiya-nad-1140-peshehodtsi-sa-globeni-za-nepravilno-presichane-ot-nachaloto-na-godinata.html", "text": "От началото на годината са глобени 1148 пешеходци, 160 от тях през последните два дни. Това каза инспектор Мария Ботева от отдел „Пътната полиция“ към ГД „Национална полиция“ във връзка с провеждана от Пътната полиция акция срещу неправилно пресичащи пешеходци.  \r\n„Пешеходците не са освободени от задължението си да спазването на правилата за движение по пътищата“, коментира Ботева. \r\n„По-често водачът не е съобразил поведението си с това, че има пешеходна пътека. Не са рядкост случаите, в които вината е и на двамата, по-рядко вината е само на пешеходците“, добави тя.", "date": "2019.02.06", "title": "Инсп. Мария Ботева, „Пътната полиция“: Над 1140 пешеходци са глобени за неправилно пресичане от началото на годината"}
{"url": "http://www.focus-news.net/news/2019/02/06/2620353/valentin-kasabov-nfsb-da-se-tvardi-che-valeri-simeonov-dalzhi-politicheskata-si-kariera-na-ataka-e-vse-edno-kravata-da-suche-ot-teleto.html", "text": "Да се твърди, че Валери Симеонов дължи политическата си кариера на „Атака“ е все едно кравата да суче от телето. Това каза заместник-председателят на НФСБ и депутат от ПГ на „Обединени патриоти“ Валентин Касабов пред журналисти във връзка с началната страница на вестник „Атака“, в която се посочва, че Валери Симеонов е станал депутат и вицепремиер благодарение на ПП „Атака“, предаде репортер на  Агенция „Фокус“ . „Това е абсурдно“, каза още Касабов. „Началото беше 2004 г. - някъде там, когато дойде Волен Сидеров в „Скат“ и на първата година започна да прави партия. Да питам колеги, журналисти, по-младите и по-старите могат ли да направят партия без знанието на собственика, без парите на собственика, без помощта на телевизия „Скат“, попита Касабов. „Атака е отрочето на телевизия „Скат“ и Валери Симеонов“, допълни той.  \r\nДеница КИТАНОВА", "date": "2019.02.06", "title": "Валентин Касабов, НФСБ: Да се твърди, че Валери Симеонов дължи политическата си кариера на „Атака“ е все едно кравата да суче от телето"}
{"url": "http://www.focus-news.net/news/2019/02/06/2620352/krasimir-velchev-gerb-ne-tryabva-da-gubim-traditsionni-ruski-turisti-ima-ideya-za-feribotni-linii-do-varna-i-burgas.html", "text": "Не трябва да губим традиционни руски туристи и трябва да направим всичко възможно за това. Виждам и ролята на народните представители, които чрез контакти и познанства, да помагат на икономиката на страната. Това каза за  Агенция „Фокус“  зам.-председателят на ПГ на ГЕРБ и съпредседател на Групата за приятелство България- Русия Красимир Велчев по повод официалното посещение на министъра на туризма Николина Ангелкова в Москва. „Набелязахме идеи. Една от тях е да се възстановят фериботните линии до Варна и Бургас. Така с фериботи с колите си руските туристи да минават само една граница, през Черно море, само между България и Русия“, заяви той. „Обсъдихме много теми и проблеми, които съществуват в областта на туризма и  възпрепятстват руските туристи да идват в България. Международната обстановка е такава, че границите с Украйна са затворени“, посочи Красимир Велчев. Той обясни, че вчерашният ден от официалната визита в Москва е бил посветен изцяло на посещение на Съвета на федерацията, на Горната камара на руския парламент. „Хубаво е, че там имаме много приятели, които от години почиват в България традиционно“, коментира депутатът. „Руският зам.-министър на икономиката Сергей Галкин е млад човек каза, че като дете е почивал на Приморско, а неговите родители са идвали в България още като студенти“, каза още той. „Проблем в момента е, че за да дойде в България тричленно семейство с кола обикаля през Полша. Пътуването им отнема близо три дни. Пошегувахме се, че на едно семейство, идвайки в България на почивка, след това му трябват три дни, за да се прибере. Толкова се изморяват, че пак им трябва почивка“, посочи Велчев. „Коментирахме и това, че за съжаление, има лек спад в туристическия поток през изминалата година, спрямо 2017 година. Но в България туристическият поток е нараснал, за миналата година туристите са около 9 млн., което е добър резултат“, допълни той. „Привличането на туристи е вид инвестиция, пари влизат в държавния бюджет. Всички сме длъжни да направим всичко възможно тези пари да се увеличават ежегодно, а не да намаляват“, изтъкна Красимир Велчев.  \r\nБиляна ИВАНОВА", "date": "2019.02.06", "title": "Красимир Велчев, ГЕРБ: Не трябва да губим традиционни руски туристи, има идея за фериботни линии до Варна и Бургас"}
{"url": "http://www.focus-news.net/news/2019/02/06/2620351/blagoevgrad-23-godishen-mazh-e-postradal-sled-kato-avtomobil-se-e-preobarnal-v-selo-gabrene.html", "text": "Около 00:35 часа на 6 февруари 2019 г. на тел. 112 е получен сигнал за това, че в село Габрене, лек автомобил „Фиат Пунто“, управляван от С. Г. (19 г.) от селото, движейки се с несъобразена с пътните условия скорост се отклонява в ляво от пътя, блъска се в предпазни съоръжения, ограничаващи тротоара и се преобръща. Това съобщиха от  ОДМВР - Благоевград . В резултат на инцидента, с порезна рана на главата и без опасност за живота, е пострадал 23-годишен мъж, пътуващ в автомобила. Пробата с техническо средство е отчела наличие на 2,02 промила алкохол в издишания въздух на водача на автомобила, който е задържан със заповед за задържане до 24 часа.", "date": "2019.02.06", "title": "Благоевград: 23-годишен мъж е пострадал, след като автомобил се е преобърнал в село Габрене"}
{"url": "http://www.focus-news.net/news/2019/02/06/2620354/ombudsmanat-maya-manolova-izprati-nova-preporaka-do-mrrb-za-otstranyavane-na-problemi-pri-zakupuvaneto-na-e-vinetki.html", "text": "Омбудсманът Мая Манолова изпрати нова препоръка до министъра на регионалното развитие и благоустройството Петя Аврамова заради десетките жалби и сигнали на граждани, които продължават да постъпват в институцията на обществения защитник, свързани с продажбата на е-винетки. Това съобщиха от пресцентъра на  Омбудсмана на Република България . Общественият защитник получи отговор на предходната си препоръка до Министерството на регионалното развитие и благоустройството (МРРБ), изпратена на 9 януари т. г., в която настояваше гражданите да не биват глобявани до момента, в който системата за продажба на е-винетки заработи без сривове и други проблеми. В писмото си до омбудсмана от ведомството информират, че „системата работи ефективно“. \r\nВ новата си препоръка Манолова обръща внимание, че оплакванията на хората продължават, като се откроява два основни проблема – при грешно въведени данни на превозно средство при закупуване на е-винетки няма възможност за коригиране, а платените вече суми не се възстановяват и затова е необходимо заявката да се повтори. Така на практика се изисква двойно заплащане за едно и също превозно средство, дори и в случаите, когато е видно, че няма такъв съществуващ регистрационен номер на автомобил. \r\n„Да се усвояват по този начин средства е неправилно, незаконосъобразно и неморално“, подчертава омбудсманът. \r\nХора в неравностойно положение сигнализират за друг проблем – Агенция „Пътна инфраструктура“ не спазва нормативно установения срок за потвърждение на генерираните годишни електронни винетки. Освен това, на сайта на агенцията липсва такава информация. \r\n„С оглед на изложеното не мога да се съглася с Вас, че системата работи ефективно. Очевидно има проблеми, които трябва да бъдат разрешени“, категорична е Мая Манолова.  \r\nТя препоръчва на министър Аврамова да предприеме действия за коригиране на грешно въведените данни на превозни средства, ако ли не, да се възстановят платените от шофьорите суми, както и да се обърне внимание за подобряване на административното обслужване на лица с намалена работоспособност. \r\nПрепоръката на омбудсмана е публикувана  .", "date": "2019.02.06", "title": "Омбудсманът Мая Манолова изпрати нова препоръка до МРРБ за отстраняване на проблеми при закупуването на е-винетки"}
{"url": "http://www.focus-news.net/news/2019/02/06/2620336/ivan-ivanov-bsp-shte-napravi-vsichko-vazmozhno-tozi-sastav-na-tsik-da-bade-smenen-s-promenite-na-izbornoto-zakonodatelstvo-gerb-shte-obyavyat-rezultatite-ot-vota-predi-da-e-proveden.html", "text": "Мандатът на настоящата Централна избирателна комисия (ЦИК) е изтекъл и е нужна смяната й. Това е крайно наложително, предвид предстоящите два избора през годината. Съглашателството на настоящата ЦИК с управляващите е стигнало върхова форма - да работи за тях. БСП ще направи всичко възможно този състав на ЦИК да бъде сменен. Това заяви пред БСТВ народният представител от ПГ на \"БСП за България\" Иван Иванов, съобщиха от пресцентъра на  БСП . \"Няма никакво съмнение, че това, което се прави в изборното законодателство, в момента е с цел ГЕРБ да манипулират изборите. Те са фокусници в  подмяната на бюлетини и протоколи. Всичко се прави, за да се спре възможността да бъде обжалван, при нарушения, изборът, да могат комисиите да изфабрикуват резултати, които са удобни на властта\", обясни още Иванов. Според него и от социологическите резултати, и от действията на ГЕРБ е видно, че те напускат властта. \"Те ще се опитат със зъби и нокти да задържат това статукво. Предложенията за изменение на изборното законодателство бяха внесени от никому неизвестната им депутатка Анна Александрова. Данал Кирилов не застана с подписа си зад предложенията им, а сега ги защитава, като Матросов на амбразурата. Всичко това се прави, за да бъдат вкарани промените тихомълком и в последния момент да влязат за гласуване в пленарната зала\", поясни Иванов. Той изрази лично мнение, че вероятно от ДПС ще подкрепят предложенията на властта, защото между тях има негласно споразумение. Иванов добави, че левицата ще сезира за действията на ГЕРБ и Венецианската комисия, която ясно е казала- шест месеца преди избори да не се правят промени на изборното законодателство. \"Това, което готвят е най-драстичната промяна в посока фалшифициране на изборите. Изхвърлят възможността за машинно гласуване, което би предотвратило манипулация на изборите. Готви се възможността ГЕРБ да обяви резултатите от вота, преди още да е проведен\", отсече Иван Иванов. Народният представите каза още, че БСП ще сезира за промените и Конституционния съд.  \r\n\"Със закона за защита на личните данни управляващите ще ограничат възможността на журналистите да събират информация за политици. Това се прави само с една цел- да бъде запушена устата на свободната журналистика и на свободното слово\", подчерта Иван Иванов.", "date": "2019.02.06", "title": "Иван Иванов: БСП ще направи всичко възможно този състав на ЦИК да бъде сменен, с промените на изборното законодателство ГЕРБ ще обявят резултатите от вота, преди да е проведен"}
{"url": "http://www.focus-news.net/news/2019/02/06/2620356/blagoevgrad-nad-40-predmeta-sa-izzeti-ot-zhilishte-v-grad-sandanski-po-liniya-na-protivodeystvie-na-izvarshvaneto-na-imanyarska-deynost.html", "text": "На 5 февруари 2019 г., от полицейски служители на Районно управление на МВР-Сандански, работещи по линия на противодействие на извършването на иманярска дейност, незаконното държане на придобити културно-исторически ценности и последващи сделки с тях, е извършена проверка на жилище в град Сандански, като в хода на проверката са намерени и иззети около 28 предмета с неправилна, монетовидна форма, керамична лампа, около 12 метални предмета с различна форма и украса и антена от металотърсач.  Това съобщиха от  ОДМВР - Благоевград . За случая е уведомена Окръжна прокуратура-Благоевград.", "date": "2019.02.06", "title": "Благоевград: Над 40 предмета са иззети от жилище в град Сандански по линия на противодействие на извършването на иманярска дейност"}
{"url": "http://www.focus-news.net/news/2019/02/06/2620358/na-85-godishna-vazrast-pochina-todor-kavaldzhiev-vitseprezident-v-perioda-1997-2002-godina.html", "text": "След продължително боледуване ни напусна Тодор Кавалджиев, вицепрезидент 1997-2002 година. Това съобщиха от пресцентъра на  БЗНС .  Тодор Кавалджиев е роден на 26 януари 1934 г. в село Главан, в планината Странджа-Сакар, недалеч от турската граница. Още като ученик е арестуван, защото се опитва да възстанови Младежкия земеделски съюз. Прекарва повече от 11 години по комунистическите лагери и затвори. През 1989 година е един от възстановителите на БЗНС „Никола Петков“. Избран е за народен представител във Великото Народно събрание, а през 1996 година – за вицепрезидент на Петър Стоянов. Първи алармира за корупционни практики и за това, че бивши комунисти най-активно овладяват предприятия и мощности в процеса на приватизация, като често просто ги източват и унищожават. \r\n„До последния си дъх беше пример за честност и почтеност. С всяко свое действие през целия си живот той служеше за пример за всички нас. От името на БЗНС председателят на Съюза Николай Ненчев отправя най-искрени съболезнования на близките му. Поклон пред светлата му памет!“, заявяват от БЗНС.  \r\nОпелото ще се състои на 8 февруари (петък) от 11.00 часа в църквата \"Св. Седмочисленици“.", "date": "2019.02.06", "title": "На 85-годишна възраст почина Тодор Кавалджиев, вицепрезидент в периода 1997-2002 година"}
{"url": "http://www.focus-news.net/news/2019/02/06/2620350/televiziya-aljazeera-brekzit-zaplashva-700-000-rabotni-mesta-v-turizma.html", "text": "Предстоящият Брекзит без споразумение между Великобритания и ЕС заплашва 700 000 работни места в туризма, предупреждава в балканската си емисия телевизия „Аljazeera“, като се позовава на последни данни, изнесени в доклад на Световния съвет за пътувания и туризъм (WTTC). \r\nБосненската агенция FENA допълва информацията като според нея под угроза са 308 000 работни места в сферата на туризма в Обединеното кралство, а 399 000 в европейските страни. \r\nWTTC посочва, че тези констатации се налагат на основата на прогнозите на Международния валутен фонд (МВФ), според които икономиката на Великобритания през следващото десетилетие ще загуби 7,7% при напускане на ЕС без споразумение. \r\n„Аljazeera“ цитира президента на Световния съвет за пътувания и туризъм Глория Гевара, която смята че Брекзит без споразумение може да има „драматични последици за туризма като един от най-важните сектори на британската икономика“. \r\nТелевизията припомня, че Великобритания ще напусне ЕС на 29 март 2019 г.", "date": "2019.02.06", "title": "Телевизия „Аljazeera“: Брекзит заплашва 700 000 работни места в туризма"}
{"url": "http://www.focus-news.net/news/2019/02/06/2620357/ministar-nikolina-angelkova-balgariya-raboti-aktivno-za-zatvarzhdavane-na-myastoto-si-kato-predpochitana-turisticheska-destinatsiya-sred-ruskite-turisti.html", "text": "България работи активно за затвърждаване на мястото си като предпочитана туристическа дестинация сред руските туристи. Това каза за сутрешния блок „Добро утро, България“ на  Радио „Фокус“  министърът на туризма Николина Ангелкова от Москва. Тя увери, че страната ни се приема изключително топло на руския пазар и получава широка подкрепа. Ключов фактор в позиционирането ни като силно предпочитано място за туризъм сред руските граждани е икономическото измерение, обърна внимание министър Ангелкова, като обясни, че наблюдаваният лек спад на ранните записвания на руски туристи у нас се дължи на субсидирането на чартърни програми, които се предлагат от държави извън ЕС. „Най-важното в момента е да задържим интереса на руските туристи към България като дестинация за тяхната лятна почивка – това, което основно те търсят – но и да предложим допълнителни туристически продукти като културно-туристически и балнео-спа туризъм. Искаме да наблегнем и на детския отдих, което да възстанови обичайно високия интерес към детските лагери в България. Така максимално ще насочим интереса към страната ни, което в конкуренцията в сектора на туризма ни кара да бъдем изключително активни, да реализираме различни инициативи, както с различните региони в Русия, така и с комуникационната кампания с различни рекламни инструменти, която в момента реализираме“, обясни министърът на туризма. Николина Ангелкова обърна внимание на това, че за задържане на ключовите за българския бранш руски туристи, Министерство на туризма залага, както на доразвиване на летния туристически продукт, така и поставяне на акцент върху детския и оздравителния туризъм. Мястото на България като важна туристическа дестинация ще бъде закрепено на редица предстоящи форуми, като двустранният форум по време на 35-ото изложение „Ваканция и СПА Експо“ от 14 до 18 февруари и българо-руският форум по време на изложението за културно-исторически туризъм във Велико Търново, каза още министърът. В началото на месец април у нас ще се проведе общото събрание на руските туроператори, обяви още Николина Ангелкова.  \r\nЕлеонора ЧОЛАКОВА", "date": "2019.02.06", "title": "Министър Николина Ангелкова: България работи активно за затвърждаване на мястото си като предпочитана туристическа дестинация сред руските туристи"}
{"url": "http://www.focus-news.net/news/2019/02/06/2620355/krum-zarkov-bsp-formalistika-i-falsh-e-dokladat-na-ministara-na-pravosadieto-po-izpalnenie-na-resheniyata-za-evropeyskiya-sad-po-pravata-na-choveka-po-dela-sreshtu-balgariya.html", "text": "Формалистика и фалш е докладът на министъра на правосъдието по изпълнение на решенията за Европейския съд по правата на човека по дела срещу България. Това каза заместник-председателят на ПГ на „БСП за България“ Крум Зарков по време на дебатите по годишния доклад на министъра на правосъдието по изпълнението на решенията на Европейския съд по правата на човека по дела срещу Република България за 2017 г., предаде репортер на  Агенция „Фокус“ . „Много от решенията, по които сме осъдени в Страсбург, се повтарят. Имат систематичен характер. Изискват законови промени, за да бъдат преодолени. Затова трябва този доклад да бъде разгледан тук, за да можем вследствие от него да вземем необходимите мерки. Но след случилото се тази сутрин аз вече не мога да подкрепя този доклад, защото не вярвам в неговия смисъл“, заяви Зарков и припомни, че Законът за отговорността на държавата и общините за вреди  бе отхвърлен по-рано от депутатите. „Категорично сме против този доклад, защото от него няма да има последствия“, каза заместник-председателят на ПГ на „БСП за България“ и посочи, че за това са виновни управляващите. \r\nДеница КИТАНОВА", "date": "2019.02.06", "title": "Крум Зарков, БСП: Формалистика и фалш е докладът на министъра на правосъдието по изпълнение на решенията за Европейския съд по правата на човека по дела срещу България"}
{"url": "http://www.focus-news.net/news/2019/02/06/2620362/yambol-obshtinata-prekratyava-dogovornite-otnosheniya-s-prevozvachite-na-mezhduselishtnite-linii-zaradi-samovolnoto-uvelichavane-na-tsenite-na-biletite-ot-strana-na-firmite.html", "text": "Считано от 1 май Община Ямбол прекратява договорните отношения с превозвачите, обслужващи автобусните линии от Републиканската и Областната транспортни схеми. Това съобщиха от пресцентъра на  Общината . До изпълнителите са изпратени предизвестия, съгласно условията по договорите. Повод за тази стъпка е създалата се ситуация в резултат от самоволното увеличаване на цените на билетите от страна на фирмите, осъществяващи курсове до населените места около Ямбол.  \r\nНа 24 януари в Община Ямбол е постъпило предложение за промяна на тарифната ставка на пътникокилометър за възложеното обслужване на автобусни линии от Републиканската и Областна транспортни схеми. Съгласно клаузите по договорите, превозвачът може да извършва промяна на тарифната ставка в размер на процента на официално обявената инфлация, като за всяка извършена промяна уведомява възложителя. Всяко друго увеличение на тарифната ставка става с икономическа обосновка пред Възложителя и съгласие от негова страна. \r\n Въпреки, че не е представена такава икономическа обосновка и липсва съгласие от страна на Общината като възложител, цените на билетите са увеличени. Извършените проверки от Общината, съвместно с Изпълнителна агенция „Автомобилна администрация“ потвърждават това. За нарушенията са съставени констативни протоколи и ще бъдат наложени санкции, съгласно все още действащите договори. \r\nТъй като обаче проблемът е много по-сериозен, Община Ямбол предоставя възможност на съседните общини, както и на Областна администрация – Ямбол да участват в неговото решаване, понеже до момента цялата отговорност е прехвърлена именно на Община Ямбол. Настоящите договори са сключени през 2007 г., преди сегашният кмет Георги Славов да встъпи в длъжност. Макар да обслужват предимно населението на Община Тунджа и останалите общини в областта, Община Ямбол е изпълнявала съвестно ангажиментите си, стараейки се да бъде предоставена възможно най-добрата услуга. При това без да е длъжна да го прави, защото съгласно нормите на Регламент (ЕО) № 1370/2007г., всеки местен орган сам осигурява обществените услуги за пътнически превоз в географската територия под негово управление. С други думи казано, отговорността за осигуряването на транспорт на населението от дадена община е от компетенцията на местния кмет и общински съвет, които в случая са на Община Тунджа. Поради тази причина са изпратени и предизвестия за прекратяване договорите на превозвачите. Датата 1 май е поставена като крайна, за да може в този срок да бъдат подготвени необходимите документи и предприети съответните действия за осигуряване на транспортното обслужване от новите възложители – Община Тунджа и Община Стралджа.", "date": "2019.02.06", "title": "Ямбол: Общината прекратява договорните отношения с превозвачите на междуселищните линии, заради самоволното увеличаване на цените на билетите от страна на фирмите"}
{"url": "http://www.focus-news.net/news/2019/02/06/2620360/okrazhniyat-prokuror-na-burgas-georgi-chinev-povdignati-sa-obvineniya-na-dve-litsa-za-4-krazhbi-ot-targovski-obekti-na-obshta-stoynost-nad-322-hil-lv.html", "text": "Повдигнати са обвинения на две лица за 4 кражби на обща стойност над 322 хил. лв. Това каза пред журналисти окръжният прокурор Георги Чинев по време на брифинг по повод привличане към наказателна отговорност на обвинени в кражби от търговски обекти, предаде репортер на  Радио „Фокус“ - Бургас . По думите му предмет на кражбите са парични суми в български лева, акцизни стоки и златни накити. „Количеството на откраднатите златни накити е повече от 6,5 кг на стойност повече 294 хил. лв. При три от споменатите 4 кражби способ за проникване в помещенията е разрушаването на прегради - стени. Характерна особеност на два от тези случаи е използването на специфичен режещ инструмент като своеобразна амалгама от газ пропан-бутан и кислород, с което е осъществено рязането на каси, в които са съхранявали част от предметите на посегателството\", отбеляза Чинев. Окръжният прокурор подчерта, че престъпленията са извършени от лица от тежкия криминален контингент, а кражбите са извършени от обекти на територията на Бургас и Айтос. Той добави, че повдигнатите обвинения са в резултат на проведената вчера специализирана полицейска операция, която е плод на едновременните усилия на Областната дирекция на МВР и Окръжна прокуратура - Бургас. \r\nМария ПОПЧЕВА", "date": "2019.02.06", "title": "Окръжният прокурор на Бургас Георги Чинев: Повдигнати са обвинения на две лица за 4 кражби от търговски обекти на обща стойност над 322 хил. лв."}
{"url": "http://www.focus-news.net/news/2019/02/06/2620361/premierat-boyko-borisov-v-petak-v-gdbop-shte-pokazhem-24-chasova-sistema-za-nablyudenie-za-prenosa-na-gorivoto-do-benzinostantsiite.html", "text": "В петък каним всички медии в ГДБОП, за да покажем 24-часова система за наблюдение за преноса на горивото до бензиностанциите. Това каза министър-председателят Бойко Борисов в началото на днешното правителствено заседание, предаде репортер на  Агенция „Фокус“ . „В петък 9.30 часа ще поканим и медиите, защото го правим открито в ГДБОП, на съвещание с всички служби - данъчни, митници, „Морска администрация“, прокурорите, депутатите от комисията на Горанов. Извели сме сигналите от „Морска администрация“, „Гранична полиция“, цялата акватория на Черно море, Дунав, рафинериите и в петък ще покажем изцяло онлайн движението на даден танкер до продажбата в бензиностанция как се контролира от различните служби“, коментира Борисов. „За да се елиминира човешкият фактор всички сигнали са изведени в контрабандния център. По този начин ще покажем какво се прави, за да спрат тези басни, които се говорят. Ще оставя медиите да слушат и да гледат. Ще оставим точка за контакт с всички сигнали, които идват от гражданите“, каза още премиерът. \r\nТой обясни, че е въведено 24-часово видеонаблюдение с памет в сървърите, за да може да се направи проверка на движението на горивото при желание. „Всеки квадратен метър се наблюдава от камерите. В петък сигналите ще бъдат извадени в ГДБОП да го направим“, заяви той и припомни, че контрабандата на цигарите е сведена от 34% до 5%.. \r\nДаяна ДЮЛГЕРОВА", "date": "2019.02.06", "title": "Премиерът Бойко Борисов: В петък в ГДБОП ще покажем 24-часова система за наблюдение за преноса на горивото до бензиностанциите"}
{"url": "http://www.focus-news.net/news/2019/02/06/2620359/predsedatelyat-na-pg-na-gerb-tsvetan-tsvetanov-uchastva-v-konferentsiya-po-vaprosite-na-sigurnostta-v-yugoiztochna-evropa-i-chernomorskiya-region-vav-vashington.html", "text": "В рамките на работното си посещение в САЩ председателят на Комисията по вътрешна сигурност и обществен ред и председател на ПГ на ГЕРБ Цветан Цветанов участва в Конференция по въпросите на сигурността в Югоизточна Европа и Черноморския регион, организирана от сенатор Джеймс Инхоф. Това съобщиха от пресцентъра на  ГЕРБ . Форумът в американския Сенат събра политически лидери от Югоизточна Европа, обединени около идеята за силни трансатлантически отношения. В конференцията освен Цветан Цветанов взеха участие и президентът на Албания Илир Мета, председателят на сенатската комисия по въпросите на въоръжените сили сенатор Джеймс Инхоф, председателят на подкомисията по киберсигурност в американския Сенат сенатор Майкъл Раундс, конгресмените Робърт Питингър и Робърт Адерхолт, военният министър на Румъния Габриел Лес, помощник държавният секретар на САЩ по стабилизационните операции Пийт Мароко, председателят на Парламентарната асамблея на ОССЕ Георги Церетели и други политици от Балканите и Черноморския регион. В конференцията участва и депутатът от ГЕРБ Пламен Нунев. В изказването си пред форума Цветан Цветанов изведе важността на региона за цялостното развитие на трансатлантическите отношения. Именно в този аспект Българското европредседателство е поставило сред основните свои приоритети европейската перспектива пред страните от Западните Балкани. Присъединяването на Албания и Черна гора към НАТО и положителните предпоставки за скорошно членство на Македония в Северноатлантическия пакт повишават в значителна степен сигурността в регионален план, възпрепятствайки влиянието на трети държави в тази невралгична част на света. Именно с оглед повишаване на регионалната сигурност е и решението на българския парламент да даде мандат на правителството на България да започне преговори със САЩ за закупуване на изтребители Ф-16. Конференцията приветства подписаното в Преспа споразумение между Гърция и Македония, отбелязвайки, че това е важна крачка напред в посока на бъдещото членството на Македония в НАТО. Русия използва неконвенционални средства за влияние в региона, в т.ч. кибератаки и кибероперации. Необходимо е обединяване на съвместните действия между държавите, за да бъде възпряно и преодоляно това влияние. Трябва да се противодейства и на евроскептичния наратив, характерен за някои от държавите в региона, защото той пряко обслужва силите, заинтересовани от разбиването на Европейския съюз и нарушаване на евроатлантическите отношения. В тази връзка предстоящите в края на май 2019 г. избори за Европейски парламент са от изключителна важност. По-късно през деня председателят на ПГ на ГЕРБ Цветан Цветанов продължи с провеждането на двустранни срещи в американския Конгрес. Цветанов разговаря с влиятелния сенатор (и организатор на конференцията) Джеймс Инхоф, който е председател на Комисията по въпросите на въоръжените сили в американския Сенат. Избран за първи път като сенатор през далечната 1994 г., сенатор Инхоф вече четвърт век защитава устоите на правовата държава и свободния свят. По време на срещата Цветанов запозна Инхоф с дадения парламентарен мандат на правителството за започване на преговорите за закупуване на изтребители Ф-16 от САЩ. Сенатор Инхоф изрази подкрепа за предстоящите преговори, определяйки България като добър и надежден партньор на САЩ в областта на военно-политическото сътрудничество. В рамките на форума Цветан Цветанов проведе срещи и с конгресмените Питингър и Адерхолт, които също изразиха подкрепа за развиването на двустранните военно-политически отношения. Беше изразено мнение, че чрез увеличаване на военно-оперативния капацитет на българските ВВС ще бъде подсилен Югоизточният фланг на НАТО с изтребители, съвместими със съседите и съюзниците на България от НАТО.", "date": "2019.02.06", "title": "Председателят на ПГ на ГЕРБ Цветан Цветанов участва в Конференция по въпросите на сигурността в Югоизточна Европа и Черноморския регион във Вашингтон"}
{"url": "http://www.focus-news.net/news/2019/02/06/2620363/danail-kirilov-gerb-nablyudaval-sam-poslednite-dokladi-na-ministara-na-pravosadieto-za-resheniyata-na-evropeyskiya-sad-golyama-chast-ot-sistemnite-problemi-byaha-preodoleni.html", "text": "Имал съм възможност да наблюдавам последните три години докладите във връзка с изпълненията на решенията на Европейския съд и смятам, че голяма част от системните проблеми бяха преодолени. Това се отчита и в наблюдението и  мониторинга, и в комуникацията ни с европейските партньори и с Европейската комисия. Това каза председателят на Правна комисия и депутат от ГЕРБ Данаил Кирилов по време на дебатите по Годишния доклад на министъра на правосъдието по изпълнението на решенията на Европейския съд по правата на човека по дела срещу Република България за 2017 г  и във връзка с отхвърления Закон за отговорността на държавата и общините за вреди, предаде репортер на  Агенция „Фокус“ . „Първо искам да изразя благодарност към екипа на Министерство на правосъдието, затова че представя за пети пореден път резултатите от изпълнението и прилагането на решенията на Европейския съд по правата на човека“, посочи той. „При всички положения смятам, че това не е, както каза преждеговорищия оратор опит да се очертае положителна тенденция. Това е трайно изразена положителна тенденция“, допълни Кирилов. Той посочи, че през изминалата година българският законодател е положил немалко усилия да предприеме ефективни промени в законодателство, за да се преодолеят трайни проблеми. „Бих казал, че вече е изградена система за законодателна реакция, надявам се, че тази реакция ще бъде съответно и симетрично утвърдена и във всички други институции в нашата държава“, коментира председателят на Правна комисия. \r\n„Колегата, който и сега не е в залата ще продължи цял ден да коментира законопроекта по точка 1. С оглед това негово желание се опитах и в предходния дебат също да посоча част от проблеми на неговата законодателна инициатива. Тук вече с този повторно назидателен тон ще бъда конкретен. Лично аз съдействах на колегата, за да обсъди законопроекта си със съдиите с Върховния административен съд“, обясни Кирил по повод отхвърлените предложения на БСП в Закона за отговорността на държавата и общините за вреди. „Проблем в този законопроект е, че той е една гола декларация без процедура. Ако запишем тази гола декларация, ние дори привидно няма да изпълним съответните решения на европейския съд“, коментира той. Според него грижата на зам.-председателя на ПГ на БСП Крум Зарков не е толкова за изпълнение на решенията и за подобряване на законодателство, а да издига лозунги от парламентарната трибуна. „Тези усилия наблюдаваме не само в правния дебат тук. Разшириха се, умножиха се, необосновани, даже бих казал силно клеветнически атаки спрямо конкретни законодателни инициативи, което надали е от непознаване или от нечетене на съответния законопроект“, заяви Данаил Кирилов.  \r\nДеница КИТАНОВА", "date": "2019.02.06", "title": "Данаил Кирилов, ГЕРБ: Наблюдавал съм последните доклади на министъра на правосъдието за решенията на Европейския съд- голяма част от системните проблеми бяха преодолени"}
{"url": "http://www.focus-news.net/news/2019/02/06/2620327/nezavisen-makedoniya-dsi-ostavya-otvoreni-vsichki-vazmozhnosti-za-kandidat-prezident.html", "text": "Най-голямата албанска партия в Македония – „Демократичният съюз за интеграция“ (ДСИ), разглежда \"всички опции за кандидат за президент на страната. Разговорите се провеждат в различни посоки, но все още няма нищо конкретно, за да кажем какво ще изберем - кандидат от партията или опцията за съвместна кандидатура. Това ще бъде въпрос, който ще бъде решен или обсъден през следващите дни, но всички възможности са отворени\", заяви вицепремиерът на Македония по европейските въпроси Буяр Османи след съвместна пресконференция с ирландския министър по европейските въпроси Хелън Макенти и държавния секретар на външното министерство на Финландия Самули Виртанен, пише  електронното издание на местния вестник „Независен“ . \r\n„ДСИ реши да започне процес на идентифициране на потенциален кандидат, но ако междувременно се създадат предпоставки за сътрудничество, тогава този разговор ще се промени от партиен кандидат към общ такъв“, обясни Османи. \r\nПо отношение на изявлението на лидера на гръцката опозиционната „Нова Демокрация“ Кириакос Мицотакис, че ще използва правото на вето при отварянето на преговорните глави на Македония с ЕС, Османи заяви, че Договорът за стратегическо партньорство е включен в Преспанския договор и с това споразумение Македония установява стратегическо партньорство с Гърция, което означава взаимна подкрепа във всички сфери. \r\nТой посочи, че това са задължения, които са над интересите на политическите партии и политическия дневен ред, и особено ако са били повлияни от някаква предизборна атмосфера. \r\n„Динамиката на прилагането на споразумението е частично свързана с преговорите. Това означава, че вътрешното използване на новото име е свързано с отварянето на някои глави. Затова ще бъде в интерес на Гърция да отвори глави веднага щом започнат сроковете за вътрешно използване на новото име в секторите, които обхваща тази глава. Това е допълнителен аргумент плюс това, че нито едно гръцко правителство няма да се опита да блокира, а по-скоро да ускори процеса на отваряне на глави, тъй като е свързан с прилагането на Договора“, уверен е вицепремиерът. \r\nПревод и редакция:", "date": "2019.02.06", "title": "„Независен“ (Македония): ДСИ оставя отворени всички възможности за кандидат-президент"}
{"url": "http://www.focus-news.net/news/2019/02/06/2620340/ministar-nikolina-angelkova-provede-sreshti-s-predstaviteli-na-saveta-na-federatsiyata-na-rusiya.html", "text": "Министърът на туризма Николина Ангелкова проведе в Москва срещи с представители на Съвета на федерацията (CФ) и Групата за сътрудничество с България. Министърът е на официално посещение в руската столица, придружавана от българска парламентарна делегация. Това съобщиха от пресцентъра на  Министерството на туризма . \r\n„За мен като министър и за българското правителството е важно да осигурим сигурността и спокойствието на всеки турист. Това бяха и основните акценти на срещата на министър-председателя Бойко Борисов с президента Владимир Путин през миналата година в Москва“, заяви министър Ангелкова. Тя подчерта голямото значение на руския пазар за устойчивото развитие на входящия туризъм в България и увери присъстващите, че ведомството полага постоянни усилия за стимулиране на туристическия поток от федерацията. \r\nАнгажиментите да работим за увеличаване на туристопотока ще бъдат изпълнени. Един от акцентите бе и двугодишният план за сектор туризъм, който беше приет на заседанието на работната група през октомври 2018 г. На нея обсъждахме и възможността за обявяване на година на туризма на България в Русия и обратно, а за да насърчим туристопотока към страната ни, ще работим с руските региони, каза министър Ангелкова. \r\nПо време на изложението Интурмаркет предвиждаме подписване на меморандум с Асоциацията на регионите в Русия. Водим преговори и финализираме споразумения с Алтайския край. Ще се радваме на Вашето сътрудничество представители от различни региони да посетят България, за да се запознат с културно-историческия туризъм, детския отдих. Има десетки градове в България и Русия, между които са създадени приятелски споразумения и в тази връзка предвиждаме редица инициативи. Разработваме и програма „България - страна на здравето“. За миналата година имаме близо 512 хил. руски туристи, посетили България. През 2018 г. резултатите в сектора са рекордни откакто има статистика у нас – над 9,27 млн. чуждестранни визити за годината и 7,2 млрд. лв. приходи за първите 11 месеца на миналата година.   \r\nВодим диалог и провеждаме редовни срещи с туроператори, работещи на пазар България. Министър Ангелкова благодари за подкрепата, която  институциите в Русия полагат за насърчаване на двустранните отношения и на туризма в частност. Той е изключително важен икономически сектор за България и има дълги традиции за добрите делови връзки между България и Русия. Работим за надграждане на постигнатите резултати и да формираме високо качество на предлаганите услуги, за да бъдем конкурентна и търсена дестинация, обобщи българският министър на туризма.  \r\nПод ръководството на министър Ангелкова се състоя разговор с участие от руска страна на Василий Иконников, ръководител на Групата за сътрудничество между СФ и Народното събрание, Игор Фомин, зам.-председател на СФ по социалната политика и член на групата, Валерий Куликов, член на Комитета на СФ по отбрана и безопасност и член на групата, Елена Попова, член на Комитета на СФ по социална политика, Василий Желнов, началник на отдела за двустранно междупарламентарно сътрудничество на Управлението за международни връзки на СФ, Лилия Никитина, отговорен секретар на Групата за сътрудничество между СФ и Народното събрание.  \r\nВ работната среща от българска страна участваха зам.-председателят на Народното събрание Явор Нотев, Красимир Велчев, съпредседател на парламентарната група за приятелство България-Русия, депутатите Христо Проданов, Хайри Садъков, Полина Цанкова-Христова. Българските и руските депутати се обединиха около тезата, че постигнатите успехи в сътрудничеството в туризма между двете държави са сериозна основа за добрите делови връзки между двете държави. Те изразиха желанието си да сътрудничат за насърчаване на двустранните отношения в туризма.  \r\n„Направихте много за привличането на руски туристи. Показателен е ръстът на приходите. Това безспорно е успех за България“, коментира  Игор Фомин. \r\nПо-късно българската делегация и министър Ангелкова разговаряха и със зам.-председателя на Съвета на федерацията Иляс Умаханов. В срещата се включи и Игор Чернишенко, член на Комитета на СФ по федеративно устройство, регионална политика, местно самоуправление и въпросите на Севера. От българска страна втората среща бе водена от зам.-председателя на Народното събрание Явор Нотев.  \r\nИляс Умаханов изрази задоволство от усилията, които Министерството на туризма полага да популяризира дестинация България сред руските туристи.  \r\nЯвор Нотев съобщи, че в делегацията присъстват представители на всички парламентарни групи в българския парламент и че този избор на членове не е случаен. Важно е, че  икономическите теми стоят на вниманието на България и Русия, в туризма голяма част от постигнатото се дължи според него на доброто ръководство от страна на Министерството на туризма и лично на приноса на министър Ангелкова.", "date": "2019.02.06", "title": "Министър Николина Ангелкова проведе срещи с представители на Съвета на федерацията на Русия"}
{"url": "http://www.focus-news.net/news/2019/02/06/2620367/veliko-tarnovo-v-stopanska-akademiya-svishtov-be-otkrita-nova-nauchna-laboratoriya.html", "text": "В Стопанска академия - Свищовбе официално открит специализиран кабинет „Научна лаборатория „Бул Инс” за приложни изследвания по управление на риска”. Това съобщиха от  висшето учебно заведение . Лабораторията е създадена по проект „Академична инфраструктура”, на база подписан тристранен меморандум за сътрудничество между ЗД „Бул Инс” АД, катедра „Финанси и кредит” при СА „Д. А. Ценов” и Фондация „Проф. д-р Минко Русенов”. Полученото целево дарение е за създаване (със средства на Застрахователното дружество чрез Фондацията) на специализиран кабинет с две работни места за препо¬да¬ватели и шест за студенти, офис обзавеждане, външен презента¬ционен монитор и бяла дъска. Научната лаборатория е изградена в настоящия кабинет на доц. д-р Стоян Проданов и доц. д-р Стефан Симеонов към катедрата, които осигуряват и обучението в посочената област от финансовите науки.  \r\nСред официалните лица при откриване на специализирания кабинет бяха: ректорът на Академията – доц. д-р Иван Марчевски; Крум Крумов – изпълнителен директор на ЗД „Бул Инс” АД; доц. д-р Стоян Проданов – изпълнителен директор на ЗД „Бул Инс” АД и преподавател към катедра „Финанси и кредит”; Петрозар Петков – председател на Съвета на директорите на ЗД „Бул Инс” АД; д-р Кристиян Кирилов – председател на Общински съвет – Свищов; членове на Експертна група на Националната агенция за оценяване и акредитация, която осъществява в Стопанска академия процедура по програмна акредитация на професионално направление 3.8 Икономика, в чийто състав са представители на пет университета от София, Пловдив, Варна, Стара Загора и Русе.  \r\nРъководителят на катедрата – проф. д-р Андрей Захариев, приветства гостите и подчерта, че част от постигнатите резултати се дължат на факта, че бизнесът работи със Стопанска академия, а голяма част от висшия мениджмънт и експертния състав на топ компаниите в България е с диплома от свищовското висше училище. „Бизнесът се бори за своите кадри още от студентската скамейка и част от нашата иновативна практика е да търсим подход, при който да реализираме съвместни проекти, насочени към стипендиантски програми за най-добрите студенти и по-качествен учебен процес” – каза проф. Захариев.    \r\nИзпълнителният директор на ЗД „Бул Инс” АД – Крум Крумов, благодари на Стопанска академия, в лицето на ректора, и на катедра „Финанси и кредит” за дългогодишното сътрудничество и подчерта, че новореализираният проект ще допринесе за изучаването на новите елементи в управлението на риска на големите компании. „Надявам се, с нашия опит и познанията на преподавателския състав на Стопанска академия, да бъдат обучени едни добри кадри – бъдещи наши служители, да бъдат изследвани елементите на риска и да бъдат запознати студентите как правилно да управляват вътрешните и външните рискове, което е основата в съвременното управление на големите финанси” – заяви Крум Крумов. \r\n„Местата, на които нашите студенти влизат в реална работна среда стават с едно повече”, сподели ректорът на Стопанска академия изразявайки благодарност към ръководството на ЗД „Бул Инс” АД и към ръководителя на катедра „Финанси и кредит” – проф. А. Захариев. По думите на доц. Марчевски, катедреният състав за пореден път показва  своята иновативност в приближаването на студентите до реалната практика и в прилагането на нестандартни форми при обучението им. Ректорът подчерта важността и на факта, че научната лаборатория е създадена с поредния дарителски акт. „Ние в Стопанска академия сме горди с това, че сме плод на едно изключително родолюбиво дарение, направено преди повече от 105 години от свищовеца Димитър Ценов, а днес сме свидетели, че примерите за дарителство продължават”, каза ректорът. Той благодари на ЗД „Бул Инс” АД за щедрия акт на дарение, с което подпомагат просвещението в България и обучението на младите икономисти. \r\nДоц. Марчевски и Крум Крумов изпълниха ритуала по прерязване на трикольорната лента, а всички присъстващи гости, академични преподаватели и студенти разгледаха новооткритата научна лаборатория.", "date": "2019.02.06", "title": "Велико Търново: В Стопанска академия - Свищов бе открита нова научна лаборатория"}
{"url": "http://www.focus-news.net/news/2019/02/06/2620369/montana-37-godishen-mazh-vav-vidimo-netrezvo-e-napadnal-sluzhitel-v-lekarski-kabinet-v-selo-lehchevo.html", "text": "На 5 февруари 2019 г., около 13,00 ч. в лекарски кабинет в село Лехчево, община Бойчиновци, влязъл 37-годишен местен жител, който бил във видимо нетрезво състояние и поискал да бъде прегледан поради здравословен проблем със сърцето. Това съобщиха от  ОДМВР - Монтана . Пациентът започнал да се държи агресивно спрямо лекарката, след което започнал да крещи и да посяга към нея. При опит на медицинското лице да извърши преглед, мъжът посегнал и я ударил по ръката, при което тя изпуснала слушалките от апарата за измерване на кръвно налягане и те се счупили на земята. Лекарката и двете й колежки се изплашили от грубите и непристойни действия на 37-годишния. Служители на Участък - Бойчиновци са съставили акт на мъжа за извършено нарушение по чл. 1, ал. 1 то Указа за борба с дребното хулиганство. Работата по случая продължава.", "date": "2019.02.06", "title": "Монтана: 37-годишен мъж във видимо нетрезво е нападнал служител в лекарски кабинет в село Лехчево"}
{"url": "http://www.focus-news.net/news/2019/02/06/2620368/prof-nikolay-miloshev-seizmolog-registriranite-tazi-sutrin-trusove-u-nas-sa-v-normalnata-seizmichna-aktivnost-na-teritoriyata-na-tseliya-balkanski-poluostrov.html", "text": "Регистрираните тази сутрин трусове у нас са в нормалната сеизмична активност на територията на целия Балкански полуостров. Това каза директорът на Националния институт по геофизика, геодезия и география към БАН проф. Николай Милошев в интервю за  Агенция „Фокус“  във връзка с регистрираните във вторник земетресения в Румъния, Гърция и Турция, както и земетресенията от тази сутрин в България. „Ако погледнете картата, която е публикувана на сайта на нашия институт, ще видите, че Гърция, особено последните седмици, е с постоянен магнитуд от земетресения и то в границите на усещането“, отбеляза проф. Милошев. Той отбеляза, че нито едно от регистрираните земетресения вчера и днес сутринта не е в границите на усещането.  \r\n„Това, което е до Петрич, е в границите на усещането, но понеже е населен район, ние нямаме никаква информация да е усетено. Всички трусове са много слаби, особено тези в Черно море. Там са се случвали слаби земетресения и в миналото. Това, че се случват няколко поредни земетресения, но много слаби, всичките под прага на каквото и да било усещане, буди известно безпокойствие. Но нека да изчакаме още малко, за да видим, как ще се развият събитията“, заяви още проф. Милошев. \r\nПо думите му Черно море не е сеизмично много активен район и не би трябвало да се очакват по-силни трусове. „Трусовете в Черно море са доста навътре и дори да бяха на сушата нямаше да се усетят. Това са микроземетресения, които са много слаби“, отбеляза още той, като поясни, че Националния институт по геофизика, геодезия и география към БАН разполага с качествена апаратура, която улавя и микроземетресенията. \r\nИрина ИВАНОВА Пълния текст на интервюто четете по-късно в „Мнение”", "date": "2019.02.06", "title": "Проф. Николай Милошев, сеизмолог: Регистрираните тази сутрин трусове у нас са в нормалната сеизмична активност на територията на целия Балкански полуостров"}
{"url": "http://www.focus-news.net/news/2019/02/06/2620341/evangelos-karafotakis-ikonomist-sreshtata-po-osta-gartsiya-turtsiya-ne-beshe-neochakvana-no-shte-bade-restart-na-dvustrannite-otnosheniya.html", "text": "Срещата по оста Гърция-Турция не беше неочаквана, но ще бъде рестарт на двустранните отношения. Това прогнозира за сутрешния блок „Добро утро, България“ на  Радио „Фокус“  икономистът и финансов анализатор Евангелос Карафотакис за започналото двудневно посещение на гръцкия премиер Алексис Ципрас в Анкара. Той уточни, че срещата в турската столица има амбицията да е първият положителен знак за взаимоотношенията между Гърция и Турция през последните три години. Евангелос Карафотакис обърна внимание, че основен казус на продължаващата и днес среща ще е Кипърският въпрос, но той няма да намери своето решение, поне не и този път, прогнозира икономистът. „Гръцкият премиер Алексис Ципрас просто искаше да покаже на турския президент Реджеп Тайип Ердоган, че Атина стои зад решението на ООН за Кипър и трябва вече двете общини – гръцко-кипърска и турско-кипърска – да намерят сами решение на този проблем, което за мен е малко абсурдно. Вече сме свикнали с тази игра между Гърция и Турция. Ако спре и си станем толкова близки приятели с Турция, аз ще започна да се страхувам“, коментира Евангелос Карафотакис. Според него Турция и на тази среща, както обикновено, разполага с повече козове. Той изрази надежда диалогът между Атина и Анкара да продължи и след това. Всяка стъпка към приятелство с Турция, от която и да е балканска страна има положителен ефект, увери икономистът. \r\nЕлеонора ЧОЛАКОВА", "date": "2019.02.06", "title": "Евангелос Карафотакис, икономист: Срещата по оста Гърция-Турция не беше неочаквана, но ще бъде рестарт на двустранните отношения"}
{"url": "http://www.focus-news.net/news/2019/02/06/2620365/burgas-obshtinata-organizira-sastezanie-po-angliyski-ezik-za-vsichki-zhelaeshti-uchenitsi-ot-vtori-klas.html", "text": "Община Бургас организира състезание по английски език за всички желаещи ученици от втори клас. То се нарича \"We love English\" и ще се проведе от 10.00 до 11.00 часа на 23 февруари 2019 г. Това съобщиха от пресцентъра на  Общината \r\nСрокът за подаване на заявления за участие е до 8 февруари 2019 г. Разпределението по зали ще бъде публикувано в   и   на 18 февруари 2019 г. \r\nЕдна от целите на състезанието е да провери развитието и устойчивостта на програмата за ранно чуждоезиково обучение, която бе въведена преди няколко години по идея на кмета Димитър Николов. Тогава часове по английски език бяха включени в занятията на абсолютно всички детски градини в Бургас, както и при първокласниците. Именно първите обхванати деца в програмата, тогава 4 и 5-годишни, сега са второкласници. Състезанието ще провери техните знания и ще покаже резултатите от работата на техните учители. Община Бургас настоятелно ще развива през следващите години програмата си за ранно чуждоезиково обучение, тъй като е важна за реализацията на новите поколения на пазара на труда. \r\nУчастниците в \"We love English\" ще бъдат разпределени в училища по райони, според тяхното местоживеене. Разпределението ще бъде предоставено на директорите на училищата, които ще уведомят участниците в кое училище ще се състезават. Учениците, записани за участие в състезанието, следва да се явят в съответното училище в 09.30 ч. на 23 февруари 2019 г., като носят със себе си синя химикалка и входящ номер на заявлението. Право на участие в състезанието имат ученици, записани във II клас за учебната 2018/2019 година, от всички училища на територията на община Бургас. Участието е безплатно. Срокът за подаване на заявления за участие е 8 февруари 2019 г. включително. Регистрацията може да се извърши от техните родители или настойници по електронен път -  . Всеки, подал заявление, ще получи входящ номер на посочения в заявлението e - mail. \r\nСъстезанието се провежда чрез тест с продължителност за решаването му 60 минути. Тестът се състои от езикови задачи за четене и писане и обхваща лексикалния и граматически материал по Английски език за II клас, съобразен с учебната програма на Министерството на образованието и науката за II клас по Английски език. \r\nТестът съдържа 11 задачи, като всяка от тях носи различен брой точки. \r\nТестовете ще бъдат предоставени от Община Бургас. Класирането се извършва по брой точки. \r\nКласирането ще бъде публикувано не по-късно от 10 март 2019 г. на   и  . При класиране на участниците в състезанието ще бъдат публикувани само входящият номер, под който участва ученикът, и неговият резултат. \r\nКласираните участници на призови места ще бъдат отличени с награден фонд от страна на Община Бургас. Наградите включват: \r\n- едногодишна стипендия по Общинска програма \" Бургаски деца\" за учениците, класирани на І място; \r\n- участие в летен градски лагер по английски език за учениците, класирани на II и III място, с много игри, интересни проекти, еднодневни екскурзии и забавления; \r\n- много предметни награди. \r\nВсички участници в състезанието ще получат грамоти за участие. \r\nДатата на връчването на наградите ще бъде обявена с публикуването  на резултатите. \r\nДопълнителна информация можете да получите: \r\n- на телефон 0877 43 64 11 - Кичка Стефанова - зам.-директор на Център за подкрепа на личностното развитие - Бургас, учебна дейност; \r\n- е-mail:  cplr_burgas@abv.bg; \r\n- адрес : Бургас 8 000, ул. \"Райна Княгиня\" 11, Център за подкрепа на личностното развитие - Бургас.", "date": "2019.02.06", "title": "Бургас: Общината организира състезание по английски език за всички желаещи ученици от втори клас"}
{"url": "http://www.focus-news.net/news/2019/02/06/2620370/zam-okrazhniyat-prokuror-manuel-manev-obvinenite-v-krazhbi-v-osobeno-golemi-razmeri-sa-zadarzhani-za-72-chasa-shte-bade-poiskana-postoyanna-myarka-zadarzhane-pod-strazha.html", "text": "Двете лица, обвинени в кражби в търговски обекти в особено големи размери, са задържани за 72 часа и ще бъде поискана постоянна мярка за неотклонение \"задържане под стража\". Това каза пред журналисти зам. окръжният прокурор Мануел Манев по повод привличането към наказателна отговорност на двете лица, обвинени в кражби в търговски обекти, предаде репортер на  Радио \"Фокус\" – Бургас . Той обясни, че престъпленията са били извършени в периода март -юни 2018 г. „Характерно за всяко от тях, че в обектите е прониквано чрез разбиване на стени, след което са използвани специални устройства, с които са били заглушавани СОТ системите. След като те са били елиминирани, се е пристъпвало към рязане на каси с горелки, режещи инструменти, за да се проникне в тях\", отбеляза прокурор Манев и добави, че преди извършването на деянията се е правила предварителна схема и подготовка. „Проучвали са се маршрутите и след влизането в обектите се е пристъпвало към дейност, която не е могла да бъде осъществена, без предварителното елиминиране на охранителните системи, тъй като процесът е по отваряне на касите е бил продължителен\", обясни прокурор Манев. Според него следва да се преосмисли свободната продажба на техниките, които заглушават охранителните системи. „Във вчерашния ден са били извършени проверки на 7 обекта, с разрешението на съдия от Окръжен съд - Бургас, като са иззети вещи, които имат отношение към дейността на задържаните лица\", каза още прокурор Манев. Той допълни, че за подобно престъпление законът предвижда лишаване от свобода от 10 до 20 години и конфискация на цялостното частно имущество. \r\nМария ПОПЧЕВА", "date": "2019.02.06", "title": "Зам. окръжният прокурор Мануел Манев: Обвинените в кражби в особено големи размери са задържани за 72 часа, ще бъде поискана постоянна мярка „задържане под стража\""}
{"url": "http://www.focus-news.net/news/2019/02/06/2620371/korneliya-ninova-bsp-koga-premierat-shte-zavede-delo-sreshtu-boyko-borisov-za-tova-che-zaradi-nego-byahme-osadeni-v-strasburg-za-55-hil-evro.html", "text": "Питам премиера кога ще заведе дело срещу Бойко Борисов за това, че заради него бяхме осъдени в Страсбург за 55 хил. евро. Това каза лидерът на БСП по време на дебатите по годишния доклад на министъра на правосъдието по изпълнението на решенията на Европейския съд по правата на човека по дела срещу Република България за 2017 г., предаде репортер на  Агенция „Фокус“ . „Докладът, който гледаме днес, не е нито формален акт, нито поредният доклад. Този документ засяга основите на обществените ни отношения и един дълбок проблем на правовата държава. Има три проблема в доклада и по тази тема и едно решение. Трите проблема са следните. Първо, овластените от вас управляващи ви отнемат права. Тези, които вие сте овластили да управляват, ви отнемат права. Вторият проблем, вие си плащате за това, защото след като ви отнемат права и ни осъдят в Страсбург, всеки един от вас плаща това обезщетение - този с минималната заплата, този със средната заплата и този, който живее на прага на бедността. Третият проблем е, че тези управляващи остават безнаказани. Има едно решение и то е разписано отдавна в български закон. В този закон пише, че този, който е причинил вреда умишлено или груба небрежност на държавата и на гражданите чрез незаконосъобразни действия или бездействия при или по повод изпълнение на служебните му задължения, трябва да носи отговорност като плати от джоба си“, заяви още лидерът на БСП. По думите ѝ, когато един политик или държавен служител погази правата на хората, но знае, че трябва да плати от джоба си, ще се замисли дали ще го направи. „Г-н премиер питам ви, кога ще заведете дело срещу Бойко Борисов заради това, че заради него бяхме осъдени по едно дело за 55 хил. евро. Искаме да знаем кога ще има дело Бойко Борисов срещу Бойко Борисов. Или г-н Борисов, кога ще изпълните закона и кога ще заведете дело срещу Цветан Цветанов за 6 дела, по които сме осъдени за 120 хил. евро. Интересно ще е Борисов срещу Цветанов, но в името на народа, защото така пише в закона, а не защото имаме лични отношения към тези неща“, допълни Нинова. „Бъдете смели и си пазете правата“, обърна се лидерът на БСП Корнелия Нинова към българите. Тя пое ангажимента, че ако БСП спечели изборите ще заведе искове срещу тези, които са отнели правата на българите. \r\nДеница КИТАНОВА", "date": "2019.02.06", "title": "Корнелия Нинова, БСП: Кога премиерът ще заведе дело срещу Бойко Борисов за това, че заради него бяхме осъдени в Страсбург за 55 хил. евро"}
{"url": "http://www.focus-news.net/news/2019/02/06/2620376/shumen-46-godishen-mazh-e-zadarzhan-za-otpravyane-na-zakani-obidi-i-zaplahi-kam-sluzhiteli-na-sotsialno-podpomagane-v-selo-troitsa.html", "text": "46-годишен мъж е задържан в полицейски арест във Велики Преслав след като извършил груби и непристойни действия и отправял обиди към служители на социално подпомагане. Това съобщиха от  ОДМВР- Шумен . Около 11.30 часа на 5 февруари служители на социално подпомагане трябвало да извършват проверка в имот на ул. “Цар Борис I“ в село Троица. Ш.З. не ги допуснал да изпълнят служебните си ангажименти. Мъжът отправил закани, обиди, сексуални намеци и заплахи към тях. След приет сигнал в дежурната част на полицейското управление във Велики Преслав на място за решаване на проблема бил насочен полицейски екип. За грубо нарушаване на обществения ред и извършените непристойни действия мъжът бил задържан за срок до 24 часа в РУ- Велики Преслав. За извършено престъпление по чл. 325 ал. 1 от НК е образувано бързо производство.", "date": "2019.02.06", "title": "Шумен: 46-годишен мъж е задържан за отправяне на закани, обиди и заплахи към служители на социално подпомагане в село Троица"}
{"url": "http://www.focus-news.net/news/2019/02/06/2620373/makedoniya-so-ednata-noga-vo-nato-obzor-na-makedonskite-medii-agentsiya-fokus.html", "text": "„Македония и Гърция решиха спора за името, Преспанският договор бе ратифициран от македонския парламент, бяха приети и измененията в Конституцията на страната, а след това споразумението бешe ратифицирано и от Гърция. И както е обещано на страната, която получи поканата за НАТО на срещата на върха на 11 и 12 юли миналата година в Брюксел, пътят към членство е отворен и посланиците на страните-членки на НАТО ще подпишат днес в Брюксел Протокола за присъединяване към Алианса, който след това трябва да бъде ратифициран от всички държави-членки поотделно“ , отбелязва най-големият телевизионен канал в Македония  „Сител“ , в материал със заглавие „Македония на една стъпка от десетилетната си мечта – пълноправно членство в НАТО“, каквото използва и втората най-гледана телевизия  „Канал 5“ . „Днес е важна дата за НАТО-перспективата на Македония“ , отбелязва скопското електронно издание  „Фактор“ , като припомня, че през януари македонският парламент одобри промяната на четири члена от Конституцията, за да се преименува страната на Северна Македония и да изпълни задълженията си според Преспанския договор. Преди това, на 18 октомври 2018 година, НАТО започна официални разговори за присъединяване на Македония на основата на подписания през юни договор за разрешаване на 27-годишния спор за името на брега на Преспанското езеро (в с. Нивици). „Македония со едната нога во НАТО“  , констатира македонската редакция на  Радио „Свободна Европа“ , като отбелязва, че гръцкият парламент ще ратифицира Протокола в петък, с което ще влязат в сила и конституционните промени, приети от македонския парламент и съседката ни официално ще се преименува на „Северна Македония“. \r\nЕдна от основните опозиционни медии в Македония – скопското електронно издание  „Република“  пък излиза с материал, озаглавен:  „Република Северна Македония ще получи столче в НАТО, но не и право на глас“ , в който се казва, че по покана на генералния секретар на Алианса Йенс Столтенберг, външният министър на Македония Никола Димитров ще участва на заседанието на Северноатлантическия алианс на 6 февруари в Брюксел по повод подписването на Присъединителния протокол за членство на Република Северна Македония. \r\n„С този акт 29 държави-членки ще изразят съгласието си страната ни да стане част от системата и процедурите на НАТО и да участва в работата на органите на Алианса като поканена държава-членка, без право на глас“, поясняват от редакцията. \r\nНай-авторитетният вестник в страната  „Нова Македония“  посочва, че  „Протоколът за членство в НАТО ще бъде подписан под новото име“ . Изданието, освен другото, пише, че все пак Скопие „няма право на глас, нито ще може да участва в най-поверителните и най-чувствителните срещи, докато не се сдобие с нужните знания и опит“. Върху това акцентира и друго от печатните издания в страната –  „Денешен“ , който пуска материал със заглавие  „Днес се подписва протоколът: Македония ще има столче в НАТО, но не и на конфиденциалните и чувствителни срещи“ . \r\nМакедонският вестник  „Фокус“ , в анонс, озаглавен  „Днес се подписва присъединителният протокол на Македония за НАТО“ , прогнозира, че „се очаква за Скопие този процес (присъединителният) да е по-кратък, защото става все по-кратък за всяка нова страна членка“. Вестникът прави предвиждането си на базата на изказването на словенския посланик в Алианса Йелко Кацин, който „вярва, че този протокол може да бъде ратифициран до началото на следващата година, позиция, която споделят много страни в Алианса. Ако процесът се забави, това би трябвало да се дължи на чисто процедурни причини, заради дългия процес на ратификация, например, в Канада и Белгия, но и на политически пречки“, като подобна позиция изказват и от редакцията на вестник  „Независен“ . \r\nЕжедневникът  „Вечер“  вади като акцент изявление на управляващия Социалдемократически съюз на Македония (СДСМ), с надслов,  „Македония получава своето място в НАТО, осъществява се десетилетния национален интерес“ . Според партията, става въпрос за исторически успех за Скопие и за всички македонски граждани. „След години изолация, регрес и неизвестност, Македония сяда на същата маса със страните от демократическия свят. Влизането на Македония в НАТО значи гарантирана сигурност и стабилност, сигурност на нашите граници, но носи и значителни икономически придобивки за гражданите – увеличаване на инвестициите, повече пари, увеличен икономически растеж“. „Подписването на протокола е признание за напредъка в процеса на реформи, визията, решителността, успеха в международната политика, разрешаването на откритите въпроси и изграждането на приятелства със съседите и целия демократичен свят от ръководеното от СДСМ правителство“, се казва в изявлението. „Македония е на една стъпка от сбъдване на десетилетната си мечта – пълноправно членство в НАТО“ , ликува електронното издание  „Локално“ , като обяснява, че „Протоколът за присъединяване е унифициран документ, предимно от правно-технически характер. Всички страни кандидатки го подписват, преди да станат пълноправни членове. Протоколът е кратък, съдържа само няколко разпоредби, описващи процедурата, при която страната става пълноправен член. Скопската медия пояснява, че „всяка от 29-те държави-членки трябва да ратифицира протокола в съответствие с националните процедури, които се различават в различните страни, като се очаква този процес да приключи до края на тази година. След като всички държави-членки ратифицират Протокола и уведомят Съединените щати като гарант на Договора, генералният секретар на Алианса ще изпрати поканата до Република Македония. След това и Македония трябва официално да приеме членството в НАТО чрез референдум или чрез гласуване в парламента. След това решението за присъединяване се внася в Държавния департамент на САЩ, с което Скопие официално става член на Северноатлантическия съюз, който отбелязва тази година 70 години от създаването си. При оптимални обстоятелства, предвид тези срокове, се очаква Македония да стане пълноправен член на НАТО през първото тримесечие на 2020“. „Македония отваря НАТО-страницата в своята история“ , анонсира електронното издание  „Либертас“ , като цитира думите на националния координатор на Македония за НАТО Стево Пендаровски: „Днес реализираме стратегическа цел, зад която стояха всички ръководства от 8 септември 1991 година до днес“. \r\n„Безспорно е, че 6 февруари 2019 година ще бъде запомнен като една от най-значителните дати в най-новата македонска история, защото в този ден, ние де-факто става членка на НАТО. 26 години след Декларацията в македонския парламент и 20 години след получаването на статут на формален кандидат за членство, днес на практика реализираме една от двете най-големи стратегически цели, зад които стояха буквално всички политически елити и ръководство от 8 септември 1991 година до днес“, припомня той. \r\nПендаровски счита, че с днешния акт, Македония получава окончателно международно потвърждение на териториалния си интегритет и границите на македонската държава с включена гаранция за уникалността на „македонската“ идентичност. \r\nСъбитието отбелязват още агенциите  „Макфакс“ ,  МЕТА ,  МИА , електронните издания  „А1 Он“  ,  „24 инфо“ ,  „Плюс инфо“ ,  „Нетпрес“ , телевизионните канали  „ТВ 21“ ,  „ТВ 1“ ,  „Алфа“  и други медии. \r\nРедакция:", "date": "2019.02.06", "title": "\"Македония со едната нога во НАТО\" (Обзор на македонските медии – Агенция „Фокус“)"}
{"url": "http://www.focus-news.net/news/2019/02/06/2620375/spas-garnevski-gerb-ne-e-istina-che-narodat-ne-e-vidyal-kak-bsp-upravlyava-partiyata-e-istoricheski-naslednik-na-bkp.html", "text": "Не е истина, че народът не е видял как БСП управлява – партията е исторически наследник на БКП. Това каза народният представител от ПГ на ГЕРБ Спас Гърневски по време на дебатите по годишния доклад на министъра на правосъдието по изпълнението на решенията на Европейския съд по правата на човека по дела срещу Република България за 2017 г., предаде репортер на  Агенция „Фокус“ . „Г-жо Нинова, да не отивате на поклонения на жертвите, избити от народния съд, че толкова бързате“, обърна се Гърневски към лидера на БСП Корнелия Нинова. Той заяви, че ще върне Корнелия Нинова не в първи курс на Юридическия факултет, а на Историческия. „Не е истина, че народът не е видял, как управлявате. Вие сте наследници на БКП, исторически наследници. Българският народ е видял как управляват вашите предци“, заяви още Гърневски. \r\nДеница КИТАНОВА", "date": "2019.02.06", "title": "Спас Гърневски, ГЕРБ: Не е истина, че народът не е видял как БСП управлява – партията е исторически наследник на БКП"}
{"url": "http://www.focus-news.net/news/2019/02/06/2620364/krum-zarkov-bsp-vnesohme-proektoreshenie-za-smyana-na-sastava-na-tsik-a-obyasneniyata-na-upravlyavashtite-ot-vchera-shte-sreshtnat-nashiya-otpor.html", "text": "Внесохме проекторешение за смяна на състава на ЦИК, а обясненията на управляващите от вчера ще срещнат нашия отпор. Това каза заместник-председателят на ПГ на „БСП за България“ Крум Зарков по време на брифинг в Народното събрание, предаде репортер на  Агенция „Фокус“ . „Всички сте проследили, че вчера след нашия анонс последваха най-различни неприемливи и скандални обяснения как Народното събрание може да си позволи да не изпълни закона. Тези обяснения ще срещнат нашия категоричен отпор“, каза Зарков.  \r\nДеница КИТАНОВА", "date": "2019.02.06", "title": "Крум Зарков, БСП: Внесохме проекторешение за смяна на състава на ЦИК, а обясненията на управляващите от вчера ще срещнат нашия отпор"}
{"url": "http://www.focus-news.net/news/2019/02/06/2620377/st-komisar-kaloyan-kaloyanov-odmvr-burgas-rabotata-po-zadarzhane-na-izvarshitelite-na-krazhbi-v-targovski-obekti-v-osobeno-golemi-razmeri-prodalzhi-nyakolko-mesetsa.html", "text": "Работата по задържане на двамата извършители на кражби в търговски обекти в особено големи размери продължи няколко месеца. Това каза пред ст. комисар Калоян Калоянов, директор на ОДМВР – Бургас, по време на брифинг относно привличането към наказателна отговорност на обвинените за кражбите, предаде репортер на  Радио „Фокус“ – Бургас . По думите му събраните материали са били докладвани в Окръжна прокуратура – Бургас, след което се е пристъпило към реализиране на операцията. „Характерно за документираните случаи е, че лицата извършват едно много прецизно и продължително разузнаване на набелязаните обекти, притежават изключително добра логистика, вещи са в техническите си познания и умения и успяват бързо да се освободят от вещите, които са предмет на престъплението“, отбеляза ст. комисар Калоянов и потвърди, че задържаните лица са част от криминален контингент. „В момента проверяваме информация за извършени от тях престъпления на територията на други области в страната и чужбина“, посочи ст. комисар Калоян Калоянов. \r\nМария ПОПЧЕВА", "date": "2019.02.06", "title": "Ст. комисар Калоян Калоянов, ОДМВР – Бургас: Работата по задържане на извършителите на кражби в търговски обекти в особено големи размери продължи няколко месеца"}
{"url": "http://www.focus-news.net/news/2019/02/06/2620380/shumen-politsai-sa-izzeli-metaldetektor-14-moneti-i-41-metalni-i-keramichni-predmeti-ot-doma-na-46-godishen-mazh.html", "text": "Полицейски служители от РУ- Каолиново са иззели металдетектор, 14 монети с вид на археологически обекти и 41 метални и керамични предмети с различна форма. Това съобщиха от  ОДМВР- Шумен . Проверката в частен дом в село Климент, обитаван от О.И. на 46 години, е била извършена след получен оперативен сигнал. За извършено престъпление по чл. 277 А ал. 7  и чл. 278 ал. 6 от НК  е образувано досъдебно производство.", "date": "2019.02.06", "title": "Шумен: Полицаи са иззели металдетектор, 14 монети и 41 метални и керамични предмети от дома на 46-годишен мъж"}
{"url": "http://www.focus-news.net/news/2019/02/06/2620372/danail-kirilov-gerb-kogato-korneliya-ninova-osadi-sebe-si-za-tehnoimpeks-togava-pitayte-boyko-borisov-koga-shte-sadi-sebe-si.html", "text": "Когато Корнелия Нинова осъди себе си за „Техноимпекс“, тогава питайте Бойко Борисов кога ще съди себе си. Това каза председателят на Правна комисия и депутат от ГЕРБ Данаил Кирилов в реплика към лидера на БСП Корнелия Нинова, предаде репортер на  Агенция „Фокус“ . „Когато вие осъдите Румен Овчаров за „Белене“ и процедурата, тогава питайте кога Борисов ще съди Цветанов“, каза още Кирилов. „Явно от вчера сте в процес на правна ескалация на разнообразни тези“, каза той и уточни, че е редно като юрист да цитира правилно нормативния акт, на който се позовава. „Бих искал да ви попитам за следното. Внушавате на българските граждани, че видите ли тези решения на Европейския съд не се изпълняват. От кого не се изпълняват? От българската правосъдна система, от изпълнителната власт? От субекта хикс? От кого не се изпълняват?“, попита още Кирилов.    \r\nДеница КИТАНОВА", "date": "2019.02.06", "title": "Данаил Кирилов, ГЕРБ: Когато Корнелия Нинова осъди себе си за „Техноимпекс“, тогава питайте Бойко Борисов кога ще съди себе си"}
{"url": "http://www.focus-news.net/news/2019/02/06/2620374/korneliya-ninova-bsp-poemam-angazhiment-pred-balgarite-che-iskovete-za-parite-ot-strasburg-shte-badat-zavedeni-nezavisimo-za-koy-period-na-upravlenieto-na-balgariya-se-otnasyat.html", "text": "Поемам ангажимент пред българите, че исковете за парите от Страсбург ще бъдат заведени независимо за кой период на управлението на България се отнасят. Това каза лидерът на БСП Коренлия Нинова в отговор на репликата на председателя на Правна комисия и депутат от ГЕРБ Данаил Кирилов, предаде репортер на  Агенция „Фокус“ . „Г-н Кирилов основни неща от първи курс на Юридическия факултет на СУ ще ви кажа. Първо, кой трябва да заведе тези искове и да плати парите? Учи се още в първи курс. Когато държавата плаща обезщетенията, тя завежда регресните искове. Конкретно в българските закони е записано, че това го прави министърът на финансите, по решение на Министерски съвет и по указание на Борисов. Така че Министерски съвет и Борисов да вземат решения, да възложат на министъра на финансите и той да заведе иск срещу Цветан Цветанов и Бойко Борисов“, каза още Нинова.  \r\nПо думите ѝ всички други шикалкавения са приказки на вятъра и бягане от отговорност. „Не сте видели още нашето управление. Неслучайно се изправям тук и поемам ангажимент пред българските граждани, че тези искове ще бъдат заведени независимо към кого са и за кой период в управлението на България се отнасят. Това е принципен въпрос. Няма значение дали е управлявало ГЕРБ, НДСВ, БСП - това е принципен въпрос“, каза Нинова и добави, че българското законодателство трябва да се спазва, а не да се заобикаля.  \r\nДеница КИТАНОВА", "date": "2019.02.06", "title": "Корнелия Нинова, БСП: Поемам ангажимент пред българите, че исковете за парите от Страсбург ще бъдат заведени независимо за кой период на управлението на България се отнасят"}
{"url": "http://www.focus-news.net/news/2019/02/06/2620378/prof-nikolay-miloshev-seizmolog-ne-se-zabelyazva-zachestyavane-na-zemetreseniyata-u-nas-prez-godinite.html", "text": "Не се забелязва зачестяване на земетресенията у нас, има една горе-долу средна стойност през годините. Това каза директорът на Националния институт по геофизика, геодезия и география към БАН проф. Николай Милошев в интервю за  Агенция „Фокус“  във връзка с регистрираните във вторник земетресения в Румъния, Гърция и Турция, както и земетресенията от тази сутрин в България. „За момента няма нищо притеснително и едва ли ще се случи нещо по-силно като трус“, заяви проф. Николай Милошев, като подчерта, че е възможно микроземетресенията от вчера да продължат. „Няма нищо, което да буди съществено безпокойство в момента. Няма основание и за притеснение за някакви бъдещи нанесени щети“, посочи бившият директор на НИГГГ-БАН.  \r\nПо думите му има малка възможност за малко по-силни последващи трусове, но все още не може да се каже със сигурност. „Трябва да проследим обстановката, за да разберем кое, как се случва, за да бъдем по-категорични“, каза проф. Милошев.  \r\n„Има една горе-долу средна стойност на земетресенията през годините, като не може да бъде, разбира се, абсолютно еднакво в рамките на един период (една година), но няма нещо особено в сеизмичността, което да навежда на мисълта, че нещо се случва“, добави той.  \r\nИрина ИВАНОВА Пълния текст на интервюто четете по-късно в „Мнение”", "date": "2019.02.06", "title": "Проф. Николай Милошев, сеизмолог: Не се забелязва зачестяване на земетресенията у нас през годините"}
{"url": "http://www.focus-news.net/news/2019/02/06/2620366/krum-zarkov-bsp-drugata-sedmitsa-smyanata-na-sastava-na-tsik-da-vleze-v-dnevniya-red-davame-dva-dni-srok-na-pravna-komisiya-da-izraboti-protsedurnite-pravila-za-izbor.html", "text": "Настояваме другата седмица проекторешението за смяна състава на ЦИК да влезе в дневния ред - даваме два дни срок на Правна комисия да изработи процедурните правила за избор. Това каза заместник-председателят на ПГ на „БСП за България“ Крум Зарков по време на брифинг в Народното събрание, предаде репортер на  Агенция „Фокус“ . „Никакви други обяснения няма да приемем“, категоричен бе Зарков.  „Кой ни гарантира, че другите мандатни длъжности ще бъдат сменяни така както постановява закона. Изискваме с право от всеки български гражданин да бъде изряден и да спазва закона, но нямаме право тук в тази сграда да не се спазват“, заяви заместник-председателят на ПГ на „БСП за България“. Той попита още кой гарантира, че утре депутатите няма да счетат, че са натрупали достатъчно опит и могат просто да продължат мандата си. \r\nДеница КИТАНОВА", "date": "2019.02.06", "title": "Крум Зарков, БСП: Другата седмица смяната на състава  на ЦИК да влезе в дневния ред -  даваме два дни срок на Правна комисия да изработи процедурните правила за избор"}
{"url": "http://www.focus-news.net/news/2019/02/06/2620383/dobrich-izvarshena-e-krazhba-na-sanitarno-oborudvane-osvetitelni-tela-kontaktni-klyuchove-i-aluminievi-interiorni-vrati-ot-hranitelno-zavedenie-v-tsentara-na-grada.html", "text": "Извършена е кражба от хранително заведение в центъра на града, съобщиха от пресцентъра на  Областната дирекция на МВР в Добрич . Сигналът за кражбата е подаден вчера. около 14.10 часа. Хранителното заведение се намира на площад „Свобода“. По данни на тъжителя е извършена кражба на санитарно оборудване, 10 осветителни тела, 11 контактни ключа и 2 алуминиеви интериорни врати. По случая е образувано досъдебно производство.", "date": "2019.02.06", "title": "Добрич: Извършена е кражба на санитарно оборудване, осветителни тела, контактни ключове и алуминиеви интериорни врати от хранително заведение в центъра на града"}
{"url": "http://www.focus-news.net/news/2019/02/06/2620382/valeri-simeonov-nfsb-absurd-e-da-komentiram-malotirazhkata-na-partiya-ataka.html", "text": "Абсурд е да коментирам малотиражката на партия „Атака“. Това каза пред журналисти лидерът на НФСБ Валери Симеонов във връзка със заглавната страница на вестник „Атака“ на която е поместено заглавие, че той дължи политическата си кариера на ПП „Атака“, предаде репортер на  Агенция „Фокус“ . „Недейте ме сваля на това ниво. Не ме обиждайте“, каза още Симеонов. „Нека си казват, каквото си искат“, допълни той.  \r\nДеница КИТАНОВА", "date": "2019.02.06", "title": "Валери Симеонов, НФСБ: Абсурд е да коментирам малотиражката на партия „Атака“"}
{"url": "http://www.focus-news.net/news/2019/02/06/2620381/zam-ministar-nikolay-prodanov-stanah-svidetel-na-edin-chisto-politicheski-razgovor-varhu-dokument-koyto-ima-yuridicheski-harakter-i-tochno-opredeleni-ramki.html", "text": "Станах свидетел на един чисто политически разговор върху документ, който има юридически характер и точно определени рамки. Това каза заместник-министърът на правосъдието проф. Николай Проданов по време на дебатите по годишния доклад на министъра на правосъдието по изпълнението на решенията на Европейския съд по правата на човека по дела срещу Република България за 2017 г., предаде репортер на  Агенция „Фокус“ .  \r\n„За мен действително е удоволствие днес тук пред Вас да представя петия доклад на министъра на правосъдието по изпълнение на решението на Европейския съд по правата на човека. На 21 ноември миналата година се проведе едно съвместно заседание на Комисията по правни въпроси и на комисията по човешките права и вероизповедания. Това заседание пробуди в мен една плаха надежда, че на този доклад на министъра на правосъдието ще се погледне експертно и професионално, тъй като представителите на опозицията на тези две комисии тогава подкрепиха и гласуваха „За“ доклада“, каза проф. Проданов и отбеляза, че тази негова надежда не се е оправдава. „Не ми е много ясно какво се е случило между 21 ноември 2018 г. и 6 февруари 2019 г. Докладът си е един и същи. В него няма нищо ново. Единственото, което се е променило, че ние с два месеца сме отишли по-напред във времето към поредните избори в страната“, заяви още заместник-министърът.  \r\n„Чух една програма за строителството на нещо, което бих нарекъл Съвършена България. Вън от съмнение е, ако успеем да построим съвършена България няма да има нужда от подобни доклади“, отбеляза проф. Проданов. Той заяви, че не е могъл да разбере защо според опозицията този доклад поставя българските граждани на колене. „След такива ярки политически изказвания на мен ми е много трудно да върна тона в рамките на нормалното професионално обсъждане на един общо взето юридически документ“, каза още зам.-министърът.  \r\nДеница КИТАНОВА", "date": "2019.02.06", "title": "Зам.-министър Николай Проданов: Станах свидетел на един чисто политически разговор върху документ, който има юридически характер и точно определени рамки"}
{"url": "http://www.focus-news.net/news/2019/02/06/2620385/montana-62-godishen-mazh-ot-selo-dolno-ozirovo-e-zastrelyal-kucheto-na-svoy-saselyanin.html", "text": "На 5 февруари 2019 г., около 13.20 ч. в село Долно Озирово, община Вършец, 62-годишен местен жител със законно притежаваното си ловно оръжие пушка \"ИЖ 58\", кал. 12 е прострелял куче, собственост на 49-годишен негов съселянин. Това съобщиха от  ОДМВР - Монтана . Местопроизшествието е посетено от дежурна оперативна група, извършен е оглед и е образувано досъдебно производство по чл. 325 б, ал. 1 от НК. При извършеното претърсване в дома на 62-годишния е намерено и иззето ловно огнестрелно оръжие успоредка \"ИЖ 58\", кал. 12 и боеприпаси за него. Собственикът му е задържан за срок до 24 часа в РУ Берковица. Работата по случая продължава РУ Вършец.", "date": "2019.02.06", "title": "Монтана: 62-годишен мъж от село Долно Озирово е застрелял кучето на свой съселянин"}
{"url": "http://www.focus-news.net/news/2019/02/06/2620389/blagoevgrad-zhena-e-bila-blasnata-na-peshehodna-pateka-na-kragovoto-krastovishte-mezhdu-ulitsite-aleksandar-stamboliyski-i-dzheyms-baucher.html", "text": "Жена е била блъсната на пешеходна пътека на кръговото кръстовище между улиците „Александър Стамболийски“ и „Джеймс Баучер“ в Благоевград. От Многопрофилна болница за активно лечение – Благоевград съобщиха за  Радио „Фокус“ – Пирин , че пострадалата е била приета в Спешното приемно отделение с контузии на главата и долните крайници. Назначени са прегледи и изследвания, с които ще бъде установено точното състояние на жената. \r\nЛивия НИНОВА", "date": "2019.02.06", "title": "Благоевград: Жена е била блъсната на пешеходна пътека на кръговото кръстовище между улиците „Александър Стамболийски“ и „Джеймс Баучер“"}
{"url": "http://www.focus-news.net/news/2019/02/06/2620391/veliko-tarnovo-obshtestvenitsi-se-obediniha-okolo-kauzata-denyat-na-tarnovskata-konstitutsiya-da-bade-obyaven-za-ofitsialen-praznik-a-gradat-da-poluchi-statut-na-istoricheska-i-duhovna-stolitsa.html", "text": "16 април – Денят на Търновската конституция, да бъде обявен за официален празник в България, а Велико Търново да получи статут на историческа и духовна столица на страната ни. Около тази кауза се обединиха видни великотърновски общественици, които за целта сформираха Инициативен комитет. Това съобщиха от пресцентъра на  Община Велико Търново . Предложението ще бъде гласувано в Народното събрание. \r\nИдеята се ражда във връзка с мащабните чествания и богата програма, посветени на 140-ата годишнина от приемането на Търновската конституция, чиито център ще бъде Велико Търново. Кулминацията на събитията ще бъде на 16 април, когато в старата българска столица ще заседава тържествено 44-ото Народно събрание на Рупублика България. \r\nВ поредица от интервюта, експозиции и мнения, ви представяме членовете на инициативния комитет, тяхната мотивация, убеждения и цели за осъществяване на каузата, която ги обединява.", "date": "2019.02.06", "title": "Велико Търново: Общественици се обединиха около каузата Денят на Търновската конституция да бъде обявен за официален празник, а градът да получи статут на историческа и духовна столица"}
{"url": "http://www.focus-news.net/news/2019/02/06/2620394/blagoevgrad-rabotnitsite-ot-zavoda-za-volani-v-grada-sa-v-rezhim-bezsrochen-prestoy.html", "text": "Работниците от завода за волани в Благоевград са в режим „безсрочен престой“. Това каза за  Радио „Фокус“ - Пирин  Емануил Манолов, председател КНСБ - Благоевград. Режимът на „безсрочен престой“ започва от днес. В мотивите на заповедта е разписано, че това се налага поради спрени поръчки и фирмата не може да осигури работа на подчинените си. В заповедта е записано още, че по време на престоя, работниците ще получават същите възнаграждения, каквито са получавали преди влизането в сила на документа.“Всеки работодател може да обяви „престой“, но това трябва да се възприема като един тревожен факт. Това може да се възприема като вероятно прекратяване на дейността“, коментира Манолов. \r\nЛора КАЛЧЕВА", "date": "2019.02.06", "title": "Благоевград: Работниците от завода за волани в града са в режим „безсрочен престой“"}
{"url": "http://www.focus-news.net/news/2019/02/06/2620390/dobrich-potomtsi-na-levski-predstavyat-knigata-vasil-levski-po-spomeni-na-vasil-karaivanov-parvi-bratovched-na-apostola.html", "text": "Потомци на Левски представят книгата „Васил Левски - по спомени на Васил Караиванов, първи братовчед на Апостола“, предаде кореспондентът на  Радио „Фокус” – Варна . Литературната среща с ученици, преподаватели, историци и граждани е днес от 14.30 часа в Дом-паметник „Йордан Йовков”. Гостуването е по покана на фондация „Малки Ангели”. Книгата е изцяло документална и се преиздава от потомците на Васил Караиванов с усилията на неговия праправнук Стефан. Първото издание е отпечатано през 1987 година по повод 150-та годишнина от рождението на Апостола. \r\nЖулиета НИКОЛОВА", "date": "2019.02.06", "title": "Добрич: Потомци на Левски представят книгата „Васил Левски - по спомени на Васил Караиванов, първи братовчед на Апостола“"}
{"url": "http://www.focus-news.net/news/2019/02/06/2620395/agentsiya-mitnitsi-blizo-ton-tyutyun-za-nargile-bez-dokumenti-sa-zadarzhali-mitnicheski-sluzhiteli-v-rayona-na-dunav-most-2.html", "text": "Близо тон тютюн за наргиле без документи по Закона за акцизите и данъчните складове задържаха митнически служители от сектор „Борба с наркотрафика“ – звено Лом в Главна дирекция „Митническо разузнаване и разследване“. Това съобщиха от пресцентъра на  Агенция „Митници“ . Проверката е извършена в района на „Дунав мост 2“ в ранните часове на 5 февруари. При сканиране с рентген митническите инспектори забелязали необичайна плътност на стоката в товарен микробус с българска регистрация, пътуващ от България към Западна Европа. При последвала физическа проверка на товара е установено, че 40 от превозваните кашони съдържат пакети с надпис „Al Fakher“ със специфичния плодов мирис на тютюн за наргиле. Установени са 997 пакета по 1 кг или  997 кг тютюн за наргиле, за който не се представени документи за платен акциз. Образувано е досъдебно производство по описа на ГД МРР под надзора на Районна прокуратура- Видин.", "date": "2019.02.06", "title": "Агенция „Митници“: Близо тон тютюн за наргиле без документи са задържали митнически служители в района на „Дунав мост 2“"}
{"url": "http://www.focus-news.net/news/2019/02/06/2620396/predsedatelyat-na-pg-na-gerb-i-zamestnik-predsedatel-na-partiyata-tsvetan-tsvetanov-provede-rabotni-sreshti-s-balkanski-lideri-vav-vashington.html", "text": "Задоволство от двустранните отношения между България и Албания изразиха по време на работна среща председателят на ПГ на ГЕРБ и заместник-председател на партията Цветан Цветанов и президентът на Албания Илир Мета. Това съобщиха от пресцентъра на  ПП ГЕРБ . Двамата разговаряха в рамките на Конференцията по сигурността във Вашингтон, организирана от сенатор Инхоф. По време на срещата беше отбелязано, че членството в НАТО и перспективата за пълноправно членство на Албания в ЕС дават отлични възможности за разширяване на двустранното сътрудничество. Президентът Мета приветства и възможността за скорошно присъединяване на Македония към Алианса. С този бъдещ акт на приобщаване в Европа ще има един потенциален конфликт по-малко. Според него, границите в Европа са ненарушими под никакъв предлог и по никаква причина. Единствената промяна на граници може да е символичното разширяване на границите на Европейския съюз. Евроатлантическите структури и механизми са гаранция за мирно, партньорско регулиране на взаимоотношенията между страните, обединиха се двете страни. \r\nВ рамките на конференцията председателят на Комисията по вътрешна сигурност и обществен ред в българския парламент Цветан Цветанов се срещна и с министъра на отбрана на Румъния Габриел Лес. Цветанов запозна румънския си колега с решението на българския парламент да даде мандат на българското правителство за началото на преговорите със САЩ за закупуването на изтребителите Ф-16. Лес заяви, че това е правилно решение, което Румъния е взела преди няколко години. С включването на бъдещите Ф-16 в състава българските ВВС ще се постигне пълна оперативна съвместимост между ВВС на държавите от региона. Цветанов сподели за силния натиск от страна на редица политически субекти във и извън България против взимането на подобно решение. Румънската страна сподели, че подобни прояви са били наблюдавани и в Румъния. Това обаче, не е отклонило румънската държава от взимането на правилното решение, а именно - закупуването на Ф-16. \r\nПредседателят на ПГ на ГЕРБ Цветан Цветанов разговаря и с председателя на парламента на Черна гора Иван Брайович. Брайович и Цветанов поддържат дългогодишно успешно партньорство от времето, когато и двамата са били министри на вътрешните работи на двете държави. По време на срещата бяха обменени мнения по отношение на актуалните заплахи пред сигурността в региона, в т. ч. и киберзаплахите от трети държави в района. Беше постигнато общо мнение, че единственият и най-добър начин за противодействие са съвместните усилия на държавите от региона. Беше дадена и много висока оценка за приоритетите на Българското европредседателство, свързани с държавите от Западните Балкани. Подобен стратегически хоризонт дава увереност пред народите от региона, че няма да са заложници на автократични, недемократични режими. \r\nУтре работната програма на председателя на ПГ на ГЕРБ Цветан Цветанов продължава със срещи в Демократическия и Републиканския институти, както и със срещи с водещи изследователи и политически наблюдатели от Атлантическия съвет.", "date": "2019.02.06", "title": "Председателят на ПГ на ГЕРБ и заместник-председател на партията Цветан Цветанов проведе работни срещи с балкански лидери във Вашингтон"}
{"url": "http://www.focus-news.net/news/2019/02/06/2620387/kmetat-na-katunitsa-krasimir-yurukov-zhitelite-na-seloto-sa-spokoyni-tay-kato-ot-vchera-zapochna-ukrepvaneto-na-predpaznata-stena-na-reka-chaya.html", "text": "Жителите на село Катуница са спокойни, тъй като от вчера започна укрепването на предпазната стена на река Чая. Това съобщи за  Радио „Фокус” - Пловдив  кметът на селото Красимир Юруков. „Хората се поуспокоиха, особено тези, които са на около 60-70 км от реката, при компрометираната стена. Фирмата работи от вчера, а тази сутрин влезе в реката  още от 7 часа сутринта”, каза още Юруков. Той обясни, че в момента се измества течението на реката, за да влезе тя в старото си корито, а не където е пробивът. Във времето ще бъдат отлети отдолу нови бетонови подложки, стената ще се изправи и всичко ще си дойде на мястото. \r\nПо думите на Красимир Юруков, този път държавните институции са реагирали много бързо, за което им благодари. „Всичко е уточнено вече, съоръжението си е на „Напоителни системи”, така както са всички останали такива съоръжения у нас”, каза той. Според него разминаването се е получило заради новия благоустройствен план, но такива проблеми има в цялата държава. В Катуница се надяват обилните валежи, които се очакват да не попречат на работата в реката, за да бъде извършен ремонтът навреме. \r\nЦветана ТОНЧЕВА", "date": "2019.02.06", "title": "Кметът на Катуница Красимир Юруков: Жителите на селото са спокойни, тъй като от вчера започна укрепването на предпазната стена на река Чая"}
{"url": "http://www.focus-news.net/news/2019/02/06/2620384/ep-pri-brekzit-bez-sporazumenie-erazam-shte-finansira-sashtestvuvashtiya-obmen-mezhdu-obedinenoto-kralstvo-i-es.html", "text": "•         Съществуващите схеми за мобилност с образователна цел между Обединеното кралство и ЕС ще бъдат финансирани до приключването им;  \r\n•\t14 000 студенти от страни от ЕС и 7 000 британски студенти ще бъдат обхванати от това законодателство;  \r\n•\tБърза процедура за приемане на законодателството преди 30 март.  \r\nКомисията по културата ще подкрепи продължаване на финансирането по всички текущи дейности по мобилност с образователна цел по Еразъм + в случай на Брекзит без споразумение, съобщава  пресслужбата на Европейския парламент .   \r\nКомисията по култура и образование обсъди с Европейската комисия предложените нови мерки за непредвидени обстоятелства по програмата Еразъм+, в случай че Обединеното кралство напусне ЕС без споразумение.  \r\nПредложената разпоредба постановява, че всички дейности по мобилност в рамките на настоящата програма Еразъм +, започнали преди 30 март 2019 г., ще бъдат финансирани докато приключат (в рамките на максимум 12 месеца). Това включва британските студенти, стажанти, чираци и персонал, които са включени в дейностите за мобилност в страните на ЕС, както и обратното.  \r\nПредставители на Европейската комисия посочиха, че това решение няма да има отражение върху бюджета, тъй като общият бюджет на програмата вече е одобрен в рамките на текущия дългосрочен бюджет.  \r\nЗа да може тази разпоредба да бъде приета и да влезе в сила преди 30 март 2019 г., комисията ще следва опростена процедура. Във вторник бяха внесени две изменения на предложението на Европейската комисия, които подчертават, че този нов закон ще се прилага само в случай на Брекзит без споразумение и обясняват причината, поради която не е възможно да се консултират националните правителства относно тази процедура..  \r\nСледващи стъпки \r\nГласуването ще се проведе по време на следващото заседание на комисията на 20 февруари, а гласуването в пленарна зала ще бъде през март. Преговорите със Съвета следва да дадат възможност за бързо споразумение и законодателният акт следва да бъде публикуван преди датата на оттеглянето на Обединеното кралство.", "date": "2019.02.06", "title": "ЕП: При Брекзит без споразумение Еразъм+ ще финансира съществуващия обмен между Обединеното кралство и ЕС"}
{"url": "http://www.focus-news.net/news/2019/02/06/2620397/dimitar-zdravkov-kmet-na-sadovo-nad-90-ot-naselenieto-na-obshtinata-se-otoplyava-s-darva-i-vaglishta-koeto-vodi-do-silno-zamarsyavane-na-vazduha.html", "text": "Над 90% от населението на територията на Община Садово се отоплява с дърва и въглища, което води до силно замърсяване на въздуха, каза за  Радио „Фокус“-Пловдив  кметът на Садово Димитър Здравков. По думите му причината за това е минималното количество изградена газопреносна мрежа. „За мен е непонятно, че по Оперативна програма „Околна среда“ само големите градове имат достъп до тази програма, а средните и малки общини нямаме. Единствената алтернатива, която имат хората, е да се отопляват с ток, но това излиза много скъпо“, каза още кметът. Според него газопреносните мрежи трябва да се финансират и да станат общински и по този начин местните администрации ще получават приходи, а населението ще има алтернативен източник на отопление. „По Закона за опазване на околната среда подлежим на санкции, но каква алтернатива имаме, когато нямаме друг източник на отопление? Ако се отопляваме на ток, това означава, че ще имаме голям разход за заплащане на електроенергия“, добави още Здравков. Според него програмата за околната среда ще се реализира, но няма да има почти никакъв ефект. „Големият проблем в града е жилищата, които се отопляват на дърва и въглища, както и автомобилният трафик“, каза още кметът на Садово. \r\nМария РУСЕВА", "date": "2019.02.06", "title": "Димитър Здравков, кмет на Садово: Над 90% от населението на Общината се отоплява с дърва и въглища, което води до силно замърсяване на въздуха"}
{"url": "http://www.focus-news.net/news/2019/02/06/2620398/valeri-simeonov-nfsb-ot-strana-na-ataka-se-vodi-se-posledovatelna-politika-na-neosnovatelni-napadki-sreshtu-koalitsionni-partnyori.html", "text": "Води се последователна политика на неоснователни нападки срещу коалиционни партньори от страна на „Атака“. Това каза лидерът на НФСБ и депутат от ПГ на „Обединени патриоти“ Валери Симеонов пред журналисти в Народното събрание, предаде репортер на  Агенция „Фокус“ . Попитан какво е породило поредната престрелка през медиите между него и лидера на „Атака“ Волен Сидеров, Симеонов отговори: „Няма престрелка“. Той посочи, че става въпрос за продължителна и последователна политика на непрекъснати и неоснователни нападки срещу коалиционни партньори от страна на „Атака“. „Това, за което ме питате днес, е всъщност поредният епизод“, допълни Симеонов във връзка със заглавната страница на вестник „Атака“, на която бе поместено материал, че той дължи политическата си кариера на „Атака“. \r\nДеница КИТАНОВА", "date": "2019.02.06", "title": "Валери Симеонов, НФСБ: От страна на „Атака“ се води се последователна политика на неоснователни нападки срещу коалиционни партньори"}
{"url": "http://www.focus-news.net/news/2019/02/06/2620386/parlamentat-odobri-doklada-za-izpalnenieto-na-resheniyata-na-evropeyskiya-sad-po-pravata-na-choveka-po-dela-sreshtu-balgariya.html", "text": "С 80 гласа „за“, 40 „против“ и 9 „въздържали се“ Парламентът одобри доклада за изпълнението на решенията на Европейския съд по правата на човека по дела срещу България, предаде репортер на  Агенция „Фокус“ . Докладът е на министъра на правосъдието за  2017 г. От него става ясно, че в края на 2017 г. общият брой на висящите дела срещу страната ни възлиза на 59 250 или с 29% по-малко в сравнение с края на 2016 г. Съгласно доклада тази положителна тенденция се дължи най-вече на реформите в системата на Съда, предприети след Декларацията от Интерлакен и последвалите я Декларации от Измир, Брайтън и Брюксел. Към 31 декември 2017 г. по-голямата част от висящите дела на Европейския съд по правата на човека са срещу Румъния, Русия, Турция и Украйна. Следват Италия, Унгария, Азербайджан, Грузия, Армения и Полша. Останалите 37 държави формират 15,4 % от висящите жалби или 8 650. През 2017 г. по този критерий Република България трайно се нарежда извън първата десетка – на 15 място с 623 броя жалби. България е на 19-то място по брой жалби на глава на населението. През 2017 г. са постановени 65 решения по дела срещу България. Съдът е намерил поне едно нарушение на Конвенцията в 31 осъдителни решения и 2 решения по въпроса на обезщетението, 5 по същество, в които съдът е постановил, че няма нарушение. В доклада се отчита като тревожно обстоятелство, че по брой прецеденти в засилена процедура България се намира все още на челните места в класацията, като заема пето място със 6,7% дял от всички решения – прецеденти в засилена процедура. Непосредствено след България се нареждат Италия, и Румъния. През 2016 г. България е заемала четвърто място в тази класация. \r\nДеница КИТАНОВА", "date": "2019.02.06", "title": "Парламентът одобри доклада за изпълнението на решенията на Европейския съд по правата на човека по дела срещу България"}
{"url": "http://www.focus-news.net/news/2019/02/06/2620392/petko-dimov-napoitelni-sistemi-klon-maritsa-nezakonnoto-izzemvane-na-inertni-materiali-ot-koritoto-na-reka-chaya-e-dovelo-do-razrushavane-na-predpaznata-stena-pri-selo-katunitsa.html", "text": "Незаконното изземване на инертни материали от коритото на река Чая е довело до разрушаване на предпазната стена при село Катуница, заради което в селото бе обявено частично бедствено положение. Това каза за  Радио „Фокус ” - Пловдив  Петко Димов, управител на „Напоителни системи”- клон Марица. „Нашето мнение е, че изземването на пясък от коритото на реката променя течението и бързината на водата и тя се е оттичала към защитното съоръжение. По този начин е измивала основата му, а самите стени са увиснали във въздуха, след което са тръгнали навътре към реката и са се скъсали”, поясни Димов. Той обърна внимание още на това, че река Чая наистина е много проблемна през последните години, защото самото течение на реката се променя всеки ден, особено когато има доста интензивни валежи. Димов припомни, че миналата година също е имало аварии по дигите, когато придойде многото вода и промени коритото на реката и насочи водата към дигите. \r\nПо думите на Петко Димов, че не може да се каже колко време ще отнеме ремонта на предпазната стена в село Катуница, но институциите ще си съдействат така, че нещата да се случат максимално бързо. \r\nЦветана ТОНЧЕВА", "date": "2019.02.06", "title": "Петко Димов ,„Напоителни системи”- клон Марица: Незаконното изземване на инертни материали от коритото на река Чая е довело до разрушаване на предпазната стена при село Катуница"}
{"url": "http://www.focus-news.net/news/2019/02/06/2620400/zam-ministar-denitsa-sacheva-programata-it-firmi-v-uchilishte-i-uchiteli-v-it-firmi-tseli-podobryavane-na-profesionalnite-znaniya-i-umeniya-na-uchiteli-po-kompyutarno-modelirane.html", "text": "“ИТ фирми в училище и учители в ИТ фирми” цели подобряване на професионалните знания и умения на учители по компютърно моделиране. Това каза в седмичното образователно предаване „Всички в час“ на  Радио „Фокус“  заместник-министърът на образованието и науката Деница Сачева. 1 млн. лв. е бюджетът на програмата и обхваща ученици от 1-ви до 10-ти клас, уточни тя. „Това е програма, с която целим да направим така, че учителите, които преподават в момента компютърно моделиране да имат възможност да подобрят своите професионални знания и умения и да общуват повече с ИТ компаниите и бизнеса. Дава се възможност и на ИТ бизнеса да преподава в училище, за да може да има повече иноваторство и децата да получават най-съвременни знания в областта. Новост е възможността да се удостоверяват и професионални знания, умения и компетентности в професията „Приложен програмист“, обясни зам.-министър Деница Сачева. Тя каза още, програмата дава възможност за повече комуникация между училище и ИТ бизнеса, а това е предпоставка за новаторство и иновации, като децата ще получават най-съвременните знания в областта. Ще се работи за партньорство между технологичните фирми и конкретното училище, проявило интерес да бъде включено в тази програма, уточни тя. Националните програми са на страницата на МОН и са предложени за обществено обсъждане и въпреки че не са влезли в сила към тях има висок интерес от страна на съсловните организации.  \r\nМилослава АНГЕЛОВА", "date": "2019.02.06", "title": "Зам.-министър Деница Сачева: Програмата “ИТ фирми в училище и учители в ИТ фирми” цели подобряване на професионалните знания и умения на учители по компютърно моделиране"}
{"url": "http://www.focus-news.net/news/2019/02/06/2620401/pravitelstvoto-prizna-huan-guaydo-za-vremenno-izpalnyavasht-funktsiite-na-prezident-na-venetsuela.html", "text": "Министерският съвет на Република България одобри позицията на българската страна за изразяване на подкрепа за Хуан Гуайдо в качеството му на временно изпълняващ функциите на държавен глава на Боливарска република Венецуела. Това съобщиха от  правителствената информационна служба . Страната се намира в остра политическа, социално-икономическа и хуманитарна криза и криза на сигурността, към която през последната година се добави и тежка миграционна криза. По официални данни Венецуела са напуснали вече около 4 млн. души. Инфлацията е на път да достигне 1,7 милиона процента, а в страната липсват стоки от първа необходимост. \r\nНа 5.01.2019 г. встъпи в длъжност новият председател на Националната асамблея Хуан Гуайдо. На церемонията са присъствали посланиците на държавите-членки на ЕС. На 10.01.2019 г. президентът Мадуро встъпи в длъжност за нов президентски мандат в сградата на Върховния съд. Държавите- членки на ЕС не изпратиха представители на церемонията. \r\nНа 26 януари 2019 г. ЕС, включително България, призова за спешно провеждане на свободни, прозрачни и честни президентски избори във Венецуела. Държавите-членки посочиха, че ако не бъде обявено организирането на нови избори, в рамките на следващите дни, ще предприемат действия, включително по въпроса за признаване на ръководството на страната в съответствие с член 233 от Конституцията на Венецуела. \r\nВ своя резолюция от 31.01.2019 г. ЕП признава обявилия се за временен президент на Венецуела Хуан Гуайдо за изпълняващ функциите на държавен глава на страната. Към настоящия момент редица държави-членки признаха Гуайдо за действащ президент на Боливарска Република Венецуела. \r\nПредвид цялостната криза във Венецуела и необходимостта от предприемане на бързи и адекватни политически мерки за нейното разрешаване, както и от спешно свикване на свободни, прозрачни и честни президентски избори, България изразява подкрепа за Хуан Гуайдо в качеството му на временно изпълняващ функциите на държавен глава на Боливарска република Венецуела.", "date": "2019.02.06", "title": "Правителството призна Хуан Гуайдо за временно изпълняващ функциите на президент на Венецуела"}
{"url": "http://www.focus-news.net/news/2019/02/06/2620405/natsionalna-potrebitelna-kooperatsiya-na-slepite-v-balgariya-e-priznata-za-predstavitelna-organizatsiya-v-natsionalniya-savet-za-horata-s-uvrezhdaniya.html", "text": "Кооперация „Национална потребителна кооперация на слепите в България“ е призната за национално представителна организация в Националния съвет за хората с увреждания към Министерския съвет за срок от три години, считано от 18 февруари 2019 г. Това съобщиха от  правителствената информационна служба . \r\nКооперацията осъществява трудова и професионална рехабилитация на своите членове, работи за развитието на единния кооперативен пазар и на пазара за социални услуги. Организацията има изцяло социален характер и съдейства за благосъстоянието и задоволяване интересите и потребностите на своите членове във връзка с тяхната интеграция и социализация в обществото. Дейностите на кооперацията са насочени към трудоустрояване, материално стимулиране, подпомагане в натура и предоставяне на социални услуги, специални грижи за самотните, лежащо болните, младите хора и семействата, както и осигуряване на правна, методическа, техническа помощ и др. \r\nНационалният съвет за хората с увреждания е консултативен орган към Министерския съвет за осъществяване на сътрудничество при разработване и провеждане на политиката за правата на хората с увреждания. В него участват представители на държавата, национално представителните организации на и за хора с увреждания, национално представителните организации на работниците и служителите, на работодателите и Националното сдружение на общините в Република България.", "date": "2019.02.06", "title": "Национална потребителна кооперация на слепите в България е призната за представителна организация в Националния съвет за хората с увреждания"}
{"url": "http://www.focus-news.net/news/2019/02/06/2620406/odobrena-e-balgarskata-kandidatura-za-posta-savetnik-v-sekretariata-na-dunavskata-komisiya.html", "text": "Кабинетът одобри кандидатурата на Сергей Църнаклийски да бъде предложена за поста съветник в Секретариата на Дунавската комисия. Това съобщиха от  правителствената информационна служба . К.д.п. Сергей Църнаклийски притежава значителен опит по проблемите на дунавското корабоплаване и в областта на международните отношения. От юли 2013 г. той заема длъжността съветник по техническите въпроси в Секретариата на Дунавската комисия. \r\nПредвижда се издигането на българската кандидатура да се направи в рамките на предстоящото през март 2019 г. извънредно заседание на Дунавската комисия и да бъде одобрена по време на редовната 92-ра сесия през юни.", "date": "2019.02.06", "title": "Одобрена е българската кандидатура за поста съветник в Секретариата на Дунавската комисия"}
{"url": "http://www.focus-news.net/news/2019/02/06/2620402/ministar-kiril-ananiev-nezabavno-shte-zapochna-da-podgotvyam-obshtestvenite-porachki-za-remontite-na-psihiatrichnite-bolnitsi-tsentrove-i-otdeleniya.html", "text": "Незабавно ще започна да подготвям обществени поръчки за ремонтите на психиатричните болници, центрове и отделения. Това каза пред журналисти в Министерски съвет министърът на здравеопазването Кирил Ананиев, предаде репортер на  Агенция „Фокус“ . „На всяка една от държавните педиатрични болници е направен анализ за състоянието на сградния фонд, оборудването, необходимите неща, свързани с лечебния процес. Това е направено, както за държавните психиатрични болници, така и за Центровете за психично здраве и отделенията. Има направен разчет, запознах Министерски съвет, те приеха необходимостта това да се случи“, посочи министърът. „Сега ще подготвя съответния Нормативният акт. Незабавно ще започна да подготвям и обществените поръчки, които са необходими за да започнат ремонтите“, обясни той. Министър Ананиев коментира, че в двете психиатрични отделения в Търговище и в център в София не би трябвало да се инвестират средства в ремонт, защото по-добре ще бъде да бъдат изместени в други сгради.  \r\nДаяна ДЮЛГЕРОВА", "date": "2019.02.06", "title": "Министър Кирил Ананиев: Незабавно ще започна да подготвям обществените поръчки за ремонтите на психиатричните болници, центрове и отделения"}
{"url": "http://www.focus-news.net/news/2019/02/06/2620393/nikola-dimitrov-nezavisimo-ot-promyanata-na-imeto-shte-bade-trudno-za-makedoniya-da-vleze-v-es.html", "text": "В обръщение пред Атлантическия съвет на САЩ във Вашингтон, македонският външен министър Никола Димитров призна, че независимо от промяната на името, ще бъде трудно за Македония да стане членка на Европейския съюз, предава опозиционното  скопско електронно издание „Република“ . \r\n„Пропуснахме няколко влака за Европа. И докато бяхме в чакалнята, регионът и ЕС се промениха, а се промени и начинът, по който се приемат нови членки. Вече няма воля за разширяване. Минаха дните на обединение на Европа“, заяви Димитров, според цитата на опозиционната медия. \r\nМинистърът посочил на събеседниците си във Вашингтон, че Европейският съюз сега основателно има нови, по-строги критерии за членство и вече не приема блъфиращи държави, които претендират за реформи. Атлантическият съвет е институция, която насърчава разширяването на НАТО и подкрепя активната и силна външна политика на САЩ, като Димитров оценява, че приемането на \"Северна Македония\" в НАТО е сигурно, но приемането в ЕС е под въпрос въпреки промяната на името. Според него откриването на преговорите между ЕС и Македония ще означава засилена работа с Черна гора и Сърбия за реформа на съдебната система и върховенството на закона в страните. \r\nСлед обръщението на Димитров е отпуснато много кратко време за задаване на въпроси поради заминаването на външния министър за Брюксел, където трябва да бъде подписан Протоколът за приемане на Македония в НАТО. Мето Коловски от Обединената македонска диаспора е заявил, че му е било забранено да задава критични въпроси на Димитров за нарушаването на македонския суверенитет и националната идентичност чрез промяна на името, защото Коловски повдигнал въпросите чрез социалните мрежи. \r\nПревод и редакция:", "date": "2019.02.06", "title": "Никола Димитров: Независимо от промяната на името, ще бъде трудно за Македония да влезе в ЕС"}
{"url": "http://www.focus-news.net/news/2019/02/06/2620408/pregled-na-osnovnite-temi-vav-velikotarnovskiya-pechat.html", "text": "„Мними инвалиди ползват чужди карти за безплатно паркиране“, е заглавие от областния всекидневник  „Янтра Днес” . Фалшиви инвалиди засичат всяка седмица служителите на “Организация на движението, паркинги и гаражи“ във Велико Търново. При проверка на картите, даващи право за безплатно паркиране в сините зони, инспекторите често установяват, че са издадени на други лица. Най-честите злоупотреби са на хора, които ползват картите, издадени на името на техните роднини, например баби и дядовци, обясни Иван Ламбов, управител на ОДПГ. \r\n„Доброволци почистиха двора на изоставения храм във Ветринци“, е друго заглавие от ежедневника. Доброволци почистиха двора на близо 200-годишната църква “Св. Димитър“ в търновското село Ветринци. Идеята е на местни жители, които сами се организирали чрез фейсбук. Хората успяха за няколко часа да почистят бурените и храстите в двора, както и зелените площи около храма. Желанието им е да се направи оглед и оценка за състоянието на храма, за да се търсят средства за възстановяването му. \r\n„Малчуганите от детска градина „Соня“ посрещнаха Китайската нова година“ ,е заглавие от страница тета на ежедневника. “Грипната епидемия в областта е отменена“ четем на страници четвърта. На страница пета е публикуван материал със заглавие Кирил Димитров майстори реплики на исторически оръжия и японски мечове“. \r\nНа спортната страница на весник „Янтра Днес“ четем: „95 г. от създаването си чества „Етър“, както и 100 г. организиран футбол“. \r\n„Болярин създаде в Шотландия нова социална мрежа“, е заглавие от първа страница на другия областен ежедневник -  „Борба“ . Търновският програмист Валентин Хинов разработи заедно с колегата си Рори Кели нова социална мрежа. Приложението се казва “Curated“, най-близко се превежда на български език като „подбрано“ и действа по сходен принцип на Фейсбук и Инстаграм. В него основната идея де хората да споделят книгите, филмите, статиите, телевизионните предавания и шоутата, които ги вълнуват. \r\n„Търновка ходи нощем, а през деня е инвалид“, е друга тема от ежедневника. Необичайно непознато за медицинската наука заболяване застигнало 38-годишната Филипина Цонева от Велико Търново. Жената обиколила десетки лекари и специалисти, които оставали озадачени от състоянието и и не могли да кажат категорична диагноза. Странният случай според тях е медицински феномен. Филипина не може да ходи през деня и единственият й шанс за придвижване е инвалидната количка. Нощем обаче всичко се променя и тя използва краката си напълно пълноценно. \r\n„Продават за 3,3 милиона евро електроцентрала край Дебелец“, „Откриха джигита, карал с 280 км/ч по улиците на старата столица и качил клип в нета“, „Цветя и скрити съдове за смет сменят облика на пътя на туристите в старата столица“, са други заглавия от страниците на всекидневника. \r\n„Точно преди век е основан Младежки спортен клуб, „Етър“ става на 95 години“, „Цветелина Цонева донесе сребро на „Локомотив“ при дебюта си“, „Йоанна Цончева пета при жените на 60 метра“, са акцентите от спортната страница на изданието.", "date": "2019.02.06", "title": "Преглед на основните теми във великотърновския печат"}
{"url": "http://www.focus-news.net/news/2019/02/06/2620409/kyustendil-obshtina-dupnitsa-shte-zakupi-spetsializiran-avtomobil-za-repatrirane-na-nepravilno-parkirani-avtomobili.html", "text": "Община Дупница ще закупи специализиран автомобил за репатриране на неправилно паркирани автомобили. Това съобщи за  Радио „Фокус” – Кюстендил  Христо Апостолов, пресаташе на Община Дупница. По думите му вече е обявена процедура по избор на доставчик за закупуване на репатриращ автомобил. Прогнозната максимална стойност за специализираното превозно средство е в размер на 90 000 лева без ДДС. Участниците в публичното състезание могат да подават оферти до 17.30 часа на 28 февруари, а на следващия ден от 11.00 часа ще бъдат отворени офертите. Община Дупница приложи успешен експеримент с паяк през лятото на 2016 година, когато ползва репартриащия автомобил под наем. Ефектът се оказа повече от положителен. Само за месеците август и септември общината е платила 4 800 лева наем, докато приходите от репатрирането на неправилно паркирани автомобили бяха над 11 000 лева. \r\nВенцеслав ИЛЧЕВ", "date": "2019.02.06", "title": "Кюстендил: Община Дупница ще закупи специализиран автомобил за репатриране на неправилно паркирани автомобили"}
{"url": "http://www.focus-news.net/news/2019/02/06/2620403/pravitelstvoto-dade-mandat-za-odobryavane-na-arhitektura-na-elektronnoto-upravlenie.html", "text": "Министерският съвет възложи на председателя на Държавна агенция „Електронно управление“ да одобри общото описание на архитектурата на електронното управление в Република България, както и да осигури ред за достъп на отговорните администрации до документа. \r\nРазработването на гореспоменатия документ ще играе ролята на рамка, която да включва основните елементи на електронното управление - правна рамка, оперативна съвместимост, електронна идентификация, работни процеси, информационни ресурси и сигурност. Това съобщиха от  правителствената информационна служба . \r\nСледването на единна национална архитектура на е-управлението е необходимо за консолидация на техническата и информационна инфраструктура в областта и интеграция на работните процеси и процедури във всички засегнати ведомства. \r\nОбщото описание на архитектурата на електронното управление се разработва с активното участие на всички заинтересовани страни - Държавна агенция „Електронно управление“, експерти от други администрации и представители на академичния сектор, като е одобрено от Експертния съвет за интеграция на информационните ресурси към Председателя на ДАЕУ.", "date": "2019.02.06", "title": "Правителството даде мандат за одобряване на архитектура на електронното управление"}
{"url": "http://www.focus-news.net/news/2019/02/06/2620410/veliko-tarnovo-s-22-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 22 см се е повишило нивото на река Дунав при Свищов за изминалото денонощие. Това съобщиха от  Хидрометеорологична станция - Свищов . Водният стоеж на реката е 256 см, а температурата на водата - 4 градуса.  \r\nОблачността ще е значителна и в Дунавската равнина ще има слаби валежи от дъжд. Със слаб до умерен северен вятър ще нахлува студен въздух. Максималните температури ще са между 4° и 9°, в Свищов – 6°.", "date": "2019.02.06", "title": "Велико Търново: С 22 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2019/02/06/2620388/telma-makedoniya-severna-makedoniya-otvarya-posolstvo-v-atina-i-generalno-konsulstvo-v-solun.html", "text": "Правителството на Македония прие решение за отваряне на посолство на Република Северна Македония в Гърция със седалище в Атина, предава  скопският телевизионен канал „Телма“ . \r\nРешението, както съобщават от правителствената пресслужба, е взето на 118-ото заседание на правителството в сряда. \r\nПрилагането на приетите мерки, както се казва в изявлението, ще започне с влизането в силата на Решението за обнародване на изменения XXXIII, XXXIV, XXXV, XXXVI от Конституцията на Република Македония. \r\nПревод и редакция:", "date": "2019.02.06", "title": "„Телма“ (Македония): Северна Македония отваря посолство в Атина и Генерално консулство в Солун"}
{"url": "http://www.focus-news.net/news/2019/02/06/2620414/odobreni-sa-dopalnitelni-razhodi-po-byudzheta-na-dksi.html", "text": "Правителството одобри допълнителни разходи по бюджета на Държавната комисия по сигурността на информацията за 2019 г. в размер на 2 850 000 лв. Това съобщиха от  правителствената информационна служба . \r\nСредствата са необходими за извършване на дейности по изграждане на охраняем периметър, вътрешно преустройство на помещения и надграждане на структурно-кабелните системи и специалните системи за сигурност за недвижим имот, закупен в полза на държавата за нуждите на ДКСИ и на нейната администрация, находящ се на ул. „Козлодуй“ № 4 в гр. София.  \r\nПосочените дейности са свързани с изпълнението на изискванията по видовете сигурност на класифицираната информация, заложени в Закона за защита на класифицираната информация и подзаконовите актове по неговото прилагане, в правната рамка на ЕС по отношение на защитата на класифицирана информация и Политиката на НАТО по сигурността и подкрепящите я директиви.", "date": "2019.02.06", "title": "Одобрени са допълнителни разходи по бюджета на ДКСИ"}
{"url": "http://www.focus-news.net/news/2019/02/06/2620399/plovdiv-ustanoven-e-statutat-na-zonata-v-reka-chaya-pri-selo-katunitsa-kadeto-ima-skasana-predpazna-stena.html", "text": "Установен е статутът на зоната в река Чая при село Катуница, където има скъсана предпазна стена. Това каза за  Радио „Фокус” - Пловдив  Петко Димов, управител на „Напоителни системи” - клон Марица. По думите му от вчера този участък е в активите на „Напоителни системи”. Димов поясни, че земята е била на Министерство на земеделието, храните и горите, по смисъла на Закона и не е била възложена на „Напоителни системи” до вчера. Но след като вече е прехвърлена в активите на дружеството, те са започнали ремонтно-възстановителните дейности на дигата.  \r\n„Ние сме търговско дружество, на което му е възложено да се занимава с вредното въздействие от водите, имаме списък, в който този участък не беше. Но след като съгласувахме с министерството, поехме ангажимента за ремонта”, добави Петко Димов. Попитан, дали има други такива места по река Чая с неизяснен статут, Димов отговори, че това място е единственото. „Дигите след Бетонните стени се водят в нашия актив, сега вече това място също ще бъде стопанисвано от нас”, добави Димов. Статутът му е бил спорен досега, тъй като мястото се води земеделска земя, а съседните му места, от двете страни, са изцяло урбанизирана територия. \r\nЦветана ТОНЧЕВА", "date": "2019.02.06", "title": "Пловдив: Установен е статутът на зоната в река Чая при село Катуница, където има скъсана предпазна стена"}
{"url": "http://www.focus-news.net/news/2019/02/06/2620407/sdsm-makedoniya-poluchava-svoeto-myasto-v-nato-osashtestvyava-se-desetileten-natsionalen-interes.html", "text": "В  сряда „Македония получава своето място в НАТО. Сядаме на своето столче, на масата в НАТО-Алианса. Страните-членки на НАТО днес подписват протокола за присъединяване на Македония към най-мощният военен съюз на света“, обявиха от управляващия Социалдемократически съюз на Македония часове преди подписването на документа в централата на НАТО в Брюксел, предава  македонската агенция „Макфакс“ . \r\nСпоред партията, става дума за историческа стъпка и исторически успех за Македония и всички нейни граждани. „След години изолация, регрес и неизвестност, Македония сяда на същата маса със страните от демократическия свят. Влизането на Македония в НАТО значи гарантирана сигурност и стабилност, сигурност на нашите граници, но носи и значителни икономически придобивки за гражданите – увеличаване на инвестициите, повече пари, увеличен икономически растеж“.  \r\n„Подписването на протокола е признание за напредъка в процеса на реформи, визията, решителността, успеха в международната политика, разрешаването на откритите въпроси и изграждането на приятелства със съседите и целия демократичен свят от ръководеното от СДСМ правителство“, се казва в изявлението. \r\nПревод и редакция:", "date": "2019.02.06", "title": "СДСМ: Македония получава своето място в НАТО, осъществява се десетилетен национален интерес"}
{"url": "http://www.focus-news.net/news/2019/02/06/2620412/vidin-nivoto-na-reka-dunav-se-e-povishilo-pri-novo-selo-s-93-sm.html", "text": "Нивото на Дунав в началото на българския участък на реката, при Ново село, за последното денонощие се е повишило с 93 см., водният стоеж  е 393 см, съобщиха от  Хидрометеорологична станция - Ново село . Нивото на реката край Видин е 418 см, регистрираното повишение е от 83 см. При Лом през последното денонощие е измерено повишение от 68 см, а водният стоеж е 409 см. Нивото на реката край Оряхово е 264 см, там е регистрирано повишение  за последното денонощие от 49 см.  \r\nТемпературата на водата при Ново село е 2,9 градуса, а край Оряхово - 4,8 градуса.", "date": "2019.02.06", "title": "Видин: Нивото на река Дунав се е повишило при Ново село с 93 см"}
{"url": "http://www.focus-news.net/news/2019/02/06/2620411/ministar-kiril-ananiev-50-ot-psihiatrichnite-zavedeniya-u-nas-sa-v-kritichno-sastoyanie-nad-10-mln-lv-shte-sa-neobhodimi-za-tyahnoto-remontirane.html", "text": "50% от психиатричните заведения у нас са в критично състояние, над 10 млн. лв. ще са необходими за тяхното ремонтиране. Това каза пред журналисти министърът на здравеопазването Кирил Ананиев след днешното правителствено заседание, предаде репортер на  Агенция „Фокус“ . „Аз ще започна веднага да обявявам обществените поръчки, там където всичко е ясно. Над 50% от базата на психиатричните болници, отделения и центрове е наистина в критично състояние“, посочи здравният министър. Той обясни, че на територията на страната има 12 психиатрични болници, 22 центъра за психично здраве и 11 психиатрични отделения към болници. Министър Ананиев допълни, че за ремонтирането им са необходими над 10 млн. лв.  \r\n„Успоредно с извършването на ремонтни дейности ние работим и по визията - какво трябва да представлява психиатричната помощ в България в съответствие с европейските практики. Този процес върви и тук имаме създадена работна група, която след месец и половина ще излезе с решение“, подчерта той. Според министър Ананиев друг сериозен проблем за психиатричните заведения у нас е, че част от тях са извън населените места, което пречи на адаптирането на хората, които биват настанявани там.  \r\nДаяна ДЮЛГЕРОВА", "date": "2019.02.06", "title": "Министър Кирил Ананиев: 50% от психиатричните заведения у нас са в критично състояние, над 10 млн. лв. ще са необходими за тяхното ремонтиране"}
{"url": "http://www.focus-news.net/news/2019/02/06/2620415/odobren-e-proekt-na-sporazumenie-za-izvarshvane-na-byudzheten-pregled-na-balgariya-ot-oisr.html", "text": "Правителството одобри проект на Споразумение между Министерството на финансите на Република България и Организацията за икономическо сътрудничество и развитие (ОИСР). То предвижда извършване на бюджетен преглед на България от страна на ОИСР. \r\nС приетото решение се упълномощава министърът на финансите да проведе преговори и да подпише споразумението при условие за последваща ратификация. Това съобщиха от  правителствената информационна служба . \r\nБългария ще бъде оценявана по степента на съответствие с насоките „OECD Council Recommendation on Budgetary Governance (2015)“. Прегледът ще оцени многогодишните усилия на страната за въвеждането на реформи в областта на бюджета и постигнатите резултати от тях. По този начин ще се даде позитивен сигнал за ангажираността на страната по прилагането на международни стандарти и добри практики в процеса на бюджетиране и управление на публичните финанси. \r\nСподеляйки своя опит, България ще има възможността да се сравнява с най- добрите достижения в областта на управлението на бюджета и да получи реалистична оценка за текущото състояние спрямо стандартите, които са заложени в препоръките на ОИСР, което би мотивирало реформи, ако това е необходимо. \r\nПървият преглед на Организацията за икономическо сътрудничество и развитие за България бе направен през 2008-2009 г.", "date": "2019.02.06", "title": "Одобрен е проект на споразумение за извършване на бюджетен преглед на България от ОИСР"}
{"url": "http://www.focus-news.net/news/2019/02/06/2620416/pregled-na-osnovnite-temi-vav-varnenskiya-pechat.html", "text": "„Винетките за инвалиди не фигурират в сайта на АПИ“, е водещото заглавие на вестник  „Черно море“ . „Имам роднина, който получава безплатна винетка заради ТЕЛК. От сайта на Агенцията за социално подпомагане (АСП), които я предоставят, излиза, че на автомобила на моя близък има издадена винетка. Но от bgtoll.bg става ясно, че автомобилът няма стикер. На кое да вярваме“ И ако бъде спряна колата за проверка, ще бъдем ли глобени“, пита варненец в социалните мрежи. Няма основание за налагане на глоба, още повече, че самите винетки се издават от АПИ след подаване на заявление до нас, каза по този повод Адриана Григорова, директор на дирекция „Социално подпомагане“ във Варна. Проверка за издаден електронен стикер може да се направи на уебстраницата на АСП. Достатъчно е да се въведе ЕГН и номер на автомобила, поясни тя. Ако хората с увреждания имат проблеми с контролните органи, могат да се обърнат за съдействие и към нашите служители“, добави Григорова.  \r\n„Цените на наемите няма да се увеличават“, е друго заглавие в изданието. През т.г. не предвиждаме увеличение на наемите. Хората са затруднени и нямат голяма покупателна способност и ние се съобразяваме с това. Това съобщи в предаването „Европейска Варна“ с водещ Нина Рускова изпълнителният директор на „Пазари“ Недко Радев. Той посочи, че 2018 г. е била много успешна за дружеството и се очаква печалбата да бъде в пъти по-голяма в сравнение с 2017 г. През м.г. инвестициите са били в размер на 400 000 лв. С тях са обновени паркингът на Кооперативния пазар, Рибната борса, поставен е нов асфалт на площадките, подменена е половината козирка на „Чаталджа“.  \r\n„Ремонтът на пътя за Бургас трябва да приключи до 31 март“, пише още вестникът. Във връзка с читателско запитване защо ремонтът на автомагистрала „Черно море“ (свързваща Варна с Бургас) се е проточил толкова дълго, след като първоначално посочените от АПИ срокове са били до 23 декември м.г., се обърнахме за информация към компетентния орган. Ремонтът на АМ „Черно море“ ще приключи до 31 март т.г. Това заяви началникът на Областното пътно управление Румен Илиев, като опроверга първоначалната информация.  \r\n„Няма крайни нарушения във влажните зони около Варна“, е заглавие от трета страница на вестника. Студенти и ученици се включиха в отбелязването на Световния ден на влажните зони, организиран от Басейнова дирекция „Черноморския район“. Магистри от специалност „Инженерна екология“ към катедра „Екология и опазване на околната среда“ в Техническия университет –Варна, дискутираха мерките по спасяването на влажните зони, както и предизвикателствата чрез екологосъобразни решения да се ограничат въздействията от човешката намеса върху климата.„Данъчни инспектори запечатаха дискотека за 10 дни“, е друг акцент във вестника. Инспектори от „Фискален контрол“ към НАП – Варна, запечатват за 10 дни дискотека в Шумен, съобщиха от пресцентъра на агенцията в крайморския град. Те посетили заведението на принципа „таен клиент“ и открили нарушения на данъчното законодателство с цел укриване на реалните обороти. Още на входа на нощния клуб на фискалните агенти не били издадени касови бонове за такса за вход, която била 8 лв. При извършената проверка те установили и близо 200 лв. разлика в наличните пари в касата и отразеното на касовия апарат.", "date": "2019.02.06", "title": "Преглед на основните теми във варненския печат"}
{"url": "http://www.focus-news.net/news/2019/02/06/2620418/plovdiv-politsiyata-e-razkrila-izvarshitelite-na-tri-grabezha-v-grada.html", "text": "Полицията в Пловдив е разкрила извършителите на три грабежа. Това съобщиха за", "date": "2019.02.06", "title": "Пловдив: Полицията е разкрила извършителите на три грабежа в града"}
{"url": "http://www.focus-news.net/news/2019/02/06/2620417/pazardzhik-rayonniyat-sad-shte-gleda-delo-za-zakana-za-ubiystvo-s-pistolet.html", "text": "айонният съд в Пазарджик ще гледа дело за закана за убийство с пистолет, съобщи за  Радио „Фокус“ – Пазарджик  Маринела Георгиева от администрацията на съда. Делото е образувано по обвинителен акт на Районна прокуратура – Пазарджик. Срещу подсъдимия е повдигнато обвинение за това, че на 3 ноември 2017 година се е заканил с убийство на друг мъж и е държал в себе си боен пистолет без разрешително за оръжие.  \r\nНачалото на съдебното заседание е в 14.30 часа, а съдия-докладчик по делото е Таня Петкова. \r\nВаня НИКОЛОВА", "date": "2019.02.06", "title": "Пазарджик: Районният съд ще гледа дело за закана за убийство с пистолет"}
{"url": "http://www.focus-news.net/news/2019/02/06/2620419/veliko-tarnovo-zhitelite-na-obshtinata-veche-mogat-da-plashtat-mestnite-danatsi-i-taksa-smet.html", "text": "Жителите на Велико Търново и населените места от общината вече могат да заплащат местните данъци и таксата за битови отпадъци за 2019 г. Това съобщиха от пресцентъра на  Община Велико Търново . Ставките за налога върху недвижими имоти и таксата за битови отпадъци остават без промяна.  \r\nСъобщения за дължимите суми ще бъдат изпратени в законоустановения срок, който е до началото на март. \r\nВноските могат да бъдат платени на две части - до 30 юни и до 31 октомври.  \r\n5% е отстъпката, ако данъците върху сградите и върху превозните средства бъдат платени в целия им размер до 30 април. За такса „Смет“ облекчението е 10%. \r\nБез промяна остават местата, където жителите на Велико Търново и населените места могат да заплатят местните си данъци и такси: централен офис на Общинска данъчна служба, който се намира на ул. „Христо Караминков\" №19; изнесен център в Мол Велико Търново – ул. „Оборище\" №18; изнесен офис в кв. „Чолаковци” – СОУ „Владимир Комаров”, ул. „Бяла Бона\" №9. Плащания се приемат също на касите на „Изипей” и Банка ДСК, чрез пощенски запис и по банков път. Информация за банковите сметки може да бъде намерена на сайта на Община Велико Търново.", "date": "2019.02.06", "title": "Велико Търново: Жителите на общината вече могат да плащат местните данъци и такса смет"}
{"url": "http://www.focus-news.net/news/2019/02/06/2620413/mvr-na-7-fevruari-v-tsentralniya-voenen-klub-v-stolitsata-shte-se-provede-tseremoniyata-pozharnikar-na-godinata-2018.html", "text": "На 7 февруари от 11.00 часа в концертната зала на Централния военен клуб в столицата ще се проведе церемонията „Пожарникар на годината” – 2018, на която ще бъдат наградени отличилите се през изминалата година огнеборци. Това съобщиха от пресцентъра на  МВР . За 24-та поредна година в рамките на конкурса ще бъдат излъчени комплексен победител и победители за основните направления на дейност - пожарогасене и спасителна дейност, държавен контрол и превантивна дейност.", "date": "2019.02.06", "title": "МВР: На 7 февруари в Централния военен клуб в столицата ще се проведе церемонията „Пожарникар на годината” – 2018"}
{"url": "http://www.focus-news.net/news/2019/02/06/2620420/plovdiv-okrazhnata-prokuratura-vnese-obvinitelen-akt-spryamo-dvama-mazhe-za-darzhane-na-narkotitsi-s-tsel-razprostranenie.html", "text": "Окръжна прокуратура-Пловдив внесе в съда обвинителен акт спрямо С. П., на 46 г., за това, че на 6 юни 2018 г., в Пловдив, в условията на опасен рецидив, без надлежно разрешително е държал на публично място с цел разпространение високорисково наркотично вещество – кокаин, с общо тегло 15,821 гр, на стойност 1 423 лева. Това съобщиха от  Апелативна прокуратура-Пловдив . \r\nС.П. е предаден на съд и за това, че на 6 юни 2018 г., в Пловдив, в жилищна сграда, в съучастие с Д. П., като извършител, в условията на опасен рецидив е държал с цел разпространение високорискови наркотични вещества – МДМА, с общо тегло 5,214 гр, кокаин, с общо тегло 0,563 грама, и амфетамини, с общо тегло 0,439 грама, всичко на обща стойност 248 лева – престъпление по чл.354а ал.2 т.4 във вр. с ал.1 във вр. чл.29 ал.1 във вр. чл. 20 ал.2 във вр. ал. 1 от Наказателния кодекс.  \r\nНа съд е предаден и Д.П., на 65 г., за това, че на 6 юни 2018 г. в съучастие със С. П.  като извършител, държал без надлежно разрешително, с цел разпространение горепосочените наркотични вещества, на обща стойност 248 лева – престъпление по чл. 354а ал.1 във вр. чл. 20 ал.2 във вр. ал. 1 от Наказателния кодекс.  \r\nПо делото е установено, че обвиняемият С. П. се снабдявал с кокаин чрез посредници, като след това продавал наркотика в заведения Пловдив, както и от дома си. Когато С. П. бил извън града, дрогата, част от която държал в жилището си, доставял Д.П., който го подпомагал.    \r\nНа 6 юни 2018 г., в Пловдив, обвиняемият С. П. си уговорил среща в магазин за пури с мъж, който искал да си закупи наркотик, като там е бил задържан. Извършено било претърсване в магазина и в дома на двамата обвиняеми, където са намерени горепосочените наркотични вещества. До момента обвиняемият С. П. е осъждан шест пъти, а Д. П. – два пъти. Спрямо С. П. и Д. П. е взета от съда мярка за неотклонение „задържане под стража“.", "date": "2019.02.06", "title": "Пловдив: Окръжната прокуратура внесе обвинителен акт спрямо двама мъже за държане на наркотици с цел разпространение"}
{"url": "http://www.focus-news.net/news/2019/02/06/2620422/sport-verder-eliminira-borusiya-dortmund-za-kupata-sled-duzpi.html", "text": "В мач от осминафиналите за Купата на Германия лидерът в Бундеслигата Борусия (Дортмунд) отпадна от Вердер (Бремен) след шест гола и изпълнения на дузпи.  \r\nДортмунд водеха с 3:2 минута преди края на продълженията, но  Мартин Харник изравни и прати мача в изпълнения на дузпи. Там Дортмунд започна с два пропуска на Алкасер и Максимилиан Филип, докато изпълненията на Вердер бяха безгрешни, а Макс Крузе прати Бремен на четвъртфиналите за купата.", "date": "2019.02.06", "title": "Спорт: Вердер елиминира Борусия Дортмунд за Купата след дузпи"}
{"url": "http://www.focus-news.net/news/2019/02/06/2620404/hristiyan-mitskovski-privetstvam-vseki-uspeh-na-makedoniya-makar-zaev-da-go-postigna-po-nedostoen-nachin.html", "text": "Председателят на основната македонска опозиционна партия Християн Мицковски приветства подписването в сряда на Протокола за приемане на Македония като 30 членка на НАТО в централата на Алианса в Брюксел, предава  скопското електронно издание „Фактор“ . \r\nВ интервю пред МИА той добави, че премиерът на страната Зоран Заев е постигнал това недостойно. \r\n„Приветствам всеки успех на Република Македония, макар Заев да го постигна по несдостоен начин. Той търгуваше с нещо, което предишните поколения са платили с цената на живота си и го направи недостойно, но приветстваме всеки процес, който ще доведе до подобряване на живота на съгражданите ни“, заяви Мицковски. \r\nПревод и редакция:", "date": "2019.02.06", "title": "Християн Мицковски: Приветствам всеки успех на Македония, макар Заев да го постигна по недостоен начин"}
{"url": "http://www.focus-news.net/news/2019/02/06/2620425/ministar-kiril-ananiev-spetsializiranata-kardiohirurgichna-bolnitsa-adzhibadem-siti-klinik-tryabva-da-stane-chast-ot-deynostta-na-umbal-burgas.html", "text": "Специализираната кардиохирургична болница „Аджибадем Сити Клиник“ трябва да стане част от дейността на УМБАЛ-Бургас. Това каза пред журналисти в Министерски съвет министърът на здравеопазването Кирил Ананиев във връзка с подаден сигнал в медиите, че тази събота и неделя се организира протест в Бургас за запазване на „Аждибадем Клиник Сити“, предаде репортер на  Агенция „Фокус“ . „Според мен дейността, която изпълнява в момента „Аджибадем Клиник Сити“ трябва да стане част от дейността на бургаската болница. Обсъждат се различни варианти, аз лично бих предпочел да изкупя апаратурата и техниката, която се използва от „Аджибадем Клиник Сити“. Това си е част от дейността към болницата и тя трябва да си остане към нея, като придобие това имущество“, коментира Ананиев. По думите му хората, работещи в болницата ще останат на същите си позиции, защото самото заведение няма да промени своята структура. „Няма никакво притеснение за персонала“ увери министър Ананиев.  \r\nДаяна ДЮЛГЕРОВА", "date": "2019.02.06", "title": "Министър Кирил Ананиев: Специализираната кардиохирургична болница „Аджибадем Сити Клиник“ трябва да стане част от дейността на УМБАЛ- Бургас"}
{"url": "http://www.focus-news.net/news/2019/02/06/2620426/odobrena-e-pozitsiyata-na-stranata-ni-za-predstoyashto-zasedanie-na-ekofin.html", "text": "Правителството одобри позицията на страната ни за заседанието на Съвета на ЕС по икономически и финансови въпроси (ЕКОФИН), което ще се проведе на 12 февруари в Брюксел. Очаква се Съветът да постигне общ подход по прегледа на Европейската система за финансов надзор и да бъдат обменени мнения по съобщението на ЕК за по-ефективен и демократичен процес на вземане на решения в данъчната политика на ЕС. Очаква се също така ЕКОФИН да одобри заключения по Доклада за фискалната устойчивост за 2018 г. и по насоките за бюджета на ЕС за 2020., както и да приеме проекта на препоръка на Съвета по освобождаването от отговорност на ЕК по изпълнението на бюджета на ЕС за финансовата 2017 г. Това съобщиха от  правителствената информационна служба . \r\nНа 22 януари се проведе заседание на ЕКОФИН, в рамките на което се състоя политически дебат по програмата InvestEU и прегледа на Европейската система за финансовия надзор. В контекста на Европейския семестър за 2019 г. Съветът прие заключения за Годишния обзор на растежа и за Доклада за механизма за предупреждение, също така одобри препоръка, свързана с икономическата политика на еврозоната. На заседанието бяха представени приоритетите на Румънското председателство в областта икономическата и финансовата политика и резултатите от срещата на Европейския съвет във формат Еврогрупа през декември 2018 г. \r\nСъветът на ЕС „Правосъдие и вътрешни работи“ предстои да заседава неформално на 7 и 8 февруари в Букурещ. В част „Правосъдие“ ще бъдат обсъдени начините за по-нататъшно развитие нa съдебното сътрудничество по граждански и търговски въпроси чрез анализ на прилагането на съществуващото европейско законодателство и на необходимостта от предприемане на нови законодателни инициативи на ниво ЕС. Министрите на правосъдието ще вземат отношение и по поставените от Румънското председателство въпроси за бъдещето на съдебното сътрудничество по наказателноправни въпроси в рамките на общото съдебно пространство на Европейския съюз. Във формат „Вътрешни работи“ ще бъде обсъдено засилването на сътрудничеството в борбата с тероризма в ЕС. Други теми от дневния ред са политиката на ЕС в областта на миграцията и убежището, както и полицията в свързания свят.", "date": "2019.02.06", "title": "Одобрена е позицията на страната ни за предстоящо заседание на ЕКОФИН"}
{"url": "http://www.focus-news.net/news/2019/02/06/2620427/izmenya-se-pravilnikat-za-prilagane-na-zakona-za-razvitieto-na-akademichniya-sastav.html", "text": "Правителството прие изменения в Правилника за прилагане на Закона за развитието на академичния състав в Република България. Целта е да се осигури създаването на по-¬добри условия за обективно и безпристрастно прилагане на минималните национални изисквания към научната, преподавателската и/или художествено-творческата или спортната дейност на кандидатите за придобиване на научни степени и за заемане на академичните длъжности „главен асистент“, „доцент“ и „професор“ в научна област „Природни науки, математика и информатика“. Това съобщиха от  правителствената информационна служба . \r\nПричините, налагащи промените в Правилника в посочената област на висше образование, са следствие от прилагането на изискваните минимални наукометрични показатели за различните научни степени и академични длъжности. \r\nСъгласно приетите изменения се премахва деленето на броя на авторите при отчитане броя на публикациите за даден учен поради факта, че науката в цитираната област е колективно дело и чрез деленето не се стимулират комплексните и мултидисциплинарни изследвания. Вместо това се предлага начин за отразяване качеството на тези публикации. \r\nЗа повишаване дела на нематериалната част на българската икономика - показателите за патенти и полезни образци се преместват в групата показатели Г от група Е, като същевременно полученият патент се оценява като публикация с най-високо качество - 25 точки, а заявката за патент или полезен модел - с 15 точки. \r\nПравят се специфични изменения в тежестта на отделните показатели за посочената научна област, отбелязващи различията помежду им и отразяването им в научната литература, научноизследователските проекти и др. \r\nПредлаганите промени в Правилника са съобразени със \r\nспецификата на научна област 4. Природни науки, математика и информатика и ще доведат до създаване на по-добри условия за обективност и безпристрастност при оценяването на научните резултати в посочената област. Същевременно ще се осигури възможност за по-ефективен контрол върху провежданите процедури за придобиване на научни степени и за заемане на академични длъжности.", "date": "2019.02.06", "title": "Изменя се Правилникът за прилагане на Закона за развитието на академичния състав"}
{"url": "http://www.focus-news.net/news/2019/02/06/2620423/nikolay-aleksandrov-ataka-nyama-kakvo-da-obyasnyavam-dumite-na-valeri-simeonov-che-vestnik-ataka-e-partsal-toy-ne-mozhe-da-gi-obyasni-oshte-na-maykite-na-detsa-s-uvrezhdaniya.html", "text": "Няма какво да обяснявам думите на Валери Симеонов, че вестник „Атака“ е парцал, той не може да ги обясни още на майките на деца с увреждания. Това каза народният представител от „Атака“ Николай Александров пред журналисти във връзка с изказване от лидера на НФСБ Валери Симеонов пред телевизионна медия миналата седмица, в което каза, че вестник „Атака“ е парцал, предаде репортер на  Агенция „Фокус“ . Попитан как си обяснява тези думи, Александров заяви, че на никого не е приятно някой да обижда труда му. Според него журналистите от вестник  „Атака“ са се отнесли с днешната си статия за Валери Симеонов чисто професионално. „Няма какво да обяснявам думите на Валери Симеонов. Той не може да обясни още думите си на майките на деца с увреждания, нито на избирателите на „Атака“ преди време за „лумпени“, каза още депутатът. Според Александров по-важно е оттук насетне как партиите в малката коалиция се движат чисто политически. „Ние сме политици, не сме се събрали да си коментираме взаимно кой какво ще направи и „дай си ми дрешките, на си ти парцалките“. Не смятам, че това е начинът. Тук съвсем друго трябва да бъде заложено. Този човек, трябва да излезе и да каже какви принципи защитава. Всеки може да се изразява красиво“, допълни Александров. На въпрос дали от „Атака“ ще поиска извинение от Валери Симеонов, той посочи: „Ако един път си поискал нещо от някого и той не ти го е дал, втори път го поискаш, става вече рецидив. Какъв е смисълът?“. \r\nДеница КИТАНОВА", "date": "2019.02.06", "title": "Николай Александров, „Атака“: Няма какво да обяснявам думите на Валери Симеонов, че вестник „Атака“ е парцал, той не може да ги обясни още на майките на деца с увреждания"}
{"url": "http://www.focus-news.net/news/2019/02/06/2620424/pravitelstvoto-se-razporedi-s-imoti.html", "text": "Министерският съвет отнема правото на управление върху част от имот - публична държавна собственост, от Агенцията по геодезия, картография и кадастър, намиращ се на пл. „Освобождение“ № 7 в гр. Ямбол, поради отпаднала за ведомството необходимост. Частта от имота, която включва два самостоятелни обекта на четвъртия етаж в сградата, се предоставя безвъзмездно за управление на Министерството на регионалното развитие и благоустройството. Предвижда се в последствие тя да бъде предоставена за управление на Дирекцията за национален строителен контрол с цел осигуряване на подходящи работни помещения. Това съобщиха от  правителствената информационна служба . \r\nСъгласно друго правителствено Решение „Български пощи“ ЕАД ще продадат чрез търг с тайно наддаване своя дял от недвижим имот в град Рила. Дружеството притежава 153 кв. м от сграда, в която преди години се е помещавала пощенска станция. Другият собственик на имота - „Българска телекомуникационна компания“ ЕАД, не проявява интерес към покупката на дела на „Български пощи“. Сградата не се използва от пощенския оператор и поддръжката й е свързана с неоправдани разходи.", "date": "2019.02.06", "title": "Правителството се разпореди с имоти"}
{"url": "http://www.focus-news.net/news/2019/02/06/2620428/ministar-kiril-ananiev-darzhavata-shte-poema-spetsializatsiyata-na-lekarite-po-psihiatriya.html", "text": "Държавата ще поема специализацията на лекарите по психиатрия. Това е един от приоритетите. Това каза пред журналисти в Министерски съвет министърът на здравеопазването Кирил Ананиев относно недостига на професионална психиатрична помощ в страната, предаде репортер на  Агенция „Фокус“ . Министър Ананиев обясни, че капацитетът на психиатричните заведения е почти запълнен и за това трябва да се работи в посока да се подсигури достъп на всички нуждаещи се. „Въпросът е сградният фонд да бъде приведен в едни по-човешки условия, за да могат тези хора да получат необходимата грижа от обществото“,  коментира министър Ананиев.    \r\nДаяна ДЮЛГЕРОВА", "date": "2019.02.06", "title": "Министър Кирил Ананиев: Държавата ще поема специализацията на лекарите по психиатрия"}
{"url": "http://www.focus-news.net/news/2019/02/06/2620431/zam-ministar-denitsa-sacheva-novata-natsionalna-programa-za-obrazovatelna-desegregatsiya-predvizhda-preodolyavane-na-problemite-v-uchilishte-na-detsata-ot-maltsinstva.html", "text": "„Подпомагане на общините за реализиране на дейности за образователна десегрегация“ предвижда преодоляване на разнообразните проблеми в училище на децата от малцинства. Това каза в седмичното образователно предаване „Всички в час“ на  Радио „Фокус“  зам.-министърът на образованието и науката Деница Сачева по повод новата национална програма „Подпомагането на общините за реализиране на дейности за образователната десегрегация“. Тя припомни случая със закриването на сегрегирано училище в община Габрово, там децата от цигански произход бяха разпределени във всички училища от града. Сачева припомни и случая с учебно заведение в Благоевград, където учебната година е започнала без нито един първокласник именно заради репутацаята на училището и това, че то е познато като „ромското училище“. Според нея това са сериозни проблеми, които изискват много подкрепа и усилия, както и координирана работа между институциите. „Тази програма за образователна десегрегация се прави за първи път. С нея ще се подкрепят именно общините, за да преодоляват процесите на сегрегация. Предвижда се през нея да се финансират транспортни разходи за деца и ученици за детските градини и училища, да има обмен на добри практики между учители, да се финансират дейности за работа с родители и да се осигуряват и конкретни учебни материали и пособия, които да подпомагат образователните медиатори и за работа с родителите, и за съвместно възпитание“, каза Деница Сачева. Тя обясни, че има много и разнообразни проблеми свързани с образовнието в училище на децата от малцинствата. „От една страна, те са свързани със слабото владеене на българсия език. Точно затова бъдещите проекти на МОН ще бъдат насочени както към обхващане на децата в ранна възраст, така и в допълнителни занимания по български език. Почти 20% от децата, които в момента ходят на училище или трябва да бъдат записани на училище, не владеят добре български език. Друг проблем се явява и голямата мобилност, която има тази малцинствена група“, коментира още Сачева.  \r\nТя припомни, че за миналата учебна година 24 000 деца са били върнати в училище и записани в детски градини, като 2 100 от тях са отпаднали вторично. От тези 2 100 – 416 отново са били върнати в клас. 9 000 деца и ученици от тази година са били върнати, а 8 000 са записани за първи път в детска градина и на училище.", "date": "2019.02.06", "title": "Зам.-министър Деница Сачева: Новата национална програма за образователна десегрегация предвижда преодоляване на проблемите в училище на децата от малцинства"}
{"url": "http://www.focus-news.net/news/2019/02/06/2620421/stevo-pendarovski-realizirame-strategicheska-tsel-zad-koyato-stoyaha-vsichki-rakovodstva-na-makedoniya-ot-8-septemvri-1991-godina-do-dnes.html", "text": "Националният координатор на Македония за НАТО Стево Пендаровски, който беше кандидат за президент на управляващата СДСМ (Социалдемократически съюз на Македония) на последния вот за държавен глава, заяви в сряда, 6 февруари, че „днес реализираме стратегическа цел, зад която стояха всички ръководства от 8 септември 1991 година до днес“, предава  скопското електронно издание „Либертас“ . \r\n„Безспорно е, че 6 февруари 2019 година ще бъде запомнен като една от най-значителните дати в най-новата македонска история, защото в този ден, ние де-факто става членка на НАТО. 26 години след Декларацията в македонския парламент и 20 години след получаването на статут на формален кандидат за членство, днес на практика реализираме една от двете най-големи стратегически цели, зад които стояха буквално всички политически елити и ръководство от 8 септември 1991 година до днес“, припомня той. \r\nПендаровски счита, че с днешния акт, Македония получава окончателно международно потвърждение на териториалния си интегритет и границите на македонската държава с включена гаранция за уникалността на „македонската“ идентичност. \r\n„Сядането ни на маса с най-силните 29 държави на света, освен осезателно засилване на вътрешната свързаност, ще има безспорно позитивно значение и за по-широката регионална и континентална сигурност. В същото време, Преспанският договор, който направи възможно всичко това, представлява разумна основа, от която може да започне процеса на помирение между съвременните балкански нации, които прекалено дълго се гледаха на кръв. Без съмнение, нашата интеграция в НАТО е акт със стратегически пропорции, чието значение ще могат да оценят по-добре поколенията, които идват след нас. Убеден съм, че в пакет с договора с България, най-накрая се отваря пространство и за архивиране на т.нар. македонски въпрос и по това по начин, който е позитивен за македонската нация. Затова, за всички онези, които вложиха години от своя живот, вярвайки дълбоко в лозунга „Македония на Запад“ – свалим им шапка“, заяви координаторът на Македония за НАТО. \r\nПревод и редакция:", "date": "2019.02.06", "title": "Стево Пендаровски: Реализираме стратегическа цел,  зад която стояха всички ръководства на Македония от 8 септември 1991 година до днес"}
{"url": "http://www.focus-news.net/news/2019/02/06/2620432/prezidentat-rumen-radev-shte-se-zapoznae-s-godishniya-analiz-na-rezultatite-ot-podgotovkata-na-vaorazhenite-sili-voyskoviya-red-i-distsiplinata-na-7-fevruari.html", "text": "Държавният глава и върховен главнокомандващ Въоръжените сили Румен Радев ще се запознае с анализа на подготовката, войсковия ред и дисциплината в Българската армия и структурите на пряко подчинение на министъра на отбраната през учебната 2018 г. от 14.00 часа на 7 февруари 2019 г. Това съобщиха от  прессекретариата на държавния глава . \r\nНа конференцията ще присъстват заместник министър-председателят по обществения ред и сигурността и министър на отбраната Красимир Каракачанов, народни представители, висшият команден състав, генерали и офицери от видовете въоръжени сили, национални представители в командните структури на НАТО, Европейския съюз и структури на силите на НАТО от Балканския регион, директори на дирекции в Щаба на отбраната и Министерството на отбраната, началници и командири на структури на пряко подчинение на министъра на отбраната.  \r\nСъбитието ще се състои в Министерството на отбраната (бул. „Ген. Тотлебен“ № 34).", "date": "2019.02.06", "title": "Президентът Румен Радев ще се запознае с годишния анализ на резултатите от подготовката на въоръжените сили, войсковия ред и дисциплината на 7 февруари"}
{"url": "http://www.focus-news.net/news/2019/02/06/2620434/atanaska-temelkova-ou-nikola-vaptsarov-asenovgrad-zhelanieto-na-roditelite-detsa-ot-romski-proizhod-da-znayat-balgarski-ezik-e-stimul-vazpitanitsite-da-uchat-poveche.html", "text": "Желанието на родителите деца от ромски произход да знаят български език и разбирането им за нуждата от образование е стимул възпитаниците да учат повече. Това каза за образователното предаване „Всички в час“ на  Радио „Фокус“  Атанаска Темелкова, директор на ОУ „Никола Вапцаров“ в Асеновград, където се обучават предимно ученици от уязвими групи. Посещаемостта обаче на децата е забележимо висока и това отново се дължи на разбирането от страна на техните родители за необходимостта те да посещават учебни часове. „С моя екип залагаме на иновативни методи – на добър психоклимат, обръщаме внимание на работата с родителите, а комуникацията ни с тях на мястото, където живеят, е с помощта на медиатори. Повярвайте ми, че за училище като нашето те са много необходими. Те правят връзката между училището и общността. Добрият диалог с родителите позволява те да видят добрите намерения на образователната институция и педагозите към техните деца“, разказа Атанаска Темелкова. Тя добави, че в резултат на това самите родители споделят стремежа на учителите и дори проявяват инициативност за провеждане на извънкласни дейности след учебните часове. Убеждението на родителите в добрите намерения към техните деца, което извършват двамата медиатори в ОУ „Никола Вапцаров“ в Асеновград, трябва да е и на дела, а не само на думи, обясни директорът. „Родителите виждат добрите намерения чрез редица предприети вече стъпки в стремеж към по-добро образование и условия за обучение за техните деца. Адаптацията на такива деца използва различни методи: учебниците са еднакви в цялата образователна система, но материалът трябва да се преподава по-бавно заради езиковата бариера. Първо обаче трябва да преодолеем психологическата бариера при децата, незнаещи езика“, разказа още Атанаска Темелкова. Тя допълни, че плюс в процеса по разрешаване на своевременно възникващи по време на учебния процес проблеми са и седмичните срещи между директор, педагогически специалист и класен ръководител.  \r\nМилослава АНГЕЛОВА", "date": "2019.02.06", "title": "Атанаска Темелкова, ОУ „Никола Вапцаров“ - Асеновград: Желанието на родителите деца от ромски произход да знаят български език е стимул възпитаниците да учат повече"}
{"url": "http://www.focus-news.net/news/2019/02/06/2620433/stara-zagora-tyalo-na-59-godishen-mazh-s-vidimi-naranyavaniya-e-otkrito-v-zhilishte-v-kazanlak-zadarzhan-e-izvarshitelyat.html", "text": "Към 16.50 часа на 5 февруари в РУ – Казанлък е съобщено за открито тяло на 59-годишен мъж с видими травматични наранявания в жилищна сграда в града на бул. \"Ал. Батенберг\". Това съобщиха от пресцентъра на  МВР . Пристигналият на място екип e извършил оглед. В хода на предприетите незабавни оперативно-издирвателни действия е установен и задържан за срок до 24 часа извършителят. Образувано е досъдебно производство по чл.115, ал.1 от НК. Работата по случая продължава под ръководството на Окръжна прокуратура – Стара Загора.", "date": "2019.02.06", "title": "Стара Загора: Тяло на 59-годишен мъж с видими наранявания е открито в жилище в Казанлък, задържан е извършителят"}
{"url": "http://www.focus-news.net/news/2019/02/06/2620436/pregled-na-mezhdunarodnite-novini-do-13-chasa-agentsiya-fokus.html", "text": "Посланиците на 29-те страни-членки на Северноатлантическия съюз подписаха протокола за членството на Македония в НАТО в централата на организацията, предава  скопският телевизионен канал „Сител“ . \r\nНа церемонията в седалището на Алианса в Брюксел присъстваше министърът на външните работи на страната Никола Димитров, който пристигна директно в Брюксел в сряда сутринта от Вашингтон. \r\nВ началото на заседанието генералният секретар на НАТО Йенс Столтенберг заяви, че „това е исторически момент за страната. Премиерите Зоран Заев и Алексис Ципрас показаха голяма смелост с постигането на Преспанския договор, който допринесе за стабилността и сигурността на региона“. \r\nТова беше труден път, изпълнен с компромиси. Чакахме дълго време да се присъедините към нашето  семейството. Участвайте в мисиите на НАТО и изпълнете необходимите реформи, за да станете 30-та членка на Алианса. След подписването следва процесът на ратификация и няма съмнение, че той ще бъде ратифициран във всички държави-членки“, добави Столтенберг. \r\nТой подчерта, че от днес на масата на НАТО ще има македонски представител. \r\n„Очакваме да продължите реформите, нужни и за членството в ЕС, с когото разделяме общи ценности“, отбеляза генералният секретар на НАТО. \r\nВъншният министър на Македония заяви, че „това беше дълъг път, който започнахме преди много години с още девет страни. Скоро, с влизането в сила на конституционните изменения, Македония ще стане Северна Македония. С това изпълнява стратегическата цел – членството в НАТО. Това е резултат от работата на много поколения и задължение на нашето поколение“, заяви Димитров. \r\nСпоред него, това не е постигнато лесно, но, все пак, това поколение е постигнало успех с договора между премиерите (на Македония Зоран) Заев и (на Гърция Алексис) Ципрас, както и с подкрепата от българския премиер Бойко Борисов и подписания Договор за добросъседство. \r\n„За нас членството в НАТО е преминаване на страната на сигурността, това е въпрос на сигурност, стабилност, ценности и граждански свободи“, добави министърът. \r\nНакрая Димитров обясни, че „пътят, който изминахме,  ни направи по-зрели. Решихме всички проблеми със съседите си в регион, който все още е изправен пред известна несигурност. Пътят не е завършен, но искаме да вървим по него заедно. Македония ще завърши обещаните реформи. От днес моята страна става наистина силна и наистина благодари на всички посланици на страните-членки, които днес подписаха протокола“. \r\n***  В  сряда „Македония получава своето място в НАТО. Сядаме на своето столче, на масата в НАТО-Алианса. Страните-членки на НАТО днес подписват протокола за присъединяване на Македония към най-мощният военен съюз на света“, обявиха от управляващия Социалдемократически съюз на Македония часове преди подписването на документа в централата на НАТО в Брюксел, предава  македонската агенция „Макфакс“ . \r\nСпоред партията, става дума за историческа стъпка и исторически успех за Македония и всички нейни граждани. „След години изолация, регрес и неизвестност, Македония сяда на същата маса със страните от демократическия свят. Влизането на Македония в НАТО значи гарантирана сигурност и стабилност, сигурност на нашите граници, но носи и значителни икономически придобивки за гражданите – увеличаване на инвестициите, повече пари, увеличен икономически растеж“.  \r\n„Подписването на протокола е признание за напредъка в процеса на реформи, визията, решителността, успеха в международната политика, разрешаването на откритите въпроси и изграждането на приятелства със съседите и целия демократичен свят от ръководеното от СДСМ правителство“, се казва в изявлението. \r\n*** Председателят на основната македонска опозиционна партия Християн Мицковски приветства подписването в сряда на Протокола за приемане на Македония като 30 членка на НАТО в централата на Алианса в Брюксел, предава  скопското електронно издание „Фактор“ . \r\nВ интервю пред МИА той добави, че премиерът на страната Зоран Заев е постигнал това недостойно. \r\n„Приветствам всеки успех на Република Македония, макар Заев да го постигна по несдостоен начин. Той търгуваше с нещо, което предишните поколения са платили с цената на живота си и го направи недостойно, но приветстваме всеки процес, който ще доведе до подобряване на живота на съгражданите ни“, заяви Мицковски. \r\n***  В обръщение пред Атлантическия съвет на САЩ във Вашингтон, македонският външен министър Никола Димитров призна, че независимо от промяната на името, ще бъде трудно за Македония да стане членка на Европейския съюз, предава опозиционното  скопско електронно издание „Република“ . \r\n„Пропуснахме няколко влака за Европа. И докато бяхме в чакалнята, регионът и ЕС се промениха, а се промени и начинът, по който се приемат нови членки. Вече няма воля за разширяване. Минаха дните на обединение на Европа“, заяви Димитров, според цитата на опозиционната медия. \r\nМинистърът посочил на събеседниците си във Вашингтон, че Европейският съюз сега основателно има нови, по-строги критерии за членство и вече не приема блъфиращи държави, които претендират за реформи. Атлантическият съвет е институция, която насърчава разширяването на НАТО и подкрепя активната и силна външна политика на САЩ, като Димитров оценява, че приемането на \"Северна Македония\" в НАТО е сигурно, но приемането в ЕС е под въпрос въпреки промяната на името. Според него откриването на преговорите между ЕС и Македония ще означава засилена работа с Черна гора и Сърбия за реформа на съдебната система и върховенството на закона в страните. \r\nСлед обръщението на Димитров е отпуснато много кратко време за задаване на въпроси поради заминаването на външния министър за Брюксел, където трябва да бъде подписан Протоколът за приемане на Македония в НАТО. Мето Коловски от Обединената македонска диаспора е заявил, че му е било забранено да задава критични въпроси на Димитров за нарушаването на македонския суверенитет и националната идентичност чрез промяна на името, защото Коловски повдигнал въпросите чрез социалните мрежи. \r\n*** Правителството на Македония прие решение за отваряне на посолство на Република Северна Македония в Гърция със седалище в Атина, предава  скопският телевизионен канал „Телма“ . \r\nРешението, както съобщават от правителствената пресслужба, е взето на 118-ото заседание на правителството в сряда. \r\nПрилагането на приетите мерки, както се казва в изявлението, ще започне с влизането в силата на Решението за обнародване на изменения XXXIII, XXXIV, XXXV, XXXVI от Конституцията на Република Македония. \r\n*** Предстоящият Брекзит без споразумение между Великобритания и ЕС заплашва 700 000 работни места в туризма, предупреждава в балканската си емисия телевизия „Аljazeera“, като се позовава на последни данни, изнесени в доклад на Световния съвет за пътувания и туризъм (WTTC). \r\nБосненската агенция FENA допълва информацията като според нея под угроза са 308 000 работни места в сферата на туризма в Обединеното кралство, а 399 000 в европейските страни. \r\nWTTC посочва, че тези констатации се налагат на основата на прогнозите на Международния валутен фонд (МВФ), според които икономиката на Великобритания през следващото десетилетие ще загуби 7,7% при напускане на ЕС без споразумение. \r\n„Аljazeera“ цитира президента на Световния съвет за пътувания и туризъм Глория Гевара, която смята че Брекзит без споразумение може да има „драматични последици за туризма като един от най-важните сектори на британската икономика“. \r\nТелевизията припомня, че Великобритания ще напусне ЕС на 29 март 2019 г. \r\n***  Най-голямата албанска партия в Македония – „Демократичният съюз за интеграция“ (ДСИ), разглежда \"всички опции за кандидат за президент на страната. Разговорите се провеждат в различни посоки, но все още няма нищо конкретно, за да кажем какво ще изберем - кандидат от партията или опцията за съвместна кандидатура. Това ще бъде въпрос, който ще бъде решен или обсъден през следващите дни, но всички възможности са отворени\", заяви вицепремиерът на Македония по европейските въпроси Буяр Османи след съвместна пресконференция с ирландския министър по европейските въпроси Хелън Макенти и държавния секретар на външното министерство на Финландия Самули Виртанен, пише  електронното издание на местния вестник „Независен“ . \r\n„ДСИ реши да започне процес на идентифициране на потенциален кандидат, но ако междувременно се създадат предпоставки за сътрудничество, тогава този разговор ще се промени от партиен кандидат към общ такъв“, обясни Османи. \r\nПо отношение на изявлението на лидера на гръцката опозиционната „Нова Демокрация“ Кириакос Мицотакис, че ще използва правото на вето при отварянето на преговорните глави на Македония с ЕС, Османи заяви, че Договорът за стратегическо партньорство е включен в Преспанския договор и с това споразумение Македония установява стратегическо партньорство с Гърция, което означава взаимна подкрепа във всички сфери. \r\nТой посочи, че това са задължения, които са над интересите на политическите партии и политическия дневен ред, и особено ако са били повлияни от някаква предизборна атмосфера. \r\n„Динамиката на прилагането на споразумението е частично свързана с преговорите. Това означава, че вътрешното използване на новото име е свързано с отварянето на някои глави. Затова ще бъде в интерес на Гърция да отвори глави веднага щом започнат сроковете за вътрешно използване на новото име в секторите, които обхваща тази глава. Това е допълнителен аргумент плюс това, че нито едно гръцко правителство няма да се опита да блокира, а по-скоро да ускори процеса на отваряне на глави, тъй като е свързан с прилагането на Договора“, уверен е вицепремиерът. \r\n***  Президентът на Косово Хашим Тачи заяви, че страната може да е готова на „малка корекция на границата“ със Сърбия като компромис за постигане на окончателно споразумение за нормализация на отношенията между Белград и Прищина, пише електронното издание на прищинския вестник Gazeta Express. \r\nДържавният глава представи идеята си за цялостно споразумение между Сърбия и Косово на дебат в Съвета за външни отношения на САЩ, на който присъстваха специалисти по балканския регион. Той посочи, че „ако малка корекция на границата е цената за постигане на окончателно мирно споразумение, това би било приемливо“. \r\nЗаедно с това, Тачи бе категоричен, че стратегическите обекти на Косово в северната част на страната, като язовира Газивода (Уйман), Косовска Митровица и металургични комбинат „Трепча“ не могат да са предмет на обсъждане. \r\nПрезидентът отбеляза, че Косово винаги е побеждавало, когато е действало в координация със САЩ и подчерта, че въпреки болезнените компромиси, резултатите винаги са били в полза на Прищина. \r\n***  В Анкара във вторник гръцкият премиер Алексис Ципрас и турският президент Реджеп Тайип Ердоган очертаха установените си позиции по ключовите теми само няколко часа след като турските власти издадоха провокативно съобщение, предлагайки награда за завръщането на осем турски военнослужещи, които избягаха в Гърция през 2016 г., пише  електронното издание на вестник Kathimerini . \r\nСред положителните промени бяха решенията за запазване на отворени канали за комуникация, за да се срещнат скоро министрите на отбраната на двете страни и за създаването на съвместен бизнес форум в Солун. \r\nОсвен двустранните въпроси, преговорите бяха съсредоточени и върху миграционната криза и изпълнението на споразумението между ЕС и Турция за ограничаване на пристиганията. \r\nНа съвместна пресконференция с Ципрас в Анкара, Ердоган заяви, че всички проблеми с Гърция могат да бъдат решени „на справедлива основа и по мирен начин“. \r\nТой също така настоя за връщането на осемте военнослужещи, обвинявайки ги за смъртните случаи по време на неуспешния опит за преврат от 2016 г. „Гърция трябва да се отнася към бегълците по подходящ начин. Те са отговорни за смъртните случаи“, каза той и добави, че Гърция не трябва да се превръща в „сигурно убежище“ за терористи. \r\nТурският лидер също така спомена необходимостта от признаване на „равен статут“ на кипърските турци в Кипър и турците в Западна Тракия и свърза въпроса за възобновяването на православната семинария в Халки с предоставянето на право на мюсюлманското малцинство в Тракия да назначи свои мюфтии. \r\nЗапитан от репортер за училището в Халки, той каза: „Всеки път, когато се повдигне този въпрос, им казвам, че трябва да разрешим проблема с мюфтиите в Западна Тракия. Нека решим този въпрос“. \r\nЦипрас, от своя страна, отбеляза, че „превратаджиите не са добре дошли в Гърция“, но че „Гърция трябва да уважава решенията на съдебната власт“, като се позова на решенията, които отказват екстрадирането на мъжете в Турция и които им предоставят убежище. \r\nГръцкият премиер спомена и за нарушенията над Егейско море. Той каза, че Атина и Анкара са се съгласили да намалят напрежението в Егейско море и да продължат с мерки за изграждане на доверие, а освен това посочи, че всякакви различия с Турция „могат и трябва да бъдат разрешени с диалог“. \r\nАко тези стъпки се реализират, двете страни могат да постигнат напредък и да повторят проучвателните разговори по въпроса за континенталния шелф в Егейско море, добави той. \r\nЦипрас коментира и проучванията за природен газ в Източното Средиземноморие, като отбеляза колко е важно „да се уважава международното право... и нуждата от енергия, за да се създаде мост за сътрудничество в региона“. \r\nЩо се отнася до кипърския проблем, той призова за справедливо и жизнеспособно решение, което ще бъде от полза и за двете общности. Ердоган каза, че важен параметър е постигането на „равенство“ за кипърските турци на острова. \r\nВ сряда, в Истанбул, Ципрас ще посети Света София, преди да отиде в семинарията на Халки в първата такава визита на гръцки премиер за близо девет десетилетия. \r\n***  Нови унгарски полицейски контингенти са тръгнали за Сърбия и Македония, пише  електронното издание Hungary Today . \r\nКакто съобщават от Министерството на вътрешните работи на Унгария, 30 служители на правозащитните органи са заминали за Македония и още 15 за Сърбия. \r\nСъгласно съобщението от полицията, те ще патрулират зони, в които ще предотвратяват и разкриват нелегални пресичания на границата и ще участват в задържането на трафиканти на хора и нелегални мигранти. Освен това те ще извършват и задълбочен граничен контрол. \r\nИ двата контингента са оборудвани с джипове, оборудване за нощно виждане и ръчни термокамери. Контингентът в Македония също ще подкрепи усилията за защита на границите с мобилни топлинни камери, се казва в изявлението. \r\n*** Лидерът на Движението 5 Звезди (Д5З) и вицепремиер на Италия Луиджи ди Майо във вторник се е срещнал с лидерите на протестното движение „жълтите жилетки“ в Париж и двете страни са се разбрали да проведат нова среща в Рим, се разбира от съобщение на фракцията, разпространено в Европейския парламент, пише  европейската редакция на Politico . \r\nВ изявлението се казва, че ди Майо и депутатът от Д5З Алесандро ди Батиста са се срещнали с лидера на „жълтите жилетки“ Кристоф Шаленсон, който е свързан с кандидатска листа, наречена Референдум за граждански инициативи (РГИ), която ще участва на европейските избори през май. \r\n„Имаме много общи позиции и ценности, като защитата на гражданите, социалните права, директната демокрация и околната среда“, гласи съобщението. „Има ентусиазъм и ще се срещнем скоро в Рим“. \r\nШаленсон и Ингрид Левавасьор, 31 годишна помощна сестра, са две от основните фигури на уличното движение, което се формира в отговор на увеличаването на акциза върху горивата, но впоследствие с превърна в по-голяма, основно анти-Макрон, кауза. \r\nМиналия месец Левасьор и други обявиха, че ще създадат листа, с която да участват на изборите за Европейски парламент. \r\nДи Майо е на страната на „жълтите жилетки“ и заяви, че е „готов“ да им предложи „подкрепата, която ви е нужна“.", "date": "2019.02.06", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2019/02/06/2620438/plovdiv-noviyat-spektakal-na-rezhisyora-tedi-moskov-shte-bade-predstaven-v-doma-na-kulturata-v-grada.html", "text": "Новият спектакъл на режисьора Теди Москов ще бъде представен в Дома на културата в Пловдив. Това съобщиха за  Радио „Фокус“ – Пловдив  от Дирекция „Култура и културно наследство“ към Общината. „Аз обичам, ти обичаш, тя обича“ ще бъде представен в 19.00 часа на 24 февруари. В спектакъла участват Малин Кръстев, Филип Аврамов, Владимир Зомбори, Каталин Старейшинска, Ирини Жамбонас, Иван Петрушинов, Таня Пашанкова, Мак Маринов и Георги Кацарски. \r\n„Аз обичам, ти обичаш, тя обича“ ще бъде представен в Пловдив малко след официалната си премиера на сцената на Малък градски театър „Зад канала”. Сценарият е написан от Теди Москов и Симон Шварц, сценографията е на Петя Стойкова, а музиката е на Антони Дончев. Спектакълът е вдъхновен от филма на Еторе Скола „Обичахме се толкова много“ от 1974 година, в който  участват изключителните Клаудия Кардинале, Нино Манфреди, Виторио Гасман, Алдо Фабрици и Стефано Сата Флорес.", "date": "2019.02.06", "title": "Пловдив: Новият спектакъл на режисьора Теди Москов ще бъде представен в Дома на културата в града"}
{"url": "http://www.focus-news.net/news/2019/02/06/2620437/ministar-nikolina-angelkova-pred-turoperatori-v-moskva-s-vasheto-partnyorstvo-shte-realizirame-potentsiala-na-balgarskiya-turizam.html", "text": "Българският туризъм е с голям потенциал, който може да развием с общи усилия така, че България да е предпочитана дестинация за руските туристи и федерацията да си върне мястото на един от водещите пазари за летен туризъм у нас. Това заяви министърът на туризма Николина Ангелкова на среща в Москва с представители на туроператори, работещи за дестинация България, съобщиха от пресцентъра на  министерството . Тя е в руската столица на официално посещение с българска парламентарна делегация. „Уверявам Ви, че Министерството на туризма, както и цялото правителство, оценяват важността на отрасъла като хоризонтален и зависещ от усилията на много хора от различни браншове. За нас е изключително важно да гарантираме сигурността и безопасността на руските туристи“, увери министър Ангелкова. Тя посочи, че за руските потребители все по-важни са не само летните и морските почивки, но и културно-историческият и спортният туризъм. „Продължаваме и усилията за съвместни програми за детския отдих, който сме поставили на високо място в нашата рекламна и маркетингова политика. Популяризираме и отличните възможности на страната ни за здравен туризъм. Всичко това прави туристическия продукт, който предлагаме, много добър“, каза министър Ангелкова. Тя посочи, че Русия е ключов стратегически партньор за българския бизнес. „Целта ни е на  конкуренцията за туристи в региона България да отговори с качествен продукт и нови инициативи, фокусирани към конкретните потребности на руския пазар“, каза министърът. Страната ни ще продължи да участва на всички водещи международни изложения, които се провеждат на територията на Руската федерация. „За нас е също много важна и връзката с регионите“, акцентира министър Ангелкова. „Със сигурност от изключително значение са и възможностите за транспортен достъп до България. Благодаря на вицепремиера и министър на външните работи на България Екатерина Захариева за това, че се финализираха преговорите и от февруари ще има 59 изнесени визови центъра в Русия, където ще могат да се подават документи за пътуване до България. Надявам се това да подпомогне Вашите усилия“, обърна се министърът към туроператорите. Тя благодари и на народните представители, които я придружават в тази визита, защото подкрепата на Народното събрание насърчава съществено устойчивото развитие на сектора. Министър Ангелкова информира туроператорите, че предстои съвместен българо-руски инвестиционен форум през април тази година във Велико Търново и ги покани за участие. Тя изказа също задоволството си от отличното партньорство с изпълнителния директор на АТОР Майя Ломидзе и членовете на асоциацията. По време на визитата в Москва е постигната договореност в началото на април тази година България да е домакин на годишната среща на руските туроператори. „Това дава допълнителни възможности, тъй като представителите на туристическия бизнес на Русия ще видят на място палитрата от разнообразни възможности, които предлага страната ни за почивка на руските туристи,  както и съвременната база и качеството на услугите в българските хотели“, каза министър Ангелкова.", "date": "2019.02.06", "title": "Министър Николина Ангелкова пред туроператори в Москва: С вашето партньорство ще реализираме потенциала на българския туризъм"}
{"url": "http://www.focus-news.net/news/2019/02/06/2620439/mvr-71-godishen-mazh-e-predal-na-telefonni-izmamnitsi-nad-91-hil-leva-i-zlatni-nakiti.html", "text": "Към 13.30 часа на 5 февруари помощ в полицията е потърсил 71-годишен столичанин. Това съобщиха от пресцентъра на  МВР . Пред служителите на реда той обяснил, че на 25 януари т.г. непознат го потърсил на домашния телефон, представил се за полицай, обяснил, че в момента се провежда операция за залавяне на телефонни измамници и успял да го убеди, че неговата помощ ще е от съществено значение. Мъжът събрал наличните в дома си златни накити и сумата от 91 540 лева, които по предварителна уговорка прибрал в плик и оставил до паднало дърво в близката градинка. По случая е образувано досъдебно производство, в рамките на което са предприети оперативно-издирвателни действия с цел установяване и задържане на извършителите на престъплението. От полицията отново напомнят: Не се доверявайте на обаждане от непознати! Не давайте пари, поискани по телефона! Свържете се с ваши близки, съобщете на тел. 112!", "date": "2019.02.06", "title": "МВР: 71-годишен мъж е предал на телефонни измамници над 91 хил. лева и златни накити"}
{"url": "http://www.focus-news.net/news/2019/02/06/2620429/ministar-rumen-porozhanov-poseti-destileriya-za-eterichni-masla-v-dobrich.html", "text": "Министърът на земеделието, храните и горите Румен Порожанов посети дестилерията за етерични масла “Есетере” в Добрич. Инвестицията в нея е 12 млн. лв. на американската компания doTERRA. Това съобщиха от пресцентъра на  министерството . Генералният директор на “Есетере България” Пламен Николов разказа, че в момента изграждат втора дестилерия, с която ще бъде удвоен капацитета, както и административна страда.  \r\nДестилерията е най-голямата в региона и през лятото преработва основно лавандула, с до 8 зареждания в денонощието. През останалото време се извличат етерични масла от маточина, кориандър, чубрица, равнец, лайка, дафинов лист и др. Внасят се и стотици тонове тамян от Африка, главно от Африканския рог. Тъй като суровината подлежи на съхранение, тя се дестилира извън активния сезон за лавандулата. Може да се преработва 12 месеца по 24 часа. В момента се изпробва инсталация за извличане на масло от сандалово масло, която след това ще бъде изнесена за Хавай.  100% от продукцията на “Есетере България” се експортира за американската компания-майка doTERRA.", "date": "2019.02.06", "title": "Министър Румен Порожанов посети дестилерия за етерични масла в Добрич"}
{"url": "http://www.focus-news.net/news/2019/02/06/2620442/pazardzhik-v-istoricheskiya-muzey-v-batak-gostuva-izlozhbata-arhitektat-shniter.html", "text": "В Историческия музей в Батак гостува изложбата „Архитектът Шнитер“, съобщиха от  музея . Изложбата е представена от Общински институт „Старинен Пловдив“. Официалното и откриване ще се проведе от 17.00 часа във фоайето на Исторически музей-Батак. Специален гост ще бъде проф. Мария Шнитер, а изложбата ще бъде експонирана в Батак до 30 април 2019 година.", "date": "2019.02.06", "title": "Пазарджик: В Историческия музей в Батак гостува изложбата „Архитектът Шнитер“"}
{"url": "http://www.focus-news.net/news/2019/02/06/2620443/burgas-provede-se-ritual-po-izdigane-na-flagovete-na-balgariya-evropeyskiya-sayuz-i-obshtina-burgas-po-povod-141-godini-ot-osvobozhdenieto-na-grada.html", "text": "Навършват се 141 години от Освобождението на Бургас от турско робство. От 11.00 часа на пл. „Атанас Сиреков“ се проведе ритуал по издигане на националния флаг на Република България и флаговете на Европейския съюз и Община Бургас, както и благодарствен молебен за благоденствието на свободен Бургас по повод 141 години от Освобождението на града, предаде репортер на  Радио „Фокус“ – Бургас . В ритуала участваха представителен блок от Флотилия бойни и спомагателни кораби – ВМС с бойно знаме с командир капитан-лейтенант Димитър Манолов, представителен блок от Сухопътните войски с командир капитан Илиян Георгиев, представителен сборен блок от формированията на Военновъздушните сили с командир капитан Людмил Кирилов, представителният блок на областния и общинския съюз на офицерите и сержантите от запаса и резерва от Бургас, на Съюза на ветераните от войните в България, на Съюза на военноинвалидите и военнопострадалите от войните и в мирно време, на дружество Военноинвалид и Съюза на моряците ветерани. Командващ ритуала беше капитан-лейтенант Калоян Попов. Участваха още Представителният духов оркестър на Община Бургас. Строят беше приет от заместник-началника на Гарнизон-Бургас и началника на щаба Флотилия бойни и спомагателни кораби – ВМС капитан I ранг Велко Велков. По време на ритуала беше отслужен и молебен за просперитета на свободен Бургас от представители на бургаското духовенство. На събитието присъстваха и областният и зам. областният управител Вълчо Чолаков и Севдалина Турманова, както и зам. кмета по финансите на Бургас Красимир Стойчев. \r\nМария КУРТЕВА", "date": "2019.02.06", "title": "Бургас: Проведе се ритуал по издигане на флаговете на България, Европейския съюз и Община Бургас по повод 141 години от Освобождението на града"}
{"url": "http://www.focus-news.net/news/2019/02/06/2620435/sitel-makedoniya-podpisaha-protokola-za-priemane-na-severna-makedoniya-v-nato.html", "text": "Посланиците на 29-те страни-членки на Северноатлантическия съюз подписаха протокола за членството на Македония в НАТО в централата на организацията, предава  скопският телевизионен канал „Сител“ . \r\nНа церемонията в седалището на Алианса в Брюксел присъстваше министърът на външните работи на страната Никола Димитров, който пристигна директно в Брюксел в сряда сутринта от Вашингтон. \r\nВ началото на заседанието генералният секретар на НАТО Йенс Столтенберг заяви, че „това е исторически момент за страната. Премиерите Зоран Заев и Алексис Ципрас показаха голяма смелост с постигането на Преспанския договор, който допринесе за стабилността и сигурността на региона“. \r\nТова беше труден път, изпълнен с компромиси. Чакахме дълго време да се присъедините към нашето  семейството. Участвайте в мисиите на НАТО и изпълнете необходимите реформи, за да станете 30-та членка на Алианса. След подписването следва процесът на ратификация и няма съмнение, че той ще бъде ратифициран във всички държави-членки“, добави Столтенберг. \r\nТой подчерта, че от днес на масата на НАТО ще има македонски представител. \r\n„Очакваме да продължите реформите, нужни и за членството в ЕС, с когото разделяме общи ценности“, отбеляза генералният секретар на НАТО. \r\nВъншният министър на Македония заяви, че „това беше дълъг път, който започнахме преди много години с още девет страни. Скоро, с влизането в сила на конституционните изменения, Македония ще стане Северна Македония. С това изпълнява стратегическата цел – членството в НАТО. Това е резултат от работата на много поколения и задължение на нашето поколение“, заяви Димитров. \r\nСпоред него, това не е постигнато лесно, но, все пак, това поколение е постигнало успех с договора между премиерите (на Македония Зоран) Заев и (на Гърция Алексис) Ципрас, както и с подкрепата от българския премиер Бойко Борисов и подписания Договор за добросъседство. \r\n„За нас членството в НАТО е преминаване на страната на сигурността, това е въпрос на сигурност, стабилност, ценности и граждански свободи“, добави министърът. \r\nНакрая Димитров обясни, че „пътят, който изминахме,  ни направи по-зрели. Решихме всички проблеми със съседите си в регион, който все още е изправен пред известна несигурност. Пътят не е завършен, но искаме да вървим по него заедно. Македония ще завърши обещаните реформи. От днес моята страна става наистина силна и наистина благодари на всички посланици на страните-членки, които днес подписаха протокола“. \r\nПревод и редакция:", "date": "2019.02.06", "title": "„Сител“ (Македония): Подписаха Протокола за приемане на Северна Македония в НАТО"}
{"url": "http://www.focus-news.net/news/2019/02/06/2620445/burgas-provede-se-tarzhestven-ritual-po-otdavane-na-voenni-pochesti-pred-pametnika-na-ruskite-osvoboditeli-v-grada.html", "text": "Проведе се тържествен ритуал по отдаване на военни почести пред Паметника на руските освободители в Бургас по повод Освобождението на града от турско робство, предаде репортер на  Радио „Фокус“ – Бургас . Бяха положени венци и цветя от областния управител Вълчо Чолаков, зам. областния управител Севдалина Турманова и зам.-кметът на Бургас по финансите Красимир Стойчев.  \r\nМария КУРТЕВА", "date": "2019.02.06", "title": "Бургас: Проведе се тържествен ритуал по отдаване на военни почести пред Паметника на руските освободители в града"}
{"url": "http://www.focus-news.net/news/2019/02/06/2620446/plovdiv-lek-avtomobil-se-e-zapalil-v-dvizhenie-na-bul-tsarigradsko-shose-nyama-postradali.html", "text": "Лек автомобил се е запалил в движение до хипермаркет на бул. „Цариградско шосе“ в Пловдив. Това каза за  Радио „Фокус“ – Пловдив  инсп. Цвятко Дешев, говорител на Регионална дирекция „Пожарна безопасност и защита на населението“ - Пловдив. Сигналът за запалилия се автомобил е подаден в 12.11 часа. Екип на пожарната е успял да изгаси пламъците, купето на автомобила е унищожено. Няма пострадали хора. Причината за пожара е късо съединение. \r\nТони МИХАЙЛОВ", "date": "2019.02.06", "title": "Пловдив: Лек автомобил се е запалил в движение на бул. „Цариградско шосе“, няма пострадали"}
{"url": "http://www.focus-news.net/news/2019/02/06/2620447/kmetat-dimitar-nikolov-chestvame-edna-ot-nay-znachimite-dati-v-istoriyata-na-savremenen-burgas-denya-na-negovoto-osvobozhdenie.html", "text": "Честваме една от най-значимите дати в историята на съвременен Бургас – Деня на неговото Освобождение. Това каза кметът Димитър Николов в поздравителен адрес по повод Деня на Освобождението на Бургас от турско робство, съобщиха от пресцентъра на  Общината .  \r\nВ поздравлението на кмета Николов се посочва още: „Преди 141 години воденият от полковник Лермонтов отряд влиза в града, за да сложи край на османското иго. Цялото население на Бургас се стича, за да посрещне тържествено освободителите. Днес ние скланяме глава пред делото и саможертвата на всички онези наши предци, които обрекоха живота си на идеята за свободна и независима България. Прекланяме се и пред паметта на всички онези чуждестранни войници и офицери, които оставиха костите си по българската земя в името на Свободата.“, се посочва още в поздравителния адрес. \r\n„Шести февруари е крайбрежен фар за всички нас, който ни помага да следваме вярната посока, да не губим идентичността си, да пазим паметта и традициите на нашия народ, да отстояваме правото си да бъдем суверенна държава в голямото европейско семейство.Нека във всяко едно наше действие да се ръководим от принципите, които отстояваха до края на дните си българските просветители, духовници и революционери, за да продължим да бъдем достойни свободни граждани“, пише още кметът на Бургас Димитър Николов.", "date": "2019.02.06", "title": "Кметът Димитър Николов: Честваме една от най-значимите дати в историята на съвременен Бургас – Деня на неговото Освобождение"}
{"url": "http://www.focus-news.net/news/2019/02/06/2620450/zhiteli-na-topolovgrad-za-nashata-obshtina-ne-se-zadelyat-sredstva-za-razlika-ot-drugite-v-oblastta.html", "text": "На първата за годината сесия на Общинския съвет съветници споделиха притеснението и обидата си от отношението на правителството и Областната администрация към Община Тополовград. Това съобщиха от пресцентъра на  Общината . Коментира се, че за общината не се заделят средства, за разлика от другите, съставни на областта. Само 700 лева e изравнителната субсидия, предоставена на община Тополовград, спрямо миналата година. Отправиха се упреци към съветниците от групата на партия ГЕРБ за незаинтересованост, за липса на активност, каквато биха могли да проявят като представители на управляващата партия. „Чувстваме се репресирани. В тази община живеят хора. Средствата са за хората, а не за кмета или за определена политическа сила“ – коментира общинският съветник Пламен Минчев. Той каза още, че около 6.5 милиона лева са  отпуснатите средства за инфраструктурни дейности за общините от областта, от които за община Тополовград не е заделен нито лев. По темата изразиха становище и други съветници. Разгорещен спор се породи  между съветникът Красимир Иванов и представители на групата съветници от ГЕРБ. Иванов ги упрекна за това, че се назначават на работа само приближени до тяхната партия. \r\nДумата поиска гражданинът Христо Попов от село Устрем, председател на Сдружение „Родолюбие“ . Той  изрази недоволство от отношението на  ръководството на Областната администрация към община Тополовград и цитира подробно разпределението на средствата по общини. „Нима не сме достойни граждани? Плащаме си данъците. Защо държавата няма задължения към нас?  Ние пазим българската граница.“ Попов призова към прекратяване на всякакви интриги, задкулистни действия, политически пристрастия, обединение в интерес на хората от общината. Съветниците да се преборят със задкулисието, апелира още той.   \r\nСвое мнение сподели присъстващата на заседанието Кера Спирова, председател на общинската организация на БСП. Тя посъветва общинарите да излязат с декларация, в която да изразят недоволството си. \r\nНа сесията присъства кметът на общината Божин Божинов, който е в отпуск по болест. Провокиран от разпространяващите се слухове за здравословното му състояние в публичното пространство, Божинов  сподели, че е възмутен от случващото се, че не е страхливец и не би избягал от отговорност. „Ще Ви запомним с доносите, с фалшивите подписки, с интригите. Не разбирам кой нормален човек ще се оперира  без причина. Не съм страхливец!“, обърна се градоначалникът към опозицията.", "date": "2019.02.06", "title": "Жители на Тополовград: За нашата община не се заделят средства, за разлика от другите в областта"}
{"url": "http://www.focus-news.net/news/2019/02/06/2620441/1-tv-makedoniya-nikola-gruevski-chestiti-na-makedoniya-podpisvaneto-na-protokola-za-nato-i-obvini-vlastite-v-skopie-che-sa-otstapili-vsichko.html", "text": "Избягалият в Унгария бивш премиер на Македония честити подписването на протокола за приемане на страната в НАТО във „Фейсбук“, но отправи обвинения към властите в Скопие, че са отстъпили за всичко на гръцката страна, предава  скопският телевизионен канал „1 ТВ“ . \r\nСпоред него, в новосъздалата се ситуация е нужна нова парадигма за името и националната идентичност и той, със своя текст в социалната мрежа, иска да подтикне към размисли и да предизвика дебат по въпроса, като по този начин дава „своя скромен принос за тази парадигма“. \r\n„Преди това, преди актът на връщане на насила отнетото, трябва да се използва онова, което е позитивно за Македония от този дивашки приет договор и променена Конституция, име и идентичност. Тук на първо място са членството в НАТО и ЕС, където е нашето място в тази ера“, пише Груевски и повтаря, че е открит борец за членство на страната в евро и евроатлантическите институции, но за разлика от СДСМ (Социалдемократическия съюз на Македония), той не искал това да се случи с такъв тежък договор. \r\nПревод и редакция:", "date": "2019.02.06", "title": "„1 ТВ“ (Македония): Никола Груевски честити на Македония подписването на протокола за НАТО и обвини властите в Скопие, че са отстъпили всичко"}
{"url": "http://www.focus-news.net/news/2019/02/06/2620444/kmetat-na-sadovo-dimitar-zdravkov-ostava-v-sila-chastichnoto-bedstvenoto-polozhenie-v-katunitsa.html", "text": "Остава в сила частичното бедственото положение в Катуница, община Садово, обявено заради скъсана предпазна стена на река Чая. Това съобщи за  Радио „Фокус” - Пловдив  кметът на Садово Димитър Здравков. Бедственото положение ще остане в сила докато се извършват аварийните работи по възстановяване на нормалната проходимост на река Чая. В момента се измества течението на водата, за да се вкара водата в старото й русло, за да може машините да влязат в участъка и да укрепят спуканата предпазна стена. Ще бъдат отлети нови бетонови подложки, за да се изправи стената. Засега не може да се каже колко време ще продължат възстановителните работи, но се работи това да стане максимално бързо, преди да са дошли големи води.  \r\nВчера на мястото беше министърът на околната среда и водите Нено Димов, за да инспектира започнало ли е аварийното възстановяване на проходимостта на река Чая при село Катуница. \r\nРемонтът се извършва от „Напоителни системи” - клон Марица. \r\nЦветана ТОНЧЕВА", "date": "2019.02.06", "title": "Кметът на Садово Димитър Здравков: Остава в сила частичното бедственото положение в Катуница"}
{"url": "http://www.focus-news.net/news/2019/02/06/2620449/afp-nato-nasrochi-liderska-sreshta-za-dekemvri-2019-godina-v-london.html", "text": "Лидерите на 29-те страни-членки на НАТО ще се съберат в Лондон през декември, за да отбележат 70-ата годишнина на Алианса, обяви генералният секретар на организацията Йенс Столтенберг в сряда, предава  AFP . \r\nСтолтенберг написа в „Туитър“, че британската столица е „идеалното място за отбелязване на 70 години трансатлантическо военно сътрудничество, като дом на първата щаб-квартира на НАТО през 1949 година“. \r\nПревод и редакция:", "date": "2019.02.06", "title": "AFP: НАТО насрочи лидерска среща за декември 2019 година в Лондон"}
{"url": "http://www.focus-news.net/news/2019/02/06/2620448/tass-istoriya-na-otnosheniyata-mezhdu-nato-i-makedoniya.html", "text": "На 6 февруари 2019 година, 29-те страни-членки на НАТО и Македония подписаха протокол за нейното влизане в Алианса. Руската агенция   публикува материал за отношенията между блока и бившата югорепублика.  Отношенията през 90-те години \r\nМакедония, обявила независимост през 1991 година, още през декември 1993 година взе курс към влизане в НАТО. Обосновавайки необходимостта от подобен ход, тогавашният председател на парламента Стоян Андов отбеляза, че приемането на Македония в Алианса, „би способствало укрепването на нейната национална сигурност“. От този момент страната участва активно в дейностите на блока. \r\nПрез 1995 година тя се присъединява към програмата „Партньорство за мир“, приета през 1994 година с цел всестранно взаимодействие между Алианса и страните, които не са негови членки. \r\nПрез 1998 година Скопие започва да участва в програмата „Наука за мир и сигурност“ (пусната през 1997 година), целяща да помогне на страните-партньори, осъществяващи преход към пазарна икономика, както и поддръжка на изследвания за защита от тероризъм и други заплахи в сферата на сигурността. \r\nПрез 1999 година Македония се включва в Плана за действие по подготовка за членство в НАТО (действа от 1999 година; страните-участници получават статут на кандидат за влизане в блока и им се оказва практическа подкрепа за провеждане на необходимите реформи). \r\nОт 1999 година Македония оказва логистическа подкрепа на Международните сили за сигурност в Косово (под командването на НАТО), въведени в региона след военновъздушната операция на НАТО срещу Югославия (март – юни 1999 година), съгласно Резолюция 1244 на Съвета за сигурност на ООН. С тази цел в Скопие е създаден щаб на НАТО. В средата на 2000-те години той е преобразуван в мироподдържаща мисия. 2000-те години \r\nПрез март 2001 година македонските албанци от „Армията за национално освобождение“ (АНО), искащи автономия, започват партизанска война срещу редовната армия на Македония. Конфликтът завършва с подписването през август същата година на Охридския рамков договор, с който на албанците се предоставя ограничена самостоятелност. За разоръжаването на членовете на АНО, през август – септември 2001 година НАТО провежда на територията на Македония операция „Богата реколта (Essential Harvest) (в последствие има още редица операции за нормализация на ситуацията в страната) \r\nВ края на 2001 година Македония се обръща към ръководните органи на Алианса с официална молба за присъединяване. \r\nСтремейки се да се представи като надежден партньор, Македония се присъединява към Международните стабилизиращи сили в Афганистан (ИСАФ), ръководството на които от 2003 година осъществява Алиансът. Македонският контингент е състава на ИСАФ от 2002 до 2014 година (около 160 души от общо 90 хиляди през 2014 година). След изтеглянето на ИСАФ през 2014 година, военнослужещите от Македония продължават да служат в Афганистан в рамките на небоевата мисия на НАТО „Решителна подкрепа“ (обучение на сътрудниците на афганските сили за сигурност, полицията и армията). В момента в Афганистан има 50 македонски военни (от общо около 17 хиляди). \r\nПрез 2005 година Македония се включва в програмата Operational Capabilities Concept, чиято цел е повишаването на нивото на оперативната съвместимост на нейните въоръжени сили с формированията на страните-членки на Алианса. Въпросът за името на Македония \r\nМакедония се надява да получи покана за членство в НАТО на срещата на върха на организацията в Букурещ през 2008 година. Но против това се обявява Гърция (член на НАТО от 1952 година), позовавайки се на нерешения проблем с името на страната. Спорът между двете държави възниква още през 1991 година. Гърция, на чиято територия се намира по-голямата част от историческата балканска област Македония, настоява в името на новата държава да има някаква пояснителна дума (например „Независима Република Македония“ или „Република Северна Македония). Въпросът за приемането е отложен до разрешаването на спора. \r\nРазногласията са преодолени едва през юни 2018 година, когато Атина и Скопие подписват споразумение, според което бившата югорепублика официално ще се казва „Република Северна Македония“. След това, през юли, на срещата на върха на НАТО в щаб-квартирата в Бюрксел, Македония получава покана да започне преговори за присъединяване. Те се състояха отново там на 18-19 октомври. \r\nСлед като Гърция ратифицира протокола за влизане на Македония в НАТО, споразумението за промяна на името на страната влиза в сила. Очаква се Република Северна Македония официално да стане 30-та страна-членка на Алианса на среща на върха на организацията през 2019 година. \r\nПревод и редакция:", "date": "2019.02.06", "title": "ТАСС: История на отношенията между НАТО и Македония"}
{"url": "http://www.focus-news.net/news/2019/02/06/2620451/kyustendil-obshtinskiyat-savet-shte-glasuva-spisak-s-ulitsite-za-remont-prez-nastoyashtata-godina.html", "text": "Общинският съвет в Кюстендил ще гласува списък с улиците за ремонт през настоящата година. Това каза пред  Радио „Фокус” – Кюстендил  Михаела Крумова, председател на Общински съвет – Кюстендил. По думите й списъкът с улиците, за които ремонтът е най-належащ, ще бъде изготвен от експертите в общинска администрация. След това този списък, в който по именно ще бъдат упоменати улиците, трябва да бъде гласуван от страна на Общинския съвет. Става въпрос за средствата които са отпуснати с постановление на Министерски съвет за ремонт на уличните настилки. „Въпросът с ремонтите на улиците и на тротоарите и сериозен. Ако трябва да се ремонтират всички улици и тротоари, едва ли ще ни стигне и целият бюджет”, отбеляза Михаела Крумова. По думите й през 2018 година също е имало ремонт на улици, след като от министъра на финансите е получено разрешение за пренасочване на част от средствата за капиталови разходи. \r\nВенцеслав ИЛЧЕВ", "date": "2019.02.06", "title": "Кюстендил: Общинският съвет ще гласува списък с улиците за ремонт през настоящата година"}
{"url": "http://www.focus-news.net/news/2019/02/06/2620440/vitsepremierat-krasimir-karakachanov-kontseptsiyata-za-reshavane-na-problema-s-nesotsializiranite-tsiganski-grupi-koyato-obeshtah-e-gotova.html", "text": "Концепцията за решаване на проблема с несоциализираните цигански групи, която обещах, е готова. Тя включва пакет от мерки за премахване на гетата, справяне с циганската престъпност, обществено полезен труд, контрол над социалните помощи, спиране на детската раждаемост и още редица други механизми за реалната интеграция на маргинализираната част от този етнос. Това написа в личната си страница във  „Фейсбук“  вицепремиерът по обществения ред и сигурността, министър на отбраната и лидер на ВМРО – Българско национално движение Красимир Каракачанов. \r\n„За справяне с всички тези проблеми ще привлечем онази част от циганите, които са се реализирали пълноценно в обществото и представляват авторитети в своите области. Пълното наименование е Концепция за промени в политиката за интеграция на циганския (ромския) етнос в Република България и мерките за реализацията им“, пише още Каракачанов.  \r\nПо думите му предвид нарастващото напрежение спрямо циганите в България и създадения статут на привилегирована част от население за циганската общност спрямо останалите граждани на страната е време държавата да спре двойните стандарти по отношение на собствените си граждани. Т.нар. „интеграция на ромите“ глътна стотици милиони левове, а реално не се състоя. Точно обратното - голямата част от НПО-тата в страната задълбочиха проблема, като изградиха една общност от хора, на които внушиха, че имат само права без задължения и които не приемат законите на държавата като валидни за тях, отбелязва вицепремиерът. \r\nЗа да се сложи край на този омагьосан кръг, наречен „мерки за интеграция на ромите“, Каракачанов предлага проект за Концепция за справяне с маргинализацията на циганите.  \r\nОсновната част от предложенията са  спиране на помощите при:  отказ за започване на работа; спиране на децата от училище; демонстриране на скъп начин на живот, несъответстващ на статута „социално слаб“. При злоупотреба с парите от „детски“, да се въведе отпускането на надбавки в натура. \r\nСпиране на помощите при отказ от образоване, придобиване на трудови навици и квалификация, както и при липсата на видим напредък по социализиране и интеграция.  \r\nЗа мен е важно, за  да бъде премахната професията „социално слаб“ , да бъде сложен и таван на социалните плащания към един човек или домакинство на годишна база, пише Каракачанов. \r\nВицепремиерът заявява, че  посещението на детската градина за децата трябва да е задължително от 4-годишна възраст . В спешен порядък държавата трябва да задължи лицата, ненавършили 16 години, да се завърнат в училищата; тези над 18, които нямат поне основно образование, да бъдат задължени да го завършат. При отказ за изпълнение на тези мерки отново да се предвиди спиране на социалните помощи и образователно-трудова повинност. \r\n„С оглед на безразборната раждаемост в гетата предлагаме приемането на  пакет от строги мерки по отношение на децата, които раждат деца  – родителите им, както и самите те, да нямат достъп до социалната система на страната и да бъдат прилагани ефективно санкциите на действащото законодателство. При циганките с над две деца да се премахне статутът „самотна майка“. При жени, които са оставили за отглеждане в дом повече от 2 деца, да се предложат безплатни мерки, които да ограничат възможността за последващи нежелани бременности. Това трябва да се предложи като възможност и за жените от цигански произход с над определен брой деца (3 и повече)“, пише още Каракачанов.  \r\nПредвид лошата хигиена и ниска здравна култура на една голяма част от циганското население в страната, да бъдат направени  задължителни ваксинации  при децата и при възрастните. При отказ – да важат правилата за отнемане на помощите, предлага още той. Използването на спешната медицинска помощ от здравно неосигурените лица трябва да се заплаща, когато сигналите за повикване не отговарят на критерия „спешност“ . \r\nПо отношение на гетата трябва да се прилага буквата на закона. По места трябва общините да направят спешни проверки и описи и незаконните постройки трябва да бъдат съборени.  Циганите без адресна регистрация да нямат право да обитават територията на съответното населено място . Предлагаме също така заселването на безимотните цигани с ангажимента да закупят предоставените им имоти и да обработват земята. \r\nЗа намаляване на престъпността сред циганите основна стъпка на държавата трябва да е разграждането на клановете и намаляване на влиянието на главатарите в гетата. Контролът на местата за търговия с метали трябва да бъде затегнат, както и да се обърне сериозно внимание на „ало измамите“, джебчийството, просията, проституцията и т.н., пише още Каракачанов. \r\n„За осъществяване на тези мерки в качеството ми на вицепремиер, чрез депутатите от ПГ на „Обединени патриоти“ в НС, ще поискам законодателни промени като въвеждане на административни наказания „безвъзмезден труд в полза на обществото“ и „задържане под стража“ в структурите на МВР за извършени административни нарушения; разширяване на обхвата на неизбежната отбрана; създаването на доброволни отряди по места и др. С цел осветляване на дейността на неправителствените организации, които работят с циганския етнос, трябва да се въведе задължението те да декларират източниците си на финансиране и да дадат отчет за изразходваните пари по проекти за интеграция назад в годините“, посочва още Красимир Каракачанов.", "date": "2019.02.06", "title": "Вицепремиерът Красимир Каракачанов: Концепцията за решаване на проблема с несоциализираните цигански групи, която обещах, е готова"}
{"url": "http://www.focus-news.net/news/2019/02/06/2620430/api-pri-gasta-magla-nay-vazhnoto-za-bezopasnostta-na-dvizhenieto-e-da-se-kara-s-niska-skorost-i-da-se-spazva-distantsiya.html", "text": "При гъста мъгла и намалена видимост шофьорите трябва да карат с по-ниска скорост, съобразена с метеорологичните условия, да спазват по-голяма дистанция и да не предприемат резки маневри, изпреварвания или внезапно спиране. Изключително внимателното шофиране при много слаба видимост е един от сигурните начини шофьорите да избегнат верижни катастрофи, каквито стават при мъгла и слаба видимост. Агенция „Пътна инфраструктура“ (АПИ) прави това уточнение по повод опитите за пореден път да се хвърли вина за тежък пътен инцидент върху пътната инфраструктура и то на новоизградена отсечка, сигнализирана с пътни знаци и маркировка по всички правила на нормативната уредба, съобщиха от пресцентъра на  АПИ . В тази връзка призоваваме представителите на неправителствени организации да се въздържат от отправянето на обвинения без конкретни доказателства преди да е завършила работата на разследващите компетентни органи.  \r\nУчастъкът между Кресна и Сандански от автомагистрала „Струма“ има изградена техническа инфраструктура за интелигентна транспортна система. Тя ще продължи да се надгражда, тъй като е част от цялостния проект за интелигентна транспортна система за лотове - 3.1, 3.2 и 3.3 от АМ „Струма“. Системата ще има общ център за управление на трафика и той ще започне работа със завършването на лот 3.1 между Благоевград и Крупник, тъй като изграждането на центъра за управление е включено в лот 3.1 на АМ „Струма“. Тъй като изграждането на лот 3.3 от Кресна до Сандански завърши предсрочно, а лот 3.1 е в процес на изграждане АПИ предприе стъпки за изграждането на временен контролен център за управление на трафика, който ще е в сградата на Областното пътно управление в Благоевград. Интелигентната транспортна система включва станции за броене и управление на трафика, видео наблюдение, информационни табла, измерване на теглото на превозните средства и метеорологично наблюдение.", "date": "2019.02.06", "title": "АПИ: При гъста мъгла най-важното за безопасността на движението е да се кара с ниска скорост и да се спазва дистанция"}
{"url": "http://www.focus-news.net/news/2019/02/06/2620452/sport-cheferin-nyama-konkurentsiya-za-novi-chetiri-godini-nachelo-na-uefa.html", "text": "Президентът на европейския футбол Александър Чеферин гледа към нов четиригодишен мандат на поста, тъй като няма да има конкуренция в четвъртък. Преизбирането му, обаче, ще го изправи пред фундаментални промени на футбола в Европа. Словенският адвокат е длъжен да намери деликатния баланс в защита на интересите на малките клубове и държави, както и удовлетворяването на амбициите на богатите и големи отбори, които заплашват с излизането в собствена суперлига. \r\nКакто Инфантино, така и Чеферин кара непълен мандат, след като през септември 2016-а година беше избран на мястото на изгонения за 8 години от футбола Мишел Платини.", "date": "2019.02.06", "title": "Спорт: Чеферин няма конкуренция за нови четири години начело на УЕФА"}
{"url": "http://www.focus-news.net/news/2019/02/06/2620453/atanaska-temelkova-ou-nikola-vaptsarov-asenovgrad-lyubovta-i-doverieto-v-ochite-na-uchenitsite-davat-sila-da-prodalzhish-napred-vapreki-predizvikatelstvata-v-rabotata-s-uyazvimi-grupi.html", "text": "Да видиш любовта и доверието в очите на децата – това дава сила да продължиш напред въпреки предизвикателствата в работата с ученици от уязвими групи. Това каза за образователното предаване „Всички в час“ на  Радио „Фокус “ Атанаска Темелкова, директор на ОУ „Никола Вапцаров“ в Асеновград, където се обучават предимно ученици от ромски произход. Тя уточни, че за да бъдеш ръководител на една образователна институция, а и родител извън нея, е необходимо преди всичко да имаш разум и сърце. Децата – от малки до големи, виждат и усещат любовта и искреността, с които се подхожда към тях, допълни Атанаска Темелкова. Директорът разказа за успешен експеримент, благодарение на който е успяла да намали процента на агресия в ОУ „Никола Вапцаров“ в Асеновград – чрез смях. „В началото имахме по-големи проблеми с дисциплината и агресията, но с постоянство разбрахме, че проблемът е преодолим. Реших да опитам нещо нестандартно – в един клас с по-голям процент агресивни деца предложих вместо да излезем в междучасие – да се смеем 10 минути. Повярвайте ми – и до днес децата идват при мен и ми казват хайде пак да се смеем, хайде пак да си говорим“, разказа още Атанаска Темелкова. Според нея агресията има своите корени и в отношението вкъщи. Директорът на ОУ „Никола Вапцаров“ обясни, че и училището възпитава, но това прави и семейството и е необходимо да се работи не само върху поведението на децата, но и върху това на техните родители.  \r\nМилослава АНГЕЛОВА", "date": "2019.02.06", "title": "Атанаска Темелкова, ОУ „Никола Вапцаров“ – Асеновград: Любовта и доверието в очите на учениците дават сила да продължиш напред въпреки предизвикателствата в работата с уязвими групи"}
{"url": "http://www.focus-news.net/news/2019/02/06/2620455/veliko-tarnovo-41-godishen-britanski-grazhdanin-e-zadarzhan-za-shofirane-alkohol-v-kravta-i-agresivno-povedenie-sreshtu-politsai.html", "text": "41-годишен британски гражданин е задържан за шофиране  алкохол в кръвта и агресивно поведение срещу полицаи. Това съобщиха от  ОДМВР – Велико Търново . В понеделник около 23.00 ч. на ул. „Стефан Стамболов“ е извършена проверка на лек автомобил „БМВ“, управляван от 41-годишен британски гражданин. При проверка на водача за употреба на алкохол, апаратът е отчел 2,28 промила. Водачът е бил доведен в полицейското управление за изготвянето на необходимата документация в присъствието на преводач. В полицията чужденецът отказал да съдейства и демонстрирал арогантно и агресивно поведение. Той е бил задържан с полицейска мярка до 24 часа. Срещу него е започнато бързо производство.", "date": "2019.02.06", "title": "Велико Търново: 41-годишен британски гражданин е задържан за шофиране  алкохол в кръвта и агресивно поведение срещу полицаи"}
{"url": "http://www.focus-news.net/news/2019/02/06/2620454/pazardzhik-byudzhetat-na-obshtina-peshtera-za-tazi-godina-e-v-razmer-nad-21-350-000-lv.html", "text": "Бюджетът на Община Пещера за тази година е в размер над 21 350 000 лв., съобщи за  Радио „Фокус“ – Пазарджик  Стоян Йовчев от Общината. Финансовата рамка бе гласувана от мнозинството в Общинския съвет. Бюджетът бе определен като добър и ще даде възможност да продължи реализирането на програмата за управление 2015-2019 г. „В бюджета са заложени средства, с които да продължи проектирането на важни инфраструктурни проекти, с които да се кандидатства за европейско и национално финансиране. Сред тях са ремонт на Общинския пазар и ремонт на улици. Предвидени са средства за проект за изграждане на нулевоенергиен дом за възрастни хора с клас А на енергопотребление, използващ аеротермална и фотоволтанична инсталация. За изграждането на този дом Общината ще кандидатства пред Норвежката програма. Община Пещера продължава да работи и за по-достъпна администрация. По предложение на кмета Николай Зайчев, Общината ще закупи две помещения, които се намират на партерния етаж на кметство Радилово, където ще бъдат преместени услугите, които кметството предлага. От години жителите на селото се надяват да имат лесен достъп до тях. С осигуряването на необходмите 32 000 лв. за закупуването на двете помещения и още 25 000 лв. за техния ремонт, мечтата на радиловци ще се сбъдне. От тяхно име пред Общинския съвет кметът на Радилово Благой Харизанов благодари, както на общинския кмет, така и на общинските съветници, които подкрепиха бюджета“, уточни Йовчев. Той припомни, че през 2018 г., след като Община Пещера закупи частни помещения в собствената си сграда, бе открит модерен и удобен Административен център, който осигури достъпни услуги на гражданите. \r\nВ бюджета са предвидени средства и за с. Капитан Димитриево. Със постъпленията от планирана продажба на сграда в селото и дофинансиране от общинския бюджет ще бъде ремонтирана ул. „Александър Стамболийски“. Бюджетът осигурява средства и за ремонт на покрива на училищния салон. Кметът на селото Иван Златинов изтъкна, че и тази година са заложени важни за населеното място дейности. \r\nАлбена ЖИЛЕКОВА", "date": "2019.02.06", "title": "Пазарджик: Бюджетът на Община Пещера за тази година е в размер над 21 350 000 лв."}
{"url": "http://www.focus-news.net/news/2019/02/06/2620456/burgas-s-poklonenie-shte-bade-izpraten-hudozhnikat-stoyan-tsanev-na-9-fevruari.html", "text": "С поклонение ще бъде изпратен художникът Стоян Цанев на 9 февруари, от 12.00 часа в Ритуалната зала на Траурен парк – Бургас. Това съобщиха от пресцентъра на  Община Бургас . Художникът, прославил себе си и своя роден Бургас по целия свят, почина във вторник. По този тъжен повод кметът Димитър Николов изказва съболезнования на неговото семейство, колеги и приятели. „Беше толкова талантлив, че до края се съревноваваше единствено със себе си. Живя в усамотение, но не самотен. Не знам дали успя да нарисува всичко, но създаде много. И сътвореното от него ще живее дълго. Тъжен е днешният вторник – за Бургас, но и изобщо за българското изобразително изкуство. Поклон пред паметта на Стоян Цанев!“, посочи кметът Николов.", "date": "2019.02.06", "title": "Бургас: С поклонение ще бъде изпратен художникът Стоян Цанев на 9 февруари"}
{"url": "http://www.focus-news.net/news/2019/02/06/2620460/kardzhali-19-godishen-e-zadarzhan-za-agresivno-povedenie-sreshtu-politsai.html", "text": "19-годишен е задържан за агресивно поведение срещу полицаи. Това съобщиха от  ОДМВР – Кърджали . 19-годишен е задържан снощи в 23.10 часа в управлението. Инцидентът станал на бул. „България“, където е бил спрян лек автомобил „Мерцедес“, управляван от 19-годишния. В хода на проверката единият от пътниците в колата отказал да се легитимира и възникнал спор. Последвал отказ да бъдат изпълнени полицейски разпореждания и избутване на служителя на реда. По случая е образувано бързо производство, което е съпроводено със съпротива срещу орган на властта, изпълняващ задълженията си по опазване на обществения ред.", "date": "2019.02.06", "title": "Кърджали: 19-годишен е задържан за агресивно поведение срещу полицаи"}
{"url": "http://www.focus-news.net/news/2019/02/06/2620457/dzhumhuriet-bivshiyat-turski-premier-ahmet-davutoglu-obmislya-nov-politicheski-proekt.html", "text": "Бившият министър-председател на Турция Ахмет Давутоглу „провежда сондажи” за създаването на нова партия пише  вестник „Джумхуриет” . Намеренията да това оповести бившия му „почетен съветник” и журналист – Етиен Махчупян, в политическото предаване „Лице в лице” по ТВ 5. Той отговори на въпрос за твърденията относно нов политически проект след местните избори в Турция на 31 март по следния многозначителен начин: „Подобни сондажи в момента има; просто не е възможно да няма такива. Понеже Турция не се управлява добре. А това се вижда от всеки. … Вътре в средите на самата управляваща Парния на справедливостта и развитието (ПСР)  има кръгове, които никак не са доволни от сегашната ситуация. А именно заради незаслужените назначения, съмнителните практики, както и самата атмосфера при провеждането на различните държави търгове.”. \r\nПревод и редакция:", "date": "2019.02.06", "title": "„Джумхуриет”: Бившият турски премиер Ахмет Давутоглу обмисля нов политически проект"}
{"url": "http://www.focus-news.net/news/2019/02/06/2620459/kyustendil-2-mln-leva-shte-badat-izrazhodvani-za-remont-na-ulitsi-i-ulichna-infrastruktura-v-dupnitsa.html", "text": "2 млн. лева ще бъдат изразходвани за ремонт на улици и улична инфраструктура в Дупница. Това каза пред  Радио „Фокус” – Кюстендил  Христо Апостолов, пресаташе на Община Дупница. По думите му средствата са разпределени по улици в капиталовите разходи за 2019 година, гласувани заедно с бюджета на Община Дупница. От тях 1 000 000 лв. са предвидени за ремонт на ул. „Княз Ал. Батенберг“ в Дупница и малко над 1 000 0000 лв. за други улици. Предвидени са и средства за ремонт на улици в малките населени места. В края на месец февруари, след затопляне на времето, ще започне и пълната рехабилитация на 7,3 км. улични настилки и тротоар по проекта „Интегриран градски транспорт”. Средствата за ремонта идват от Оперативна програма „Региони в растеж”. Сумата включва и полагане на маркировка, както и поставяне на нови пътни знаци. \r\nВенцеслав ИЛЧЕВ", "date": "2019.02.06", "title": "Кюстендил: 2 млн. лева ще бъдат изразходвани за ремонт на улици и улична инфраструктура в Дупница"}
{"url": "http://www.focus-news.net/news/2019/02/06/2620463/", "text": "Преправен газов пистолет и боеприпаси са иззети от вила. Това съобщиха от  ОДМВР – Кърджали . Преправен газов пистолет и боеприпаси са били открити от полицаи от РУ - Кърджали при проверка на помещение във вила в Кърджали. Намерените оръжия са иззети и са на съхранение в полицейското управление. Сектор „Криминална полиция“ продължава работата по случая. Предприети са действия за установяване и издирване на собственика на пистолета и боеприпасите.", "date": "2019.02.06", "title": "Кърджали: Преправен газов пистолет и боеприпаси са иззети от вила"}
{"url": "http://www.focus-news.net/news/2019/02/06/2620461/blagoevgrad-zam-kmetat-hristina-shopova-nagradi-otlichenite-detsa-pusnali-pisma-v-kutiyata-na-dyado-koleda.html", "text": "Зам.- кметът на Благоевград Христина Шопова награди отличените деца, пуснали писма в кутията на Дядо Коледа, предаде репортер на  Радио „Фокус“ - Пирин . Децата имаха възможност да пускат своите писма с желания в кутията на Дядо Коледа, която беше разположена под елхата на централния площад в града. Инициативата, която се провежда за поредна година в Благоевград, е по идея на кмета д-р Атанас Камбитов и екипа му. Тя има за цел да насърчи въображението на малките жители на Благоевград и да ги зарадва, сбъдвайки желания. И тази година, децата са проявили креативност, като са подготвили собственоръчно красиви цветни картички и рисунки. В кутията има пуснато и видеопослание до Белобрадия старец, записано на диск.Специално назначена комисия разгледа писмата. Избраните единодушно от журито писма и рисунки бяха предоставени на кмета на община Благоевград д-р Атанас Камбитов, който да сбъдне съкровени детски желания. В кутията са били пуснати около 2 000 писма, а на 10 от децата им бяха изпълнени желанията. \r\n„Инициативата с писмата до Дядо Коледа се превърна в една от най-приятните и с нея започва положително началото на годината“, коментира Христина Шопова. Тя благодари на родителите на децата, че ги подкрепят в тази инициатива. „Писмата през годините стават все повече и повече, а това още повече затруднява комисията. Хубаво е, че по този начин децата се стимулират да изразят желанията си“, каза Шопова. Костадин Любенов получи желания от него робот. Йоана Георгиева вече има преносима тонколонка. Христина Шопова подари също товарен влак, видеокамера, интерактивно коте, химична лаборатория. Най-иновативното писмо бе на диск и детето получи мобилен телефон. Валери вече пък е горд собственик на зайче, което ще носи името Пухчо. Тази година бе отличено писмото на Кари, която се пожела семейна екскурзия. \r\nЛора КАЛЧЕВА", "date": "2019.02.06", "title": "Благоевград: Зам.- кметът Христина Шопова награди отличените деца, пуснали писма в кутията на Дядо Коледа"}
{"url": "http://www.focus-news.net/news/2019/02/06/2620465/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "На 3 февруари 2018 година, след тежко боледуване и месеци прекарани в столична болница, от този свят си отиде големият български актьор и почетен гражданин на Симитли – Николай Кимчев, затова в днешното издание на предаването  „Симитли – минало, настояще и бъдеще“  на  Радио „Фокус“ – Пирин  няма да говорим за актуални теми и проблеми, нито за фестивали, а ще посветим цялото издание именно на Кимата, както го наричаха неговите приятели и всички онези, които го обичаха като актьор, певец и творец. До 16.00 часа само на нашите честоти ще имате възможността да научите повече за неговия живот, а също така ще чуем едни от най-хубавите български песни, които той изпя приживе. Наш гост в предаването ще бъде Снежана Стоименова, зам.-председател на сдружение „Хора и традиции“ и един от близките приятели на Кимчев. Очакваме и вас, нашите слушатели, на телефоните в студиото 0885 303 373 и 073/ 88-55-81, както и на e-mail: pirin@focus-news.net, за да ни разкажете за Ваши лични спомени, свързани с Кимчев, или да споделите мнението си за него като част от българското театрално и музикално изкуство. \r\nПредаването   се излъчва на честотите на   всяка сряда ,от 15.00 до 16.00 часа, с водещ Ливия Нинова.", "date": "2019.02.06", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2019/02/06/2620466/antoaneta-bares-nkiz-tryabva-da-se-interesuvame-ot-inovatsii-ot-po-kreativni-nachini-na-obuchenie-i-ot-tova-kakvi-kadri-tarsi-biznesat.html", "text": "Трябва да бъдем по-гъвкави, да се интересуваме от иновации, от възможности за по-креативни начини на обучение, от това какви кадри търси бизнесът. Това каза изпълнителният директор на „Национална компания индустриални зони“ ЕАД Антоанета Барес по време на Кръгла маса на тема „Бизнес и образование - перспективи и предизвикателства“, предаде репортер на  Агенция „Фокус“ . „Правим тази среща, за да има обратна връзка между инвеститорите и бизнеса, да могат да работят заедно, в една и съща посока. За да може бизнесът да знае какво обучават университетите. А университетите да сверяват часовника си какво търси бизнесът, как си представя кадрите си и какви кадри търси“, заяви тя. „Изпълняваме функциите си, осигуряваме местоположението, инфраструктура за проектите. Искаме да помогнем на инвеститорите с възможността за добри кадри“, посочи Антоанета Барес. „Партньорството с университетите е важен елемент от нашата работа“, изтъкна тя. \r\nБиляна ИВАНОВА", "date": "2019.02.06", "title": "Антоанета Барес, НКИЗ: Трябва да се интересуваме от иновации, от по-креативни начини на обучение и от това какви кадри търси бизнесът"}
{"url": "http://www.focus-news.net/news/2019/02/06/2620468/shumen-provali-se-izvanrednoto-obshto-sabranie-na-sadruzhnitsite-na-vik.html", "text": "Провали се извънредното Общо събрание на съдружниците на ВиК - Шумен, предаде репортер на  Радио „Фокус“ - Шумен . „Представителят на държавата не прие предложената точката от дневния ред, реално заседанието  приключи преди да започне. Не стигнахме изобщо до гласуване на решение на Общото събрание. Не можахме дори да формираме дневен ред по предварително обявената точка“, заяви Росица Антонова, заместник-кмет по икономическо развитие в община Шумен пред журналисти след заседанието, което беше закрито за медии. Тя обясни, че представителят на държавата е предложил да се направи обстоен анализ на действащата цена на водата, с цел преценка на необходимостта за нейното намаляване. Т \r\nя припомни, че държавата притежава 51% от акциите в дружеството. В изпратеното по-късно от ВиК прессъобщение до медиите, се посочва, че представителят на държавата Иван Крачунов е гласувал против предложения дневен ред, тъй като според заповед РД-02-14-55/18.01.2019 г. на министъра на регионалното развитие и благоустройството Петя Аврамова се касае за вземане на решение по въпрос, който е извън определените в Търговския закон компетенции на Общото събрание на съдружниците. Присъствалите съдружници са възразили на направеното предложение за анализ от страна на Иван Крачунов, с оглед на това, че нямат мандат от своите Общински съвети да гласуват по такова предложение, те настояха събранието да протече по предварително обявения дневен ред, на което представителят на Регионалното министерство гласува против. Извънредното общо събрание на „ВиК - Шумен“ бе свикано с една единствена точка-  вземане на решение за намаляване на цената на водата от 3,40 на 3,30 лв. за кубичен метър. \r\nИвелина ИВАНОВА", "date": "2019.02.06", "title": "Шумен: Провали се извънредното Общо събрание на съдружниците на ВиК"}
{"url": "http://www.focus-news.net/news/2019/02/06/2620467/spetsializiranata-prokuratura-obvini-shestima-dushi-za-razprostranenie-na-narkotitsi-v-stolichniya-zhk-druzhba.html", "text": "Специализираната прокуратура привлече като обвиняеми шест лица за участие в организирана престъпна група за разпространение на наркотици в София. Това съобщиха от пресцентъра на  Специализираната прокуратура . \r\nТе са задържани на 31 януари 2019 г. при операция на ГДБОП и Специализираната прокуратура в столичния ж.к. „Дружба“. \r\nСъбраните по досъдебното производство доказателства сочат, че групата е била сформирана на 1 август 2017 г. Всеки от участниците е изпълнявал строго определени функции по доставянето, разфасоването на дози и разпространението на наркотичните вещества – предимно кокаин, амфетамини и марихуана. \r\nПо време на специализираната операция са претърсени 14 адреса, ползвани от участници в групата. В 13 от тях са намерени и иззети различни количества наркотици, както и електронна везна. Двама от обвиняемите складирали и съхранявали готовата за продажба разфасована дрога в противопожарните табла на междуетажните стълбищни площадки в жилищните си блокове. \r\nГрупата е била следена от служители на ГДБОП около 6 месеца. В хода на разследването са използвани специални разузнавателни средства, разпитани (в т.ч. пред съдия) са множество свидетели, сред които и наркозависими купувачи. \r\nНа 2 февруари 2019 г., по искане на Специализираната прокуратура, Специализираният наказателен съд определи мярка за неотклонение „Задържане под стража“ за всеки от шестимата обвинени. Съдът прие, че е налице обосновано предположение да са извършили престъпленията, за които са обвинени, както и че могат да се укрият или да извършат друго престъпление. \r\nОпределените мерки за неотклонение могат да бъдат обжалвани пред Апелативния специализиран наказателен съд.", "date": "2019.02.06", "title": "Специализираната прокуратура обвини шестима души за разпространение на наркотици в столичния ж.к. „Дружба“"}
{"url": "http://www.focus-news.net/news/2019/02/06/2620462/ministar-rumen-porozhanov-sobstvenitsite-na-evtanazirani-praseta-v-selo-tutrakantsi-kray-varna-shte-badat-obezshteteni-s-obshto-30-000-leva.html", "text": "Малко под 30 000 лева ще бъдат изплатени на всички стопани от село Тутраканци, чиито животни бяха евтаназирани през лятото във връзка с борбата с Африканската чума. Това каза при посещението си край Варна министърът на земеделието, горите и храните Румен Поражанов, предаде репортер на  Радио \"Фокус\"-Варна . Той обясни, че обезщетения ще бъдат изплатени за 90 умъртвени прасета. Цените са изчислени на база на протоколите, издадени от Областната дирекция по безопасност на храните, както и по килограми, и пазарна стойност на животните. \r\nДиана СТОЕВА", "date": "2019.02.06", "title": "Министър Румен Порожанов: Собствениците на евтаназирани прасета в село Тутраканци край Варна ще бъдат обезщетени с общо 30 000 лева"}
{"url": "http://www.focus-news.net/news/2019/02/06/2620469/plovdiv-v-grada-shte-badat-otbelyazani-146-godini-ot-tragichnata-gibel-na-apostola-na-svobodata-vasil-levski.html", "text": "С поклонение пред паметника на Васил Левски на централната алея в парк „Бунарджика“ в Пловдив от 11.00 часа на 19 февруари 2019 г., вторник, ще бъде отбелязана 146-та годишнина от трагичната гибел на Апостола на Свободата Васил Левски. Това съобщиха от  Община Пловдив . Преди това, в 10.00 часа, в Църквата „Св. св. Петър и Павел“ ще бъде отслужена панихида. \r\nСлово пред паметника ще произнесе Христо Христов от Общински комитет „Васил Левски“ Пловдив, а водещ на възпоменателното събитие ще е актрисата от Драматичен театър – Пловдив – Мария Генчева. \r\nВ церемонията по традиция ще участват представителни формирования от Пловдивския гарнизон – почетна рота, военен духов оркестър и венценосци,  членове на Общински Комитет „Васил Левски”, Пловдив и Комитет „Родолюбие”. \r\nВ общоградското възпоменание и полагането на венци и цветя ще се включат кметът на Община Пловдив, председателят на Общинския съвет-Пловдив, областният управител, заместник-кметове и представители на общинската администрация и Областната администрация, кметове на райони, общественият посредник за община Пловдив, Командването на Пловдивския гарнизон, представители от армията, църквата, образователни и културни институции, политически и обществени организации, граждани и медии.", "date": "2019.02.06", "title": "Пловдив: В града ще бъдат отбелязани 146 години от трагичната гибел на Апостола на Свободата Васил Левски"}
{"url": "http://www.focus-news.net/news/2019/02/06/2620458/spetsializiraniyat-sad-proveryava-vazmozhnostite-tsvetan-vasilev-da-dade-obyasneniya-po-deloto-ktb.html", "text": "Специализираният наказателен съд ще провери какви са възможностите банкерът Цветан Василев да даде обяснения по делото за присвояването на над 2 милиарда и половина лева от Корпоративна търговска банка, предаде  БНР . Запитване ще бъде изпратено както до българските правосъдни органи, така и до Сърбия, където от повече от четири години се намира мажоритарният собственик на фалиралата банка.   \r\nВъпросът за осигуряване на възможност на Цветан Василев да дава обяснения беше поставен от адвоката му Константин Симеонов. Прокуратурата беше против, но съдия Вержиния Петрова обяви, че ще направи проучване какви са техническите възможности, защото \"никога съдът не може да лиши подсъдимия от правото му да даде обяснение\". \r\nВъзможностите са видеоконферентна връзка или разпит по делегация, но тепърва ще се изяснява възможни ли са и дали въобще сръбските власти, които от 4 години не се произнасят по искането на прокуратурата Василев да бъде екстрадиран в България, ще се съгласят на какъвто и да дистанционен разпит. \r\nОт останалите 17 подсъдими по делото „КТБ“ обяснение днес даде само един – бившият изпълнителен директор на банката Георги Христов, който каза, че всички правила, по които се е управлявала банката, са били одобрени от Надзорния съвет на БНБ. \r\nДелото продължава на 12 и 13 март с разпит на свидетели.", "date": "2019.02.06", "title": "Специализираният съд проверява възможностите Цветан Василев да даде обяснения по делото КТБ"}
{"url": "http://www.focus-news.net/news/2019/02/06/2620472/burgas-kukleniyat-teatar-poluchi-dve-nominatsii-za-nagradite-ikar.html", "text": "Кукленият театър в Бургас получи две номинации за тазгодишното издание на наградите „Икар“. Това съобщиха от пресцентъра на  Община Бургас . Първата от тях е за постижение в кукленото изкуство на Десислава Минчева-Тодорова за Филифьонката и Неделина Роселинова за Гафсата във „Филифьонката, която вярваше в бедствия“ от Туве Янсон, по сценарий и режисура на Петър Тодоров. Втората номинация е в категорията „Спектакъл“, отново за „Филифьонката, която вярваше в бедствия“.", "date": "2019.02.06", "title": "Бургас: Кукленият театър получи две номинации за наградите „Икар“"}
{"url": "http://www.focus-news.net/news/2019/02/06/2620470/veliko-tarnovo-svetiyat-pat-pohod-po-stapkite-na-sv-ivan-rilski-e-sabitie-chast-ot-kulturniya-kalendar-na-obshtinata-za-2019-g.html", "text": "„Светият път“ – поход по стъпките на Св. Иван Рилски е събитие, част от културния календар на Община Велико Търново за 2019. Общината е съорганизатор, а основните инициатори са търновците Евгени Коев и Паскал Пиперков, каза за  Радио „Фокус“ – Велико Търново  Нелина Църова, директор на Дирекция „Култура, туризъм, и международни дейности“ в Община Велико Търново. Тя припомни, че идеята е била част от проектите, включени в кандидатурата на града за Европейска столица на културата 2019. Причината то да се случи през настоящата година е, че инициативата изисква много време за подготовка. „Огромна благодарност трябва да отправя към Евгени Коев и Паскал Пиперков, хората които са моторът на тази идея. Те успяха да привлекат много съмишленици. Успяха да свършат много работа във възстановяване на обекти, паметници на културно-историческото наследство, част от които на много недостъпни места. Това е една възрожденска дейност, една много тежка и упорита работа, която направиха. Така, че Община Велико Търново с радост става техен поддръжник и партньор“, поясни още Църова. \r\nВ момента се изготвя конкретният маршрут, по който ще преминат поклонниците. Те ще тръгнат от Велико Търново в началото на юли. Крайната точка ще е Рилският манастир, в който трябва да пристигнат на 31 юли. \r\nЛуиза ТРАНЧЕВА", "date": "2019.02.06", "title": "Велико Търново: „Светият път“ – поход по стъпките на Св. Иван Рилски е събитие, част от културния календар на Общината за 2019 г."}
{"url": "http://www.focus-news.net/news/2019/02/06/2620475/bsp-sofiya-organizira-bezplatna-yuridicheska-priemna-za-grazhdani-na-7-fevruari.html", "text": "Гражданите ще получат безплатни юридически консултации на 7 февруари в постоянната приемна на БСП – София (ул. \"Леге\" № 10, ет. 1). Това съобщиха от пресцентъра на  ГС на БСП София . Юристите ще бъдат на разположение на софиянци от 15.00 до 18.00 часа.", "date": "2019.02.06", "title": "БСП - София организира безплатна юридическа приемна за граждани на 7 февруари"}
{"url": "http://www.focus-news.net/news/2019/02/06/2620473/zam-ministar-liliya-ivanova-nkiz-pregovarya-s-20-potentsialni-investitori-za-nad-160-mln-leva-investitsii-i-1000-novi-rabotni-mesta.html", "text": "В момента „Националната компания индустриални зони“ ЕАД преговаря с 20 потенциални инвеститори, очакваните инвестиции са над 160 млн. лева, а новите работни места са 1000. Това каза зам.-министърът на икономиката Лилия Иванова на кръгла маса на тема „Бизнес и образование - перспективи и предизвикателства“, предаде репортер на  Агенция „Фокус“ . „Създаването на нови индустриални зони е един от основните ни приоритети. Развитието на индустриални зони е важен фактор за привличане на инвестиции“, посочи тя. „Основната движеща сила за реализация на тези цели е екипът на НКИЗ“, изтъкна Лилия Иванова. „Екипът с енергия, логичност и последователност постигна много успехи“, заяви тя и обърна внимание, че за последните 10 години дружеството за първи път е на печалба. „Този успех не е случаен. За последните 10 години са направени инвестициите за над 550 млн. лева, 2500 са осигурените работни места“, обяви Лилия Иванова. „Важно е бизнесът и образованието да създават общи визии и добри политики“, каза още зам.-министърът. \r\nБиляна ИВАНОВА", "date": "2019.02.06", "title": "Зам.-министър Лилия Иванова: НКИЗ преговаря с 20 потенциални инвеститори за над 160 млн. лева инвестиции и 1000 нови работни места"}
{"url": "http://www.focus-news.net/news/2019/02/06/2620471/dha-makron-opovesti-24-april-za-ofitsialen-den-na-armenskiya-genotsid-vav-frantsiya-ankara-e-byasna.html", "text": "Президентът на Франция Емануел Макрон оповести 24 април като официален „Ден на арменския геноцид” в страната, предаде  информационната агенция ДХА . Преди да бъде избран за държавен глава, Макрон даде дума на арменската диаспора във Франция по този въпрос и сега си изпълни обещанието. По този начин дата 24 април влиза в календара на официалните дни във Франция. Досега 24 април беше отбелязван с церемонии само на местата със значителна арменска диаспора. Отсега нататък такива възпоменателни церемонии ще се провеждат във всички райони на Франция.  \r\nПоследва моментална реакция на Анкара от говорителя на Президентството Ибрахим Калън, който „силно порица действията на френския президент Макрон.” Според него, твърденията за арменски геноцид „нямат никакви правни основания, противоречат на историческата истина и са откровена политическа лъжа.”. Освен това Ибрахим Калън обръща внимание на политическите проблеми на Емануел Макрон вътре в страната, които според него го „карат да използва исторически събития като политическо средство”, посочва още ДХА. \r\nПревод и редакция:", "date": "2019.02.06", "title": "ДХА: Макрон оповести 24 април за официален „Ден на арменския геноцид” във Франция; Анкара е бясна"}
{"url": "http://www.focus-news.net/news/2019/02/06/2620474/prezidentat-rumen-radev-vitseprezidentat-todor-kavaldzhiev-ostavi-veruyuto-che-dostoynstvoto-i-stremezhat-kam-spravedlivost-nyamat-politicheska-okraska.html", "text": "Президентът Румен Радев изпрати съболезнователно писмо до семейството и близките на Тодор Кавалджиев, вицепрезидент на Република България в периода 1997-2002 г. Това съобщиха от  прессекретариата на държавния глава . „Ще запомним Тодор Кавалджиев с изключително скромния му, дори аскетичен начин на живот. С нас ще остане и неговото верую, че достойнството и стремежът към справедливост нямат политическа окраска“, се казва в писмото на президента Румен Радев.  \r\nДържавният глава подчертава, че като вицепрезидент Тодор Кавалджиев има своя важен принос за изграждането и укрепването на президентската институция и за утвърждаването на демократичното начало и висока политическа култура в страната.  \r\n„Личният и обществен път на Тодор Кавалджиев са отражение на сложния български XX век, наситен с противопоставяне и страдание за мнозина. Отредена му беше трудна съдба, но и силен характер, с който да я посрещне. До последно Тодор Кавалджиев странеше от почести и облаги и не се страхуваше да критикува недъзите както на опонентите, така и на своите съмишленици“, заявява още в писмото си до семейството и близките на Тодор Кавалджиев президентът Румен Радев.", "date": "2019.02.06", "title": "Президентът Румен Радев: Вицепрезидентът Тодор Кавалджиев остави веруюто, че достойнството и стремежът към справедливост нямат политическа окраска"}
{"url": "http://www.focus-news.net/news/2019/02/06/2620476/prof-stati-statev-unss-ako-studentite-sklyuchvat-dogovori-s-darzhavata-tova-shte-im-dade-sigurnost.html", "text": "Ако студентите сключват договори с държавата, това ще им даде сигурност. Гарантирам, че много хора ще останат в България заради тази сигурност. Това каза ректорът на УНСС проф. Стати Статев на кръгла маса на тема „Бизнес и образование - перспективи и предизвикателства“, предаде репортер на  Агенция „Фокус“ . „Да не унижаваме студента да плаща 200 лева семестър и 30 лева общежитие, а държавата да му ги плати. Да му отпусне стипендия и той да подпише договор, че ще работи в България 5 години. Това много му харесва на бизнеса, но да дойдат да се договорим“, коментира проф. Статев. „Един нерешен въпрос напоследък криво се изважда от бизнеса. Няма да говоря с имена и структури“, посочи той. „От национално представителна организация се извади парче от нещо, което сме предложили отдавна. Подкрепи го шеф на втора такава, други двама са против- за ролята на бизнеса в подготовката на кадри“, обясни Стати Статев. „Трябва да признаем нещо много просто. Младежите ни отиват да учат в чужбина по много причини- една от тях е не, че образованието ни е лошо, а защото не виждат собственото си развитие в България“, заяви ректорът на УНСС. „Много работа се свърши по промяната в учебните планове на специалностите, наименованията и учебните програми за всеки курс“, обърна внимание той. Според него това е допринесло за много по-близки и плътни контакти с професионалисти от практиката. „Приключи успешно първата фаза на студентските практики, финансирани от МОН. Очакваме през февруари и март да тръгне втората фаза, поради това, че първата беше изключително успешна“, обяви проф. Статев и отчете като успех и създаването на центровете за професионално обучение. \r\nБиляна ИВАНОВА", "date": "2019.02.06", "title": "Проф. Стати Статев, УНСС: Ако студентите сключват договори с държавата, това ще им даде сигурност"}
{"url": "http://www.focus-news.net/news/2019/02/06/2620464/plovdiv-obshtina-sadovo-shte-zakupi-oshte-edin-avtomobil-s-koyto-da-se-nablyudavat-zemedelskite-zemi-gorskiyat-fond-i-nezkonnite-smetishta.html", "text": "Община Садово ще закупи още един автомобил, с който да се наблюдават земеделските земи, горският фонд и незконните сметища, каза за  Радио „Фокус“-Пловдив  кметът на Садово Димитър Здравков. Той добави, че предимно незаконна сеч има по поречието на реките Марица и Чая, в горите над селата Богданица и Ахматово. „В село Богданица хора от съседни общини сечаха дърва за продан, но мисля, че съвместно с Горското стопанство успяхме да се справим  този проблем миналата година. Най-вече от ромското население има голям проблем с незаконната сеч“, каза още кметът. По думите му около всяко населено място има нерегламентирани сметища.  \r\n„Все още хората не разбират, че изхвърлянето на тези боклуци води до много големи разходи на Общината, защото ние изпращаме техника, ресурс и това, което е изхвърлено, трябва да го предепонираме или да го транспортираме до регионалното сметище в  Асеновград. За 2019 година такса смет, която плащаме към държавата по Закона за управление на отпадъците,  е увеличена с 12 лева. Това също утежнява бюджета. На година изхвърляме около 4 тона боклук, което означава, че с около 50 хил. лева се утежнява бюджета  за сметопочистване. През предходните години отново имаше увеличение“, отбеляза Здравков. Той добави, че от Националното сдружение на общините има официално искане към държавата за намаляване на такса смет. \r\nМария РУСЕВА", "date": "2019.02.06", "title": "Пловдив: Община Садово ще закупи още един автомобил, с който да се наблюдават земеделските земи, горският фонд и незконните сметища"}
{"url": "http://www.focus-news.net/news/2019/02/06/2620478/vratsa-avariya-po-saorazhenie-na-eso-nalaga-izklyuchvane-na-elektrozahranvaneto-v-kozloduy-chez-osiguryava-alternativno-zahranvane-za-bolnitsata-v-grada.html", "text": "Поради авария по съоръжение, собственост на Електроенергийния системен оператор (ЕСО), в 14.50 часа ще бъде изключено електрозахранването на град Козлодуй. Това съобщиха от пресцентъра на  ЧЕЗ . Изключването ще продължи до приключване на ремонтните дейности на ЕСО. \"ЧЕЗ Разпределение\" осигурява алтернативно електрозахранване на болницата в град Козлодуй.", "date": "2019.02.06", "title": "Враца: Авария по съоръжение на ЕСО налага изключване на електрозахранването в Козлодуй, ЧЕЗ осигурява алтернативно захранване за болницата в града"}
{"url": "http://www.focus-news.net/news/2019/02/06/2620480/stara-zagora-krazhba-na-lavandulovi-nasazhdeniya-na-stoynost-okolo-2300-leva-e-izvarshena-v-selo-dolno-izvorovo.html", "text": "Кражба на лавандулови насаждения на стойност около 2300 лева е извършена в село Долно Изворово. Това съобщиха от  ОДМВР – Стара Загора . На 5 февруари в РУ - Казанлък се е явил 48-годишен мъж от с. Енина. Той заявил, че на 4 февруари, около 19.00 ч., в землището на с. Долно Изворово, е извършена кражба на лавандулови насаждения на стойност около 2300 лв. Образувано е досъдебно производство за престъпление.", "date": "2019.02.06", "title": "Стара Загора: Кражба на лавандулови насаждения на стойност около 2300 лева е извършена в село Долно Изворово"}
{"url": "http://www.focus-news.net/news/2019/02/06/2620481/komisiyata-oprostyava-sigurniya-transgranichen-dostap-na-grazhdanite-do-zdravni-danni.html", "text": "Комисията представя пакет от препоръки за създаването на сигурна система, която ще позволи на гражданите да имат достъп до своите електронни здравни досиета във всички държави членки. Понастоящем възможностите на европейските граждани за достъп до електронните им здравни досиета в рамките на ЕС значително се различават в отделните държави, съобщава  представителството на ЕК в България . \r\nКомисар Мария Габриел, която отговаря за цифровата икономика и цифровото общество, заяви: Като част от усилията ни да предоставим на гражданите на ЕС достъп до сигурни и висококачествени цифрови услуги днешната инициатива ще помогне на пациентите да получават медицинска помощ навсякъде в ЕС, включително при спешни случаи. Предложената рамка на ЕС за обмен на електронни здравни досиета ще даде възможност на лекарите и на другите медицински специалисти да оказват по-ефикасна и по-ефективна медицинска помощ.  \r\nДържавите членки вече са започнали да осигуряват достъп и възможности за трансграничен обмен на част от информацията, съдържаща се в електронните здравни досиета.  \r\nС днешните препоръки се предлага държавите членки да разширят тази практика за още три вида информация от здравното досие, а именно за лабораторни изследвания, епикризи, резултати от образна диагностика и медицинското им разчитане. Наред с това тази инициатива проправя пътя за разработването на техническите спецификации, които следва да се използват за обмена на здравни досиета във всеки отделен случай.  \r\nВ резултат на това достъпът до пълните лични здравни досиета в целия ЕС може да донесе огромни ползи за европейските граждани.", "date": "2019.02.06", "title": "Комисията опростява сигурния трансграничен достъп на гражданите до здравни данни"}
{"url": "http://www.focus-news.net/news/2019/02/06/2620477/smolyan-riosv-i-obshtinata-vzimat-merki-za-prechupeno-ot-snega-vekovno-darvo.html", "text": "РИОСВ – Смолян и община Смолян провериха пострадало от обилния снеговалеж вековно дърво в града във връзка с публикации в медиите. Това съобщиха от пресцентъра на  РИОСВ - Смолян . На 29 януари експерти от инспекцията и общината установиха, че 300-годишният чинар е с множество пречупени клони с различен диаметър, като част от тях са вплетени в кабели на електропреносната мрежа, което създава предпоставки за аварии. \r\nНа Община Смолян, която стопанисва вековното дърво, е дадено предписание за отстраняване на пречупените клони и обезопасяване на терена около него. При последваща проверка от РИОСВ е констатирано, че предписаните дейности са извършени. След предприетите от страна на институциите мерки се очаква успешно възобновяване на 300-годишния чинар, който е една от забележителностите на града.", "date": "2019.02.06", "title": "Смолян: РИОСВ и Общината взимат мерки за пречупено от снега вековно дърво"}
{"url": "http://www.focus-news.net/news/2019/02/06/2620482/pleven-parvite-uspeshni-urologichni-robot-asistirani-operatsii-v-universitetska-bolnitsa-sveta-marina-izvarshi-ekipat-na-dotsent-nikolay-kolev.html", "text": "От януари 2019 година УМБАЛ „Света Марина“ – Плевен прилага натрупания 10-годишен опит в роботизираната хирургия в гинекологията при лечението на своите пациенти. Това съобщиха от пресцентъра на  Медицински университет – Плевен . Болницата вече разполага с роботизирана система da Vinci от последно поколение, с която се извършват робот-асистирани операции в гинекологията, урологията и общата хирургия. Роботизираната хирургия е нова философия, която промени бъдещето на хирургията въобще. С въвеждането на новата роботизирана система в клиничната практика се наблюдават по-добри резултати в оперативната и лечебната дейност. Доказани са многобройните ползи за пациентите при прилагането на роботизираната хирургия: минимално инвазивна хирургия, прецизност и безопасност за пациента, без разрези и белези, ниска кръвозагуба, намаляване на постоперативната болка и дискомфорт, съкращаване на болничния престой, бързо възстановяване и връщане на пациентите към нормален социален живот.  \r\nОт началото на годината в УМБАЛ „Света Марина“ – Плевен екипът на доц. д-р Николай Колев прилага натрупания деветгодишен опит в урологичната роботизирана хирургия при лечението на своите пациенти. Факт са първите 3 успешни операции на пациенти с карцином на простатната жлеза. Пациентите вече са изписани в максимално кратък срок, с нормална възможност за уриниране (микция). През следващите седмици са планувани за операция още трима пациенти.  \r\nДо момента за период от 9 години доцент д-р Николай Колев и неговият екип имат извършени общо над 100 операции с роботизираната система Да Винчи. Първата в България робот-асистирана радикална простатектомия (отстраняване на простатната жлеза) е извършена на 10. 05. 2010 г. като демонстрационна операция от проф. Отавио Де Кобели от Европейския Онкологичен Институт, Милано, Италия. Първата нефректомия (отстраняване на бъбрек) е извършена на 10.11.2010 г. от  проф. д-р Григор Горчев и доц. д-р Николай Колев. Първата робот-асистирана радикална простатектомия, извършена от български екип, е осъществена на 03.10.2011 г. под ръководството на доц. д-р Николай Колев като хирург на конзола. С това се дава официален старт на развитието на роботизираната хирургия в урологията в България и започва изграждането на първия български урологичен екип за работа с роботизираната система. В УМБАЛ „Света Марина“ – Плевен хирурзите в урологичния екип са трима: доц. Николай Колев, д.м. – хирург на конзола, д-р Боян Атанасов и д-р Александър Ванов.  \r\nУрологичният екип в  УМБАЛ „Света Марина“ – Плевен извършва робот-асистирани операции за лечение на всички видове злокачествени заболявания на отделителната и мъжката полова система – отстраняване на простатна жлеза, резекция на тумор на бъбрек, радикално премахване на бъбрек, радикално отстраняване на пикочен мехур, дисекция на метастатични ретроперитонеални лимфни възли. Отлични са резултатите и при пластични и реконструктивни операции на уретер, бъбречно легенче, както и фистули. Могат да се извършват роботизирани операции, засягащи всички органи в коремната кухина, благодарение на опита на пионерите в роботизираната гинекологична хирургия проф. Григор Горчев и проф. Славчо Томов, както и на водещите хирурзи в лапароскопската хирургия - д-р Димитър Цанков и д-р Минко Михов. Възможността за осъществяване на мултидисциплинарен екип и подход е важна тенденция в лечението на онкологичните заболявания. Това превръща Университетска Болница „Света Марина“ - Плевен във водещ център за роботизирана хирургия в България, където могат да бъдат лекувани пациенти  с напреднали онкологични заболявания, изискващи съвместното участие на уролози, гинеколози и хирурзи. \r\nДоцент Николай Колев описва предимствата на този тип хирургия с робота от последно поколение Да Винчи така: „Основните предимства са отличната видимост при голямо увеличение на фини структури, лесната работа с прецизни инструменти. Инструментите могат да се огъват и завъртат с много по-голяма гъвкавост от човешката китка. Те имат 7-осева подвижност, което позволява извършване на прецизна тъканна дисекция и различни методи на вътрешни шевове, дори при много сложни случаи и труден достъп до оперативното поле. При операции за простатен карцином това дава възможност за пълно запазване на нервните снопове, вследствие на което и възможност за нормална микцията и потентност на пациентите. Роботизираната хирургия предлага по-малка кръвозагуба, по-къс болничен престой, по-ниско ниво на следоперативната болка, по-ниска честота на усложненията и по-бързо възстановяване в сравнение с отворените операции“. Урологът изтъква и множеството предимства на робот-асистираната хирургия пред лапароскопските и отворени операции: възможност за 3D образ на хирургичното поле с до 10-15 кратно увеличение. Операторът може да управлява всичките четири ръце на роботизираната система едновременно, докато гледа през стереоскопичен монитор с висока резолюция, който предоставя детайлизирана триизмерна картина на оперативното поле, по-добра от тази, която човешкото око може да осигури. Роботизираната система повтаря движенията на оператора в съотношение от 3 до 5 към 1, като по този начин елиминира физиологичните грешки на човешките ръцете и защитава пациента. \r\nСистемата позволява на хирурга да оперира с повишена сръчност и прецизност, които са особено важни при нервосъхраняващата радикална простатектомия.  \r\nДоцент Колев оценява мястото на робот-асистираните урологични операции така: „В САЩ над 90% от операциите за простатен карцином се извършват с роботизирана система Да Винчи, подобен е процентът и при карцином на бъбрека. Във водещите европейски държави този процент е около 70%, а при нас около 50%. Годишно в целия свят се правят по 5 милиона операции с робота da Vinci. На роботизираната система работят 43 000 сертифицирани хирурзи в 66 държави, в 4 400 болници“.", "date": "2019.02.06", "title": "Плевен: Първите успешни урологични робот-асистирани операции в Университетска Болница „Света Марина“ извърши екипът на доцент Николай Колев"}
{"url": "http://www.focus-news.net/news/2019/02/06/2620484/greta-gancheva-mon-zanimaniyata-po-interesi-za-uchenitsite-shte-startirat-v-nachaloto-na-vtoriya-ucheben-srok-na-godinata.html", "text": "Заниманията по интереси за учениците ще стартират в началото на втория учебен срок на тази година. Това каза в интервю за  Агенция „Фокус“  директорът на Дирекция „Приобщаващо образование“ към Министерството на образованието и науката (МОН) Грета Ганчева във връзка с въвеждане на занимания по интереси в учебните заведения. „Децата са направили своите заявки чрез анкети, които училищата са предоставили сред тях. Те са избрали своите тематични направления, по които искат да бъдат включени по заниманията по интереси“, обясни тя. По думите ѝ Наредбата за приобщаващото образование определя няколко приоритетни тематични направления, сред които са природните науки, математиката, технологиите, изкуствата, културата, гражданското и екологично образование и спорт. „Заниманията по интереси се организират от училищата и ще се провеждат в тях, но има възможност да се състоят и извън тях“, коментира Ганчева. Тя посочи, че това може да става в музеи, читалища и различни културни институции -  места, където е подходящо да се организира конкретно занимание по интереси, така че да има отвореност на училището към външни институции и стопански организации, които могат да предоставят най-интересните занимания за деца, и да бъдат полезни за тяхното развитие. Заниманията по интереси могат да се провеждат в клубове, състави, ансамбли и др. Грета Ганчева изтъкна, че единственото изискване е училищата да реализират 40% от тематичните направления в областите  -дигитална креативност, природни науки, математика и технологии. „Учениците могат да изберат и други занимания, извън тези тематични направления, според техните желания, възможности и съгласието на родителите да се включат в определени дейности“, допълни тя.   \r\nДаяна ДЮЛГЕРОВА  Пълния текст на интервюто четете по-късно в „Мнение”", "date": "2019.02.06", "title": "Грета Ганчева, МОН: Заниманията по интереси за учениците ще стартират в началото на втория учебен срок на годината"}
{"url": "http://www.focus-news.net/news/2019/02/06/2620483/sport-barselona-s-mesi-sreshtu-real-debyutno-el-klasiko-za-santyago-solari.html", "text": "Барселона приема Реал Мадрид в поредното издание на „Ел Класико“, този път в първи полуфинал за Купата на краля. Каталунците защитават трофея и ако успеят, ще влязат в историята - нито един от участниците в „Топ 5“ на първенствата в Европа няма серия от 5 поредни купи. Според последните информации Лионел Меси, който получи травма на последния мач с Валенсия, няма проблем и ще може да играе. \r\nВ другия лагер треньорът Сантяго Солари разполага с всичките си футболисти за своя дебют в „Ел Класико“. Аржентинският специалист пое тима след загубата с 1:5 на \"Hoy Камп\" и сега това е най-силният Реал в момента, който няма нищо общо с объркания и безпомощен отбор от октомври.", "date": "2019.02.06", "title": "Спорт: Барселона с Меси срещу Реал, дебютно Ел Класико за Сантяго Солари"}
{"url": "http://www.focus-news.net/news/2019/02/06/2620487/greta-gancheva-mon-zanimaniyata-po-interesi-shte-vazpitavat-uchenitsite-v-patriotichni-i-grazhdanski-tsennosti.html", "text": "Заниманията по интереси ще възпитават учениците в патриотични и граждански ценности. Това каза в интервю за  Агенция „Фокус“ директорът на Дирекция „Приобщаващо образование“ към Министерството  на образованието и науката (МОН) Грета Ганчева във връзка със заниманията по интереси. По думите ѝ тези дейносит ще развиват основните ключови компетентности на учениците, особено в областта на математиката, информатиката, технологиите и природните науки. „Подпомага се и професионалното ориентиране на учениците. Целта е всъщност да се възпитат в ценности, в патриотично, гражданско, здравно, екологично и интеркултурно възпитание. Те ще подпомогнат насърчаването на иновативното и творческо мислене, ще се насърчат дигиталните умения и креативността“, изтъкна Ганчева.   \r\nСпоред нея това са необходими елементи за тяхното личностно развитие и по-нататъшното им професионално и кариерно израстване. „Считаме, че тези занимания са изключително важни, за да подкрепят децата в образователния процес“, подчерта директорът на Дирекция „Приобщаващо образование“.  \r\nДаяна ДЮЛГЕРОВА  Пълния текст на интервюто четете по-късно в „Мнение”", "date": "2019.02.06", "title": "Грета Ганчева, МОН: Заниманията по интереси ще възпитават учениците в патриотични и граждански ценности"}
{"url": "http://www.focus-news.net/news/2019/02/06/2620488/blagoevgrad-asotsiatsiyata-na-predsedatelite-na-obshtinski-saveti-zasedava-v-grada.html", "text": "Председателят на Общински съвет Благоевград Радослав Тасков беше домакин на заседание на Управителния и Контролния съвети на Националната асоциация на председателите на общински съвети в България. Това съобщиха от пресцентъра на  Общински съвет – Благоевград . Представители на 30 български общини взеха участие в заседанието, по време на което бяха обсъдени теми, свързани с промени в Административнопроцесуалния кодекс, касаещи задълженията на местните парламенти. След дискусията УС на НАПОС подготви становище по редица законопроекти, засягащи местната власт. По време на заседанието бяха дискутирани и теми, свързани с провеждане на Годишното общо събрание на Асоциацията на председателите на общински съвети. По време на визитата си в Благоевград гостите бяха впечатлени от постигнатото по програмата за саниране, ремонтните дейности на централния площад „Георги Измирлиев“ и обновената сграда на общинска администрация. В заседанието взеха участие 30 председатели на общински съвети в страната, в това число председателят на УС на НАПОС и председател на ОбС – Созопол Красимира Германова, колегите и от Пловдив, Бургас, Силистра, Казанлък и други български общини.", "date": "2019.02.06", "title": "Благоевград: Асоциацията на председателите на общински съвети заседава в града"}
{"url": "http://www.focus-news.net/news/2019/02/06/2620490/aktsenti-v-predavaneto-belovo-gradat-na-trite-planini-na-radio-fokus-pazardzhik.html", "text": "В днешното издание на съвместното предаване  „Белово – градът на трите планини”  на  Радио „Фокус“ – Пазарджик  и  Община Белово  ще чуете какви са причините за обявяване на частично бедствено положение в село Момина Клисура. Ще разговаряме с кмета на на населеното място Георги Котев за проблемният мост, който свързва „Дунева махала“ с центъра на Момина Клисура. Ще продължим с разговор с кмета на село Аканджиево Ангел Шуманов за построените спортни съоръжения и за планираните през тази година дейности със средства от капиталовата програма. Във втората част на предаването от Севдалина Попова, старши експерт „Музейно дело“ в община Белово ще научите повече за един от ценните документи за историята на този регион – Беловската хроника.  Предаването   се излъчва всяка сряда по  , от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2019.02.06", "title": "Акценти в предаването „Белово – градът на трите планини” на Радио „Фокус“ – Пазарджик"}
{"url": "http://www.focus-news.net/news/2019/02/06/2620485/kyustendil-v-grada-se-provede-obshtestveno-obsazhdane-otnosno-izmenenieto-na-obshtiya-ustroystven-plan.html", "text": "В Кюстендил се проведе обществено обсъждане относно изменението на общия устройствен план, предаде репортер на  Радио „Фокус” – Кюстендил . На общественото обсъждане, което се проведе в заседателната зала на Община Кюстендил, присъстваха главният архитект на Община Кюстендил Стояна Чавдарова, експерти от Община Кюстендил, архитекти и заинтересовани лица. Причината за самото обществено обсъждане е необходимост от изменение на общия устройствен план за територията на община Кюстендил, приет през 2016 година от Общинския съвет. В периода на прилагането на изготвения документ са констатирани няколко явни фактически грешки, имащи значение за предвижданията на плана. Другата причина са възникнали и нови общински нужди. Стана ясно, че самото изменение на общия устройствен план се разрешава от страна на Общинския съвет в града и общественото обсъждане е в началото на самата процедура. Целта е да се направи детайлен и основателен доклад от страна на кмета на Община Кюстендил до Общинския съвет. В случай, че предложението за изменение влезе в сила, то предстоят и допълнителни обществени обсъждания, които ще представят изцяло планираните изменения. „Това е съвсем първоначално събиране и ще бъде полезно вашето присъствие”, каза главният архитект на Община Кюстендил Стояна Чавдарова. Пред присъстващите беше представена и кратка презентация относно общият устройствен план, който третира цялата територия на общината. Определя се общата структура на територията, преобладаващото предназначение, общият режим, целите и мерките. „Друг е въпросът, че с изменението на различни закони в действащото законодателство се цели общият устройствен план да реши въпроси, които реално погледнато не следва той да засяга. Необходима е по-голяма детайлизация”, каза Стояна Чавдарова. По думите й новите общински нужди са свързани с разширяване на депото за строителни отпадъци, рекултивация на закритото общинско сметище, разширяване на траурните паркове на града и селата и други. \r\nВенцеслав ИЛЧЕВ", "date": "2019.02.06", "title": "Кюстендил: В града се проведе обществено обсъждане относно изменението на общия устройствен план"}
{"url": "http://www.focus-news.net/news/2019/02/06/2620492/mariya-bencheva-regionalna-biblioteka-peyo-yavorov-burgas-zakupihme-mashina-za-chistene-na-knigi-koyato-e-edinstvenata-v-stranata-otstranyavashta-akari-i-bakterii.html", "text": "Регионална библиотека „Пейо Яворов“ – Бургас закупи машина за чистене на книги, която е единствената в страната, отстраняваща акари и бактерии. Това каза пред журналисти Мария Бенчева, директор на библиотеката, предаде репортер на  Радио „Фокус“ – Бургас . „Всички останали машини, които проверихме чистят само прах и са на принципа на прахосмукачки, като има подвижни, стационарни, по-големи и по-малки“, добави Бенчева. По думите й бактериите са вредни за хартията и чрез тези бактерии, тя може да зарази и останалите книги. „Само ние сме внесли тази машина в България. Ние сме безкрайно щастливи, че си прокарахме пътя и успяхме да закупим тази машина, защото библиотеките не разполагат с особено голям бюджет, но ние успяхме“, посочи Мария Бенчева. Тя каза още, че машината работи много добре, лесна е за поддръжка, подвижна е и има колела. „С намерение да предлагаме услуга и за гражданите, да могат да си почистват и те сами книгите. Всеки знае, че у дома особено и с влагата в нашия град, това е един голям проблем“, допълни Бенчева.  \r\nПо думите й една от основните функции на една библиотека е да съхранява книгите и да ги предаде на бъдещото поколение. „Чрез тази машина се чувстваме спокойни, че ще можем да съхраним това, което ни е завещано. Силно се надявам новата сграда на библиотеката за в бъдеще да бъде факт и там да добавим още няколко такива машини. Поканили сме експерт от университета по библиотечни и информационни технологии в София и очакваме тя да дойде, за да ни даде методически указани и да пристъпим към една консервация на редките и ценни книги“, отбеляза Бенчева. По думите й в библиотеката има и старопечатни книги, за които също трябва да се мисли освен за новите технологии, които се въвеждат, въпреки че те помагат за съхраняването на старите книги. Книгата струва 4500 долара, като има и допълнителни разходи. „Бактериите няма как да се видят с просто око, но тествахме машината, чрез наш колега, който има алергия, който след почистването на няколко книги, алергия не се прояви. Това за нас беше най-сигурният начин да разберем, че машината наистина работи“, добави Мария Бенчева. По думите й в машината има филтър, който трябва да се сменя на шест месеца, както и ултравиолетови лампи, които също на шест месеца трябва да се подменят, според зависи от това с какво темпо работи машината, освен това тя е безвредна за хората, които работят с нея. \r\nМария КУРТЕВА", "date": "2019.02.06", "title": "Мария Бенчева, Регионална библиотека „Пейо Яворов“ – Бургас: Закупихме машина за чистене на книги, която е единствената в страната, отстраняваща акари и бактерии"}
{"url": "http://www.focus-news.net/news/2019/02/06/2620493/inzh-ivan-ivanov-inspektsiya-po-truda-varna-154-proverki-sa-napravili-nashi-inspektori-prez-mesets-yanuari.html", "text": "154 проверки са направили наши инспектори през месец януари. Това каза в интервю за  Радио „Фокус“ – Варна  инж. Иван Иванов, директор на Дирекция „Инспекция по труда“ – Варна. По думите му, масово проверките са свързани с мерките за безопасност и наредбите за назначаване на работници по строителните обекти в града. „Проверките са 154 в икономически дейности, застъпени на територията на област Варна. Преобладаващите проверки са в строителство, като рисков отрасъл и приоритетен, в плана за работа на дирекция „Инспекция по труда“ за Варна. Проверки са направени и в заведения за обществено хранене, заведения и хотели, и проверки свързани с изпълнение на годишния план на рискови обекти в сферата на добив на инертни материали и химията“, съобщи инж. Иван Иванов. По думите му, от началото на годината дирекцията е установила 6 лица без трудови договори, които са работили нелегално на територията на Област Варна. Инж. Иван Иванов добави, че са предприети принудителни административни мерки за всеки конкретен случай, като множество от тях са констатирани именно на строителни площадки. \r\nБояна АТАНАСОВА", "date": "2019.02.06", "title": "Инж. Иван Иванов, Инспекция по труда – Варна: 154 проверки са направили наши инспектори през месец януари"}
{"url": "http://www.focus-news.net/news/2019/02/06/2620494/greta-gancheva-mon-25-mln-lv-byaha-osigureni-za-realizatsiyata-na-zanimaniya-po-interesi-v-uchilishtata.html", "text": "25 млн. лв. бяха осигурени за реализацията на занимания по интереси в училищата. Това каза в интервю за  Агенция „Фокус“ директорът на Дирекция „Приобщаващо образование“ към Министерството на образованието и науката (МОН) Грета Ганчева във връзка с въвеждане на заниманията по интереси в учебните заведения. „Следващата година ще има нови средства, отново подсигурени от държавния бюджет, за да може тази политика да продължи. Тя е част от Закона за предучилищното и училищното образование и е изключително важна. Заниманията по интереси са една от основните дейности от общата подкрепа за личностното развитие на учениците“, подчерта тя.  Грета Ганчева увери, че с отпуснатите средства ще могат да се осигурят занимания по интереси във всички държавни училища на територията на страната.  „Заниманията по интереси могат да се провеждат  извън часовете по учебния план - по време на целодневната организация на учебния ден, но извън дейностите по самоподготовка. Те могат да се организират в дейностите за отдих и спорт. Възможно е да се провеждат и през почивните дни и ваканциите“, коментира директорът на дирекция „Приобщаващо образование“.  По думите ѝ заниманията по интереси не са задължителен елемент в програмата на всеки ученик. Единственото условие на Наредбата е, че всяко едно училище трябва да подсигури участие на минимум 20% от учениците в групите по занимания.  \r\nДаяна ДЮЛГЕРОВА  Пълния текст на интервюто четете по-късно в „Мнение”", "date": "2019.02.06", "title": "Грета Ганчева, МОН: 25 млн. лв. бяха осигурени за реализацията на занимания по интереси в училищата"}
{"url": "http://www.focus-news.net/news/2019/02/06/2620491/", "text": "Нашата цел е да съберем възможно най-много мнения относно необходимостта от изменение на общия устройствен план. Това каза пред журналисти Стояна Чавдарова, главен архитект на Община Кюстендил, предаде репортер на  Радио „Фокус” – Кюстендил . „Този план е действащ от 2017 година и основният план по устройственото планиране на Община Кюстендил. Той е най-високият йерархичната степен по смисъла на Закона за устройство на територията. В процеса на прилагането му ние като административен орган сме установили някои пропуски в него. Сега има възможност по доклад на кмета на общината, Общинският съвет да разреши изменението му”, каза Стояна Чавдарова. По думите й мотивите за изменение са законово регламентирани. Две от основните цели са разширяване на гробищните паркове и на депото за строителни отпадъци. Другата цел е да се отстранят явни фактически грешки, касаещи земеделски земи и различни подробни устройствени планове. „Нашето предложение, на база констатацията на администрацията, виждаме необходимостта от разширяване на траурните паркове. Това е възможно за сметка на частни имоти, които за в бъдеще да бъдат обезщетени. Това е наше предложение. За съжаление процедурата по изменение на общият устройствен план е тежка”, каза Стояна Чавдарова. \r\nВенцеслав ИЛЧЕВ", "date": "2019.02.06", "title": "Стояна Чавдарова, главен архитект на Община Кюстендил: Нашата цел е да съберем възможно най-много мнения относно необходимостта от изменение на общия устройствен план"}
{"url": "http://www.focus-news.net/news/2019/02/06/2620486/dots-ivan-marchevski-stopanska-akademiya-d-a-tsenov-svishtov-shte-bade-polezno-biznesat-da-ni-kazhe-kakvo-iska.html", "text": "За нас ще бъде полезно бизнесът да ни каже какво иска. Това каза доц. д-р Иван Марчевски, ректор на Стопанска академия „Д. А. Ценов“ – Свищов на Кръгла маса на тема „Бизнес и образование- перспективи и предизвикателства“, предаде репортер на  Агенция „Фокус“ . „Трябва да опитаме да си бъдем максимално полезни. От нас се очаква повече, отколкото бизнесът може да даде. Бизнесът очаква добри кадри, но какво може да даде“, коментира той. Доц. Марчевски обясни, че част от бизнеса иска студенти, завършили конкретна специалност, които могат да започнат да работят на определена позиция на третия ден, а други искат студенти с меки компетенции. „Бизнесът казва, че не подготвяме студентите добре. Как да ги научим да реагират на реални бизнес проблеми, като нямаме допир с бизнеса“, попита ректорът на академията. Той обърна внимание на важността на дългосрочните контакти между университетите и бизнеса. „Имаме партньори, с които имаме съвместна дейност 10-20 години“, уточни Иван Марчевски. „Когато знаем какво се търси, полагаме усилия да следим добрите си студенти и да предложим на партньорите си кадри“, посочи той. „За нас е важно да работим на пазара на продължаващото обучение. Човек се учи цял живот. Искаме да бъдем полезни на бизнес партньорите си и като обучаваме техни кадри“, каза още ректорът на Стопанската академия. \r\nБиляна ИВАНОВА", "date": "2019.02.06", "title": "Доц. Иван Марчевски, Стопанска академия „Д. А. Ценов“ – Свищов: Ще бъде полезно бизнесът да ни каже какво иска"}
{"url": "http://www.focus-news.net/news/2019/02/06/2620497/temenuzhka-lyubenova-obsnv-blagoevgrad-nargileto.html", "text": "Наргилето оказва вредно влияние върху човешкият организъм, затова не е удачно в заведенията, където е забранено пушенето, да е разрешена употребата им. Това коментира за  Радио „Фокус“ – Пирин  д-р Теменужка Любенова, председател на Общинският съвет по наркотичните вещества – Благоевград. Според нея има направени редица изследвания в държавите по света, които са установили, че дори когато няма тютюневи изделия в наргилетата, а само някакви треви и ароматизиращи изделия, то те оказват неблагоприятно влияние върху здравето на човек. „Наргилето влияе неблагоприятно най-вече върху белия дроб. Учениците например споделят, че при пушене на наргиле развиват хроничен бронхит. Естествено нарушаването на структурата на белия дроб и нарушаването на възможността му да извършва нормално своята дейност, съответно ще повлияе и на здравето на целия организъм. В основата на живота на човека е именно въздухът – дишането на чист въздух, минаващ през чист бял дроб“, каза още Любенова. По думите ѝ няма и никаква гаранция, че наргилетата, които се предлагат по заведенията, няма наркотични вещества. „Досега не съм видяла проверка, която да бъде извършена на заведения, които предлагат наргилета, така че да се докаже, че вътре в наргилетата няма наркотични вещества. По никакъв начин аз не мога да гарантирам на родителите, че това, което пушат децата им, наистина не е наркотично вещество, въпреки че за мен като детски лекар, категорично мога да кажа на всички родители, че е опасно децата им да пушат наргилета“, подчерта Любенова. \r\nЛивия НИНОВА", "date": "2019.02.06", "title": "Теменужка Любенова, ОбСНВ – Благоевград: Наргилето оказва вредно влияние върху човешкият организъм, затова не е удачно в заведенията, където е забранено пушенето, да е разрешена употребата им"}
{"url": "http://www.focus-news.net/news/2019/02/06/2620479/mariya-pavlova-nsls-29-mps-ta-sa-uchastvali-v-katastrofata-na-avtomagistrala-struma-pri-ogleda-sa-izzeti-14-ot-tyah.html", "text": "Към настоящия момент е малко рано да се говори за първоначалните причини, които доведоха до катастрофата на автомагистрала „Струма“. Това каза за  Радио „Фокус“ – Пирин  говорителят на Националната следствена служба (НСлС) Мария Павлова, която във вторник е ръководела всички процесуално-следствени действия, свързани с изясняване причините довели до тежката катастрофа на автомагистрала „Струма“ край село Дамяница. По думите ѝ разследването по случая е започнато от вчерашна дата, като именно тогава е било възложено и на Националната следствена служба (НСлС) с постановление на заместник-главният прокурор Мария Шикова. „С оглед ефективното и своевременно провеждане на първоначалните действия от Националната следствена служба бе изпратен екип от 9 следователи, 2 мобилни центъра и експерти от София. Още в самия ден на катастрофата е извършен мащабен оглед на местопроизшествието с участието на 29 моторно превозни средства, между които леки и товарни автомобили, както и 2 автобуса. При огледа са иззети множество веществени доказателства, включително и 14 броя моторни превозни средства, които в момента се оглежда“, каза още Павлова. Тя добави, че предвид мащаба на местопроизшествието при огледа са използвани различни технически средства, в това число и дрон. „За вчерашния ден са разпитани 32 лица в качеството на свидетели, от които 11 граждани на Република Гърция, разпитани пред съдия. Към момента е назначена съдебно-техническа експертиза на 1 брой тахографска шайба и тахографска карта, която е възложена на областният отдел на „Автомобилна инспекция“ – София. Това се прави с оглед евентуалното установяване на скоростта на първите автомобили, които са предизвикали верижната катастрофа“, подчерта Павлова. \r\nЛивия НИНОВА", "date": "2019.02.06", "title": "Мария Павлова, НСлС: 29 МПС-та са участвали в катастрофата на автомагистрала „Струма“, при огледа са иззети 14 от тях"}
{"url": "http://www.focus-news.net/news/2019/02/06/2620499/danassarbiya-sarbiya-s-novi-merki-za-privlichane-na-chuzhdi-turisti-otdelya-50-mln-dinara-tselevo.html", "text": "Сръбското правителство отпуска целево 50 млн. динара за насърчаване на организираното пристигане на чужди туристи в страната предава  електронното издание на белградския вестник \"Danas\" , като се позовава на изявление на държавния секретар на министерството на туризма Мирослав Кнежевич. \r\nЗа тези средства ще могат да кандидатстват сръбски туристически и транспортни агенции, които се занимават с организирани турове, както и с конгресен туризъм, тъй като според министерството на туризма, участниците в тях са по-платежоспособни от останалите туристи. \r\nСръбската информационна агенция \"Вета\" съобщава, че всяка туристическа или пътническа агенция, която осигури пътуване на група от най-малко 15 туристи, които реализират до 4 нощувки или от 2 до 4 нощувки на конгресен туризъм, може да разчита на допълнителни средства в размер на 15 евро на човек, докато за 5 и повече нощувки - на 20 евро на човек. \r\nМирослав Княжевич пояснява, че сумата ще бъде още по-висока, ако пристигащите туристи ползват аеропортовете в Белград и Ниш. \r\nСпециална диференциация се въвежда и за туристите от приоритетните дестинации, като на организаторите на групи от Русия и Турция ще се заплаща по 20 евро на турист, а на групи от Китай, Индия, Южна Корея,Япония и САЩ - по 30 евро, при условия че туристите реализират от 2 до 4 нощувки. \r\nПри повече от 4 нощувки организаторите на турове от Русия и Турция ще получат по 30 евро, а на тези от Китай, Индия, Южна Корея,Япония и САЩ - по 50 евро.", "date": "2019.02.06", "title": "\"Danas\"(Сърбия): Сърбия с нови мерки за привличане на чужди туристи – отделя 50 млн. динара целево"}
{"url": "http://www.focus-news.net/news/2019/02/06/2620495/ministar-nikolina-angelkova-provede-v-moskva-rabotna-sreshta-s-parviya-zam-predsedatel-na-ruskata-darzhavna-duma-ivan-melnikov.html", "text": "Министърът на туризма Николина Ангелкова се срещна в Москва с първия зам.-председател на руската Държавна Дума Иван Мелников. Това съобщиха от пресцентъра на  министерството . В разговора участваха и представителите на българската парламентарна делегация, придружаваща министър Ангелкова в официалната й визита в руската столица.    \r\nМинистър Ангелкова благодари на първия зам.-председател на долната камара на Федералното събрание на Русия за подкрепата на руските партньори в развитието на активни двустранни отношения в туризма. Ще се радвам с общи усилия взаимно да увеличаваме интереса на руските и българските туристи към нашите държави, каза тя.  \r\nБългарският министър увери домакините си, че сигурността и безопасността на руските туристи са изключително важни в политиката за насърчаване на туристопотока. Вчера имахме възможност да проведем срещи в Съвета на федерацията и Министерството на икономическото развитие и искам пред Вас също да изтъкна, че сред нашите основни цели е работата с руските региони, подчерта министър Ангелкова. Освен към популяризиране на възможностите за летни почивки рекламната кампания на министерството на пазар Русия е фокусирана също към културно-историческия, балнео- и СПА, оздравителния туризъм.  \r\nВажен акцент в нея са още детският отдих и детските лагери, които познаваме от ранна възраст, стана ясно от думите й. В сътрудничество с Вашето образователно министерство разработваме наредба, за да отговорим на изискванията на руския пазар в тази сфера. Разчитаме на Вашата подкрепа и занапред, за да можем за промотираме България като водещо и конкурентно място за почивка за руските туристи, заяви министър Ангелкова.  \r\nТя информира за постигнатите рекордни резултати в сектора през последните три години след създаването на самостоятелно Министерство  на туризма. За първите 11 месеца на 2018 г. приходите от международен туризъм у нас възлизат на 7,2 млрд. лв., а визитите на чужди туристи през цялата минала година са над 9,2 млн., което е почти 5% ръст спрямо 2017-а. В сравнение с 2015 г. увеличението в броя на чужди туристи е над 30 на сто, а при приходите до ноември включително този ръст е над 34% за същите години. \r\nНашите съграждани обичат да почиват в България, увери Иван Мелников и подчерта, че руската страна е настроена да развиваме и занапред нашите взаимоотношения. Според него те са много близки по дух и имат добри традиции. Искаме съвместно да насърчаваме круизния туризъм и да работим така, че да имаме добра транспортна свързаност, подчерта първият зам.-председател на Държавната Дума. \r\nЗам.-председателят на Народното събрание Явор Нотев, който е част от българската делегация, заяви, че и на парламентарно ниво развитието на туризма намира своята подкрепа.", "date": "2019.02.06", "title": "Министър Николина Ангелкова проведе в Москва работна среща с първия зам.-председател на руската Държавна Дума Иван Мелников"}
{"url": "http://www.focus-news.net/news/2019/02/06/2620489/mariya-pavlova-nsls-10-dushi-ostavat-za-lechenie-v-bolnitsite-v-sandanski-petrich-i-blagoevgrad-sled-katastrofata-na-avtomagistrala-struma-chast-ot-tyah-veche-sa-razpitani.html", "text": "По първоначални данни след катастрофата на автомагистрала „Струма“ край Дамяница през лечебни заведения в Сандански, Петрич и Благоевград са преминали 14 души с различни степени на увреждане. Това каза за  Радио „Фокус“ – Пирин  говорителят на Националната следствена служба (НСлС) Мария Павлова, която във вторник е ръководила всички процесуално-следствени действия, свързани с изясняване причините довели до тежката катастрофа на автомагистрала „Струма“ край село Дамяница. „Към момента за болнично лечение остават 3 лица в Благоевград, 1 - в Петрич, и 6 - в болницата в Сандански. Тези от тях, които са контактни, са били разпитани на място в болничните заведения от следователи още през вчерашния ден. С оглед на предстоящите действия към момента е рано да се правят каквито и да е било прогнози, тъй като предстои назначаване на съдебно-медицински експертизи на пострадалите лица за установяване вида и причинените вреди и механизма на причиняването им“, заяви Мария Павлова.  \r\nПо думите ѝ с оглед на качественото и своевременното приключване на разследването със заповед на директора на Националната следствена служба Борислав Сарафов и заместникът на главният прокурор по разследването е сформиран екип от 3 следователи от следствената служба, които да продължат по-нататъшните действия по случая. \r\nЛивия НИНОВА", "date": "2019.02.06", "title": "Мария Павлова, НСлС: 10 души остават за лечение в болниците в Сандански, Петрич и Благоевград след катастрофата на автомагистрала „Струма“, част от тях вече са разпитани"}
{"url": "http://www.focus-news.net/news/2019/02/06/2620500/veliko-tarnovo-57-godishen-mazh-e-postradal-pri-katastrofa-mezhdu-dva-tir-a-v-rayona-na-prisovskite-zavoi.html", "text": "57-годишен мъж е пострадал при катастрофа между два ТИР-а в района на Присовските завои. Това съобщиха за  Радио „Фокус“ – Велико Търново  от Областна дирекция на МВР – Велико Търново. Катастрофа между два товарни автомобила затруднява движението в района на Присовски завои. Сигнал за случая е получен в полицията около 14.50 часа. По първоначална информация са се ударили два български ТИР–а. Пострадал е 57- годишен пътник от единия автомобил. Той е откаран в Спешна помощ, с предположения за фрактура на крак. Причините за произшествието са в процес на изясняване. Екипи на Пътна полиция регулират движението. Автомобилите в двете посоки се пропускат поетапно.", "date": "2019.02.06", "title": "Велико Търново: 57-годишен мъж е пострадал при катастрофа между два ТИР-а в района на Присовските завои"}
{"url": "http://www.focus-news.net/news/2019/02/06/2620498/donald-tusk-ima-spetsialno-myasto-v-ada-za-tezi-koito-iskat-brekzit.html", "text": "Председателят на Европейския съвет Доналд Туск в сряда осъди тези, които искат Брекзит, но нямат идея как да го осъществят и отбеляза, че стиска палци за британския премиер Тереза Мей, която имала „реалистичен план“, предава  AFP . \r\n„Чудя се как ли изглежда специалното място в Ада за тези, които викаха за Брекзит без дори да имат скица на план, как да го осъществят безопасно“, заяви Туск. \r\nПревод и редакция:", "date": "2019.02.06", "title": "Доналд Туск: Има специално място в Ада за тези, които искат Брекзит"}
{"url": "http://www.focus-news.net/news/2019/02/06/2620501/seriya-ot-leki-trusove-byaha-registrirani-u-nas-obzor.html", "text": "Серия от леки трусове бяха регистрирани у нас. Това съобщиха от Националния институт по геофизика, геодезия и география (НИГГГ) при БАН. Общо 7 слаби земетресения бяха отчетени в Черно море, на около 30 км от Бургас и на около 15-20 км от нос Емона и Слънчев бряг. Трусовете са с магнитуд между 2,4 и 2,2 по Рихтер и дълбочина между 3 км и 6 км. Първият е регистриран в 05.50 часа, а последният - около 08.30 часа \r\nВ 7.10 часа бе е регистриран трус с магнитуд 3,1 по Рихтер и край Петрич. Сеизмолозите определиха разтърсванията като слаби, които не са били усетени на повърхността. Земетресенията у нас са предшествани от леки земетресения в Румъния, Гърция и Турция от 5 февруари. Бившият директор на Националния институт по геофизика, геодезия и география към БАН проф. Николай Милошев обясни, че регистрираните у нас тази сутрин трусове, както и тези в съседни ни страни са в нормалната сеизмична активност за територията на целия Балкански полуостров. „За момента няма нищо притеснително и едва ли ще се случи нещо по-силно като трус“, заяви проф. Николай Милошев. Той добави, че  през последните години у нас не се забелязва зачестяване на земетресенията.", "date": "2019.02.06", "title": "Серия от леки трусове бяха регистрирани у нас (ОБЗОР)"}
{"url": "http://www.focus-news.net/news/2019/02/06/2620502/ministar-rumen-porozhanov-ochakvam-debatat-po-trite-reglamenta-ot-obshtata-selskostopanska-politika-da-prodalzhi-i-dogodina.html", "text": "В момента всички страни-членки на Европейския съюз предлагат своите бележки по трите регламента, които са част от Общата селскостопанска политика. Очаквам дебатът по приемането им да продължи и догодина. Това каза министърът на земеделието, храните и горите Румен Порожанов преди откриването на Седмата Национална среща на земеделските производители, която се провежда в курорта „Златни пясъци“, предаде репортер на  Радио „Фокус“ – Варна . Според министър Порожанов към момента няма ревизиран вариант по нито един от регламентите, а същевременно Европейският парламент е в процес на доклад. Той се изготвя от ресорната комисия по земеделие и ще бъде внесен за одобрение в рамките на този Европейски парламент от Европейския съвет. „В рамките на бележките, които ще се върнат от Европейския парламент се стартира един тристанен диалог. Ние имаме много искания, има официално одобрена позиция от страна на България – по директните плащания, по таваните на плащанията, така и по бюджета“, посочи министър Порожанов.  \r\nТой припомни за подписания от всички страни-членки меморандум след края на Европредседателството ни, с което се иска запазване на размера на средствата за още селскостопанска политика. „Германия, Франция, Испания и всички страни са го подкрепили. Дори Германия и Франция имат собствен документ, който се произнася по тази тема. Наскоро беше подписан и втори документ – Декларация за запазване на бюджета за развитие на селските райони“, каза министър Порожанов. Той обясни още, че в момента на обсъждане в Европейския е едногодишната финансова рамка, по която Европейският парламент може да даде само доклад. „Очакването е през късна есен – октомври или ноември да има произнасяне по едногодишната финансова рамка. Тя ще даде параметрите по бюджетите за всяка страна членка – както по Фонда за директните плащания, така и по развитието на селските райони. В нея неразделна част ще бъдат и по-важни елементи на Общата селскостопанска политика, които автоматично ще се пренесат в регламентите – това е таванът на плащането. Но то ще бъде обект на Европейския съвет“, допълни министър Румен Порожанов. \r\nДиана СТОЕВА", "date": "2019.02.06", "title": "Министър Румен Порожанов: Очаквам дебатът по трите регламента от Общата селскостопанска политика да продължи и догодина"}
{"url": "http://www.focus-news.net/news/2019/02/06/2620503/api-ofertite-za-rehabilitatsiyata-na-17-km-patishta-v-severna-balgariya-se-otvaryat-na-7-fevruari.html", "text": "Утре - 7 февруари, се отварят офертите на участниците в обществената поръчка за избор на изпълнители при рехабилитацията на 17 км пътища в Северна България. Това съобщиха от пресцентъра на  Агенция \"Пътна инфраструктура\"  (АПИ). Със средства от програма Интеррег V-A Румъния-България 2014-2020 г. и държавния бюджет основно ще се ремонтират 7,7 км от второкласния път II-81 Берковица - Монтана (от км 86+289 до км 94+000) и 9,3 км от третокласния път III-118 Гулянци - Долна Митрополия (от км 14+786 до км 24+150). Индикативната стойност на поръчката е 10 361 134 лв. без ДДС. \r\nНа третокласния път III-118 Гулянци - Долна Митрополия, в отсечката Долна Митрополия - Победа - Подем, ще бъде изцяло подменена пътната настилка, хоризонталната маркировка, пътните знаци и ограничителните системи. Ще бъде ремонтиран и мостът над р. Барата в град Долна Митрополия, който е с дължина 10 м. Индикативната стойност на ремонта е 5 928 230 лв. без ДДС. \r\nОсновният ремонт на път II-81 Берковица – Монтана, в участъка Боровица - Благово, включва подмяна на пътната настилка, хоризонталната маркировка, ограничителните системи и пътните знаци. Габаритът на тесен участък от пътя, с дължина 35 м, ще бъде разширен и ще се ремонтира мостът над р. Бързия, който е 102 м. Индикативната стойност на строително-монтажните работи е 4 432 904 лв. без ДДС. \r\nВторокласният път II-81 София - Петрохан - Лом е основна комуникация на Северозападна и Югозападна България през билото на Стара планина. Той е най-пряката връзка за жителите от областите Монтана и Видин със София, както и с Дунав мост II и пристанище Лом. Подобряването на състоянието на път II-81 е сред приоритетите на Агенция „Пътна инфраструктура“ и в момента по Оперативна програма „Региони в растеж“ се рехабилитират още 43 км от пътя на територията на област София. С успешното завършване на обекта ще бъде обновен целият проход „Петрохан“, тъй като отсечката на територията на област Монтана беше ремонтирана през 2015 г. по програма „Транзитни пътища V“. \r\nОфертите се отварят утре – 7 февруари, от 14.00 ч. в сградата на АПИ.", "date": "2019.02.06", "title": "АПИ: Офертите за рехабилитацията на 17 км пътища в Северна България се отварят на 7 февруари"}
{"url": "http://www.focus-news.net/news/2019/02/06/2620504/veliko-tarnovo-dvizhenieto-se-osashtestvyava-v-edna-lenta-po-pat-i-5-veliko-tarnovo-debelets-v-rayona-na-prisovskite-zavoi-poradi-patnotransportnoto-proizshestvie.html", "text": "Движението се осъществява в една лента по път I-5 Велико Търново – Дебелец в района на Присовските завои поради пътнотранспортно произшествие. Това съобщиха от пресцентъра на  Агенция \"Пътна инфраструктура\"  (АПИ).", "date": "2019.02.06", "title": "Велико Търново: Движението се осъществява в една лента по път I-5 Велико Търново – Дебелец в района на Присовските завои поради пътнотранспортното произшествие"}
{"url": "http://www.focus-news.net/news/2019/02/06/2620507/d-r-lili-dikmanova-dermatolog-stresat-mozhe-da-vloshi-sastoyanieto-na-kozhata-i-da-obostri-veche-sashtestvuvashtite-kozhni-problemi.html", "text": "Стресът може да влоши състоянието на кожата и да обостри вече съществуващите кожни проблеми. Това каза в интервю за  Радио „Фокус“ – Варна  дерматологът д-р Лили Дикманова. Според нея притеснението или нервите могат да провокират някои сърбящи дерматози. „Стресът може да провокира наистина много сърбящи дерматози от нервно пренапрежение. Обикновено тогава се получават тези екземи, невродермита, акнето може да се влоши, розацеята може да се получи, атопичния дерматит може да се обостри при стресов момент. Всичко що е сърбяща дерматоза може да има влошаване“, каза дерматологът. Според нея, по-лесно възбудимите нервни системи обикновено рефлектират в сърбеж на кожата, който при разчесвания, може да доведе до олющване на горния слой на кожата и наложително посещение при дерматолог. По думите на специалистът, стресът и нервното неразположение не могат да предизвикат появата на даден кожен проблем, но могат да влошат вече съществуващо състояние.  \r\n„Стресът може да влоши съществуваща дерматоза. Да речем, че човека боледува от акне, боледува от розацея, той може да го обостри това състояние в даден момент, но не и да го провокира. Като терен за влошаване на кожните заболявания, които човек си е предразположен към тях или си боледува от някое такова заболяване, но не и като основен фактор, който да го отключи“, обясни дерматологът. По думите на д-р Лили Дикманова, психическото напрежение влияе изключително силно на хора страдащи от себорея или пърхот. Тя обясни, че при по нервните хора, това заболяване може да протече със сериозни симптоми като люспи, сърбеж и екземи. Според нея, сезона също е от значение при кожните заболявания, като се наблюдава през лятото поради обилната слънчева светлина и витамин D, боледуващите да изпитват подобряване на симптомите си \r\nБояна АТАНАСОВА", "date": "2019.02.06", "title": "Д-р Лили Дикманова, дерматолог: Стресът може да влоши състоянието на кожата и да обостри вече съществуващите кожни проблеми"}
{"url": "http://www.focus-news.net/news/2019/02/06/2620509/pavel-hristov-gerb-falshivite-novini-i-populizmat-rushat-doverieto-v-evropeyskite-institutsii.html", "text": "Фалшивите новини в контекста на засилващите се националистически, сепаратистки и популистки настроения рушат доверието в европейските институции. Това заяви народният представител от ГЕРБ Павел Христов по време на организираната от фондация „Ханс Зайдел” в Мадрид конференция на тема: „Разговори за бъдещето на ЕС”, съобщават от пресцентъра на  ПП ГЕРБ – Варна . Традиционните партии са изправени пред предизвикателството да намерят начин европейската идея да звучи атрактивно, а правилата да не изглеждат скучни и сложни. Във форума взеха участие политици, учени и представители на различни неправителствени организации от 15 държави. Събитието беше открито от Хосе Мария Аснар, премиер на Испания от 1996 г. до 2004 г. и Маркус Фербер, зам.-председател на фондация „Ханс Зайдел” и член на Европейския парламент. „За съжаление, в ЕС все още има двойни стандарти, с които трябва да се борим, защото те са дискриминиращи, но и благодатна почва за развитие на популизъм. В този контекст можем да се позовем както на примера с пакета Мобилност I, който си заслужи недоволството на българските превозвачи, така и на въпросителните пред приемането ни в Шенген. То се политизира и затова все още се бави, въпреки че отдавна сме покрили всички технически изисквания”, посочи Христов в рамките на дискусията относно негативния ефект, който нарастващият популизъм и фалшивите новини оказват върху успешни европейски политики.  „В ЕС споделяме общи ценности, но популизмът чертае разделителни линии. Предвид  предстоящите европейски избори това е проблем, който със сигурност ще расте”, прогнозира варненският депутат. „Забравихме ли какво е да се редим на опашки за визи?!”, попита риторично той, отчитайки редица преки ползи за гражданите на ЕС. „Радвам се, че европейските ни партньори са наясно и високо ценят успехите на България както по оношение на охраната на външната граница на ЕС и борбата с контрабандата, така и на добрите финансови и икономически показатели на страната ни”, коментира Павел Христов след проведените неформални разговори с участници във форума.", "date": "2019.02.06", "title": "Павел Христов, ГЕРБ: Фалшивите новини и популизмът рушат доверието в европейските институции"}
{"url": "http://www.focus-news.net/news/2019/02/06/2620506/ruse-lek-avtomobil-e-padnal-v-dere-nyama-postradali.html", "text": "Лек автомобил е паднал в дере в Русе. Това съобщиха от  ОДМВР – Русе . Сигналът е постъпил в полицията в 12.30 часа. При инцидента няма пострадали. Пожарникари вече са извадили автомобила.", "date": "2019.02.06", "title": "Русе: Лек автомобил е паднал в дере, няма пострадали"}
{"url": "http://www.focus-news.net/news/2019/02/06/2620508/yordanka-ilieva-rzi-veliko-tarnovo-zabranata-za-polzvane-na-nargile-nyama-da-spre-mladite-hora-da-pushat.html", "text": "Забраната за ползване на наргиле няма да спре младите хора да пушат. Това каза за  Радио „Фокус“ – Велико Търново  Йорданка Илиева, завеждаща Кабинета за отказване от тютюнопушене в Регионалната здравна инспекция (РЗИ) във Велико Търново. Тя посочи, че забраните провокират младежите да не ги спазват. Според нея трябва да се потърси начин децата да се насочат към алтернативен начин на живот като спортуване, здравословно хранене и към други занимания. „Всяка една забрана води до заобикаляне и младите хора си казват „Защо да не опитам?“. При всички случаите пушенето на един сеанс наргиле, или на два вреди на здравето“, посочи Йорданка Илиева. \r\nТя съобщи, че инспекторите от Регионалната здравна инспекция извършват непрекъснати проверки в заведенията за спазване на забраната за тютюнопушене, но до този момент не са установени нарушения и няма наложени административни наказания. „Фокус“ припомня, че НФСБ инициира промени в Закона за здравето, с които се предлага пълна забрана за използване на наргилета, наричани „водна лула“. С проекта се цели забраната на продажба на продукти за „водна лула“, които не съдържат тютюн, и приравняване с режима за забрана на тютюнопушенето. \r\nНадежда КРЪСТЕВА", "date": "2019.02.06", "title": "Йорданка Илиева, РЗИ – Велико Търново: Забраната за ползване на наргиле няма да спре младите хора да пушат"}
{"url": "http://www.focus-news.net/news/2019/02/06/2620496/kanal-5-makedoniya-posolstvoto-na-sasht-chestiti-na-skopie-podpisvaneto-na-protokola-za-nato.html", "text": "Посолството на САЩ в Македония честити чрез „Фейсбук“ на Скопие подписването на протокола за членство в НАТО, предава  скопският телевизионен „Канал 5“ . \r\n„Честитим ви за тази историческа стъпка“, заявяват от дипломатическото представителство. \r\nПревод и редакция:", "date": "2019.02.06", "title": "„Канал 5“ (Македония): Посолството на САЩ честити на Скопие подписването на Протокола за НАТО"}
{"url": "http://www.focus-news.net/news/2019/02/06/2620512/telegraf-sarbiya-srabskite-universiteti-vavezhdat-kodeks-za-oblichane-za-mladite-akademitsi.html", "text": "Университетите в Сърбия въвеждат „кодекс за обличане“ за младите академици, съобщава електронното издание на белградския ежедневник  Telegraf , като коментира, че в днешно време представата за обща култура е толкова широка, че възниква необходимост от въвеждането на някои правила. \r\nСтудентите, обучаващи се в сръбските ВУЗ-ове, следва да имат предвид, че на дамите е забранено влизането на лекции с мини поли и рокли, а на господата – с къси панталони и спортни долнища, които – според изданието – „в днешно време младите мъже носят буквално навсякъде и по всяко време“. Подчертава се, че е строго забранено влизането в университетите с партийни символи.  \r\nЮридическият факултет в Белград, който е известен с многобройни анекдоти за сексуалните пристрастия на преподаватели и студенти, и който е известен с провокативното си обличане на академиците, създаде сложни, но много ясни правила. Дрехите на студентите следва да бъдат удобни, да не са прекалено тесни и „по никакъв начин да не насърчават сексуален тормоз“. \r\nВ Юридическия факултет в Нови Сад има и забележително предупреждение, че всеки, който не се съобразява с дрескода, ще бъде изпратен обратно към изхода.  Тереза Герова", "date": "2019.02.06", "title": "Telegraf (Сърбия): Сръбските университети въвеждат „кодекс за обличане“ за младите академици"}
{"url": "http://www.focus-news.net/news/2019/02/06/2620511/shumen-eksperti-ot-riosv-proveriha-signal-za.html", "text": "Сигнал за оцветяване на водите на река Поройна в цвят оранжево – кафяв, провериха експерти от РИОСВ-Шумен, Басейнова дирекция „Черноморски район“ и Регионалната лаборатория към Изпълнителната агенция по околна среда незабавно след подаването му. Това съобщиха от пресцентъра на  РИОСВ - Шумен . При проверката е обходено поречието на р. Поройна в град Шумен, в участъка от жп мост, нагоре по течението до района на Томбул джамия. Установени са утайки с оранжево – светлокафяв цвят по дъното на реката и странично по бетонираната заливна тераса извън кюнето. Водата е леко замътена, но не оцветена. Касае се за залпово замърсяване в участъка между пл. „Оборище“ и кръстовището на бул. „Симеон Велики“ при Томбул джамия. Този участък е покрит и не може да се установи визуално източник на замърсени води в реката. След Томбул джамия нагоре по течението на реката, не са установени  оцветени утайки. \r\nПо заявка на Басейнова дирекция „Черноморски район“ е извършено двукратно пробонабиране - от вода на реката от моста до Спортна зала „Младост“ и от чистата вода в района на Томбул джамия. Водните проби ще се изследват по показатели: pH, електропроводимост, температура на водата, разтворен кислород, наситеност на кислород, неразтворени вещества, БПК5, ХПК, амониев азот, нитритен азот, нитратен азот, общ азот, общ фосфор, фосфати като фосфор и желязо. След получаване на резултатите от водните проби ще се извърши анализ на възможен източник на замърсяване. Ще бъдат сезирани Община Шумен и „ВиК Шумен“ ООД за извършване на проверка в закрития участък на река Поройна от специализиран екип с необходимо оборудване.", "date": "2019.02.06", "title": "Шумен: Експерти от РИОСВ провериха сигнал за оцветяване на водите на река Поройна"}
{"url": "http://www.focus-news.net/news/2019/02/06/2620515/d-r-elena-geneva-rzi-varna-na-tozi-etap-spetsialistite-se-vazdarzhat-ot-proverki-za-pushene-na-nargileta-v-zakriti-obshtestveni-mesta.html", "text": "На този етап специалистите се въздържат от проверки за пушене на наргилета в закрити обществени места. Това каза в интервю за  Радио „Фокус“ – Варна  д-р Елена Генева, заместник-директор на Регионална здравна инспекция (РЗИ) – Варна. Промени в Закона за здравето, с които се предлага пълна забрана за използване на наргилета в закрити обществени места, предстои да бъдат обсъдени в Народното събрание. Въпреки ограничението за тютюнопушене на публични места, специалистите считат, че е редно и наргилетата да бъдат приравнени с режима на забрана. „Независимо от това, че Закона за забрана на тютюнопушене на публични места е в сила, за наргилетата все още няма такива изисквания“, каза д-р Елена  Генева. Според  нея, на този етап специалистите се въздържат от проверки на наргилета в публични места, независимо от това, че при горенето на наргилето се отделя дим. „Трябва да се види съдържанието, но все още няма конкретни разписани изисквания за пушенето на наргиле в закрити обществени места“, допълни експертът. \r\nТя съобщи също, че в Регионална здравна инспекция – Варна постъпват жалби и сигнали за нарушения на забраната за тютюнопушене на закрито и проверките на инспекторите продължават. Според нея на много места има пропуски и за това се правят санкции и предписания от инспекторите. „Това е  краткотраен акт на действие. Към момента на проверката е възможно да не се констатира нарушение, а в последствие в заведението да има някой със запалена цигара“, каза експертът. Стана ясно, че санкциите се определят според Закона за административните нарушения и наказания. „С промяната на Закона за здравето се промени и глобата за физическо лице, което нарушава закона за тютюнопушене на закрито. Санкцията вече започва от 300 лева. Това е минимума и наказанието стига до 500 лева“, отбеляза д-р Елена  Генева. Стана ясно, че глобата за юридическо лице е в диапазон от 500 до 1500 лева за първо нарушение. „При повторно санкциите започват от горната граница на първото на нарушение“, допълни експертът. \r\nСияна БУХЛАРСКА", "date": "2019.02.06", "title": "Д-р Елена Генева, РЗИ-Варна: На този етап специалистите се въздържат от проверки за пушене на наргилета в закрити обществени места"}
{"url": "http://www.focus-news.net/news/2019/02/06/2620513/ivelina-romanova-regionalen-istoricheski-muzey-dobrich-rabotim-po-mnogo-obrazovatelni-programi-koito-sapatstvat-meropriyatiya-na-muzeya.html", "text": "Регионален исторически музей - Добрич работи по много образователни програми, които съпътстват мероприятия на музея. Това заяви Ивелина Романова, специалист в Регионален исторически музей – Добрич, по време на литературната среща в Дом-паметника „Йордан Йовков“ за представяне на книгата „Васил Левски - по спомени на Васил Караиванов, първи братовчед на Апостола“, предаде кореспондентът на  Радио „Фокус” – Варна . В срещата се включиха домакините от литературния музей, педагози, ученици, областният управител на Добрич Красимир Кирилов и потомци на Левски.  \r\nЕдна от образователните програми в музея в добруджанския град е посветена на Апостола. Целта на образователните програми е по един съвременен, интерактивен начин младите хора да се запознаят и да научат повече за културно-историческото наследство както на своя роден край, така и на България. Деца и младежи разглеждат музейни сбирки, присъстват на презентации или лекции, а след това се включват в рулеви игри за по-малките. Всички тези занимания, по думите на Ивелина Романова, правят музея приятно място не само за знания, но и за преживявания. На интернет страницата на Регионален исторически музей – Добрич е публикувана пълна информация за образователните програми от различните курсове – начален и среден. Темите са разностранни - „Късчета памет за Добруджа”, Клуб „ Баба и внуче” - „Бабините гозби” – традиционни и обредни гозби, „Шарена черга” – домашни занаяти; тъкане на черга, бродиране на дреха , природа (работа на терен  - Каньона „Суха река”, резерват „Яйлата“, нос  Калиакра), археология и много други.  \r\nЗаниманията се провеждат на открито, във Възрожденското училище, в ателиета и под формата на експедиции. Работи се по заявки от отделните училища.  \r\nЖулиета НИКОЛОВА", "date": "2019.02.06", "title": "Ивелина Романова, Регионален исторически музей - Добрич: Работим по много образователни програми, които съпътстват мероприятия на музея"}
{"url": "http://www.focus-news.net/news/2019/02/06/2620514/kmetat-ivan-totev191000-sa-registriranite-mps-na-teritoriyata-na-obshtina-plovdiv-na-345000-zhiteli.html", "text": "191000 са регистрираните МПС на територията на община Пловдив до днешна дата. Това съобщи пред журналисти кметът на Пловдив Иван Тотев, на базата на искана справка, предаде репортер на  Радио „Фокус”- Пловдив . „Само леките автомобили са 150000, а около 40000 са бусове, камиони и мотори”, каза кметът. По думите му МПС-тата са се увеличили с около 13000 за три години, от 2015 година досега. „Затова, когато се говори за задръствания в града, нека се има предвид и това”, добави Иван Тотев. \r\nПо данни на Националния статистически институт населението в областния град в момента е 345000 души, а превозните средства са 191000. „Това са регистрираните в общината автомобили и тези, които плащат данъци. Така че от всичките тези МПС-та се очакват и данъчни постъпления в общината“, добави кметът. \r\nЦветана ТОНЧЕВА", "date": "2019.02.06", "title": "Кметът Иван Тотев:191000 са регистрираните МПС на територията на община Пловдив, на 345000 жители"}
{"url": "http://www.focus-news.net/news/2019/02/06/2620505/parlamentarnata-pravna-komisiya-definira-prestaplenieto-izvarsheno-v-usloviya-na-domashno-nasilie.html", "text": "Правната комисия дефинира престъплението, извършено в условия на домашно насилие. Това се случи след като депутатите от Правна комисия приеха текстове от второто четене на Наказателния кодекс, внесен от председателя на Народното събрание Цвета Караянчева, предаде репортер на  Агенция „Фокус“ . \"За текста гласуваха 14 депутати, без \"против\" и с 3 \"въздържали се\". Окончателното решение предстои да бъде взето от пленарна зала. Съгласно текстовете престъпление, извършено в условията на домашно насилие е такова, ако е предшествано от системно упражняване на физическо, сексуално или психическо насилие, поставяне в икономическа зависимост, принудително ограничаване на личния живот, личната свобода и личните права. Това определение ще се отнася за случаите, когато престъплението е осъществено спрямо съпруг или бивш съпруг, лице, от което жертвата има дете, лице, с което се намира или е било във фактическо съпружеско съжителство или лице, с което живеят или е живяло в едно домакинство.  \r\nДеница КИТАНОВА", "date": "2019.02.06", "title": "Парламентарната правна комисия дефинира престъплението, извършено в условия на домашно насилие"}
{"url": "http://www.focus-news.net/news/2019/02/06/2620520/daily-sabah-sedemetazhna-zhilishtna-sgrada-ruhna-v-istanbul-zaginal-e-edin-chovek.html", "text": "Седеметажна жилищна сграда е рухнала в азиатската част на Истанбул, в резултат на което е загинал поне един човек, съобщава турският вестник  Daily Sabah . \r\nНа място работят спасителни екипи, които издирват най-малко четирима души, останали в капана на развалините. Очаква се пристигането на губернатора на Истанбул Али Йериликая. \r\nПо данни на изданието в сградата е имало 14 апартамента, а на партера е имало магазини, в които са работели между 15 и 20 души. Не е имало експлозия, предшествала рухването на сградата. Тя обаче е била стара и според властите е паднала от само себе си.  Тереза Герова", "date": "2019.02.06", "title": "Daily Sabah: Седеметажна жилищна сграда рухна в Истанбул, загинал е един човек"}
{"url": "http://www.focus-news.net/news/2019/02/06/2620519/ministar-rumen-porozhanov-nyama-nuzhda-da-se-barza-s-priemaneto-na-noviya-zakon-za-zemite.html", "text": "В момента няма нужда от бързане за приемането на проекта за новия Закон за земите. Има законова рамка, която работи. Дори да бързаме сега, не можем да вкараме два режима едновременно. Това каза министърът на земеделието, храните и горите Румен Порожанов, преди откриването на Седмата Национална среща на земеделските производители, която се провежда в курорта „Златни пясъци“, предаде репортер на  Радио „Фокус“ – Варна . По думите му управляваното от него ведомство вече е разпратило писма до всички големи земеделски асоциации и до всички страни, изразили мнение по Закона. Според него предстои и да бъде поискано от парламента да удължи срока на обсъжданията. Междувременно по препоръка на Народното събрание, трябва да се внесат проектопредложения за Закон за рентата и Закон за опазване на земеделската собственост.  \r\n„Ще направим работна група, защото са много деликатни темите. Когато става въпрос за пари, за управление на земя, интересите са абсолютно разнопосочни. Асоциацията на собствениците на земеделски земи имат коренно противоположни мнения на всички останали, за това как да се стопанисва земята, дали да има бели петна, как да се разпределят те. А и за да не се политизира темата, ще поискаме удължаване в рамките на един разумен срок“, посочи министърът. Той определи темата като много трудна от гледна точка на многопосочните интереси в стопанисването на близо 38 милиона декара земеделски земи, които се обработват и подлежат на подпомагане по различните програми. Що се отнася до комасацията, министър Румен Порожанов заяви, че тя не може да бъде административен процес и трябва да се извършва по пазарен начин. \r\nДиана СТОЕВА", "date": "2019.02.06", "title": "Министър Румен Порожанов: Няма нужда да се бърза с приемането на новия Закон за земите"}
{"url": "http://www.focus-news.net/news/2019/02/06/2620521/sofiya-dvama-mazhe-sa-zadarzhani-za-uchastie-v-telefonni-izmami.html", "text": "Двама мъже са задържани за участие в телефонни измами. Това съобщиха от пресцентъра на  МВР . След съвместни действия на служители от сектор „Измами“ в Главна дирекция \"Национална полиция\" и 2 и 4 районно управление при СДВР са разкрити две телефонни измами, извършени в столицата. Едната е за 8 000 лева спрямо 88-годишен столичанин, извършена на 31 януари. В резултат на предприети оперативни действия на 1 февруари е задържан 36-годишен участник в измамата, изпълнявал ролята на куриер. При последвалото претърсване у него и в автомобила му са открити и иззети мобилни апарати, СИМ-карти и други предмети, свързани с осъществяваната от мъжа престъпна дейност.   \r\nВтората измама е спрямо 79-годишен, също от София, на стойност 2 900 лева, извършена на 1 февруари. След бърза реакция на криминалистите веднага е установен и задържан 56-годишен мъж, който също е изпълнявал ролята на муле в измамната схема. В хода на разследването, извършено от служители на 04 РУ-СДВР, са намерени иззети инкриминираната сума, както и други вещи, свързани с осъществяваната от задържания  престъпва дейност. Двамата мъже са привлечени като обвиняеми и им е взета постоянна мярка за неотклонение „задържане под стража“. Работата продължава под надзора на прокуратурата.", "date": "2019.02.06", "title": "София: Двама мъже са задържани за участие в телефонни измами"}
{"url": "http://www.focus-news.net/news/2019/02/06/2620516/pravnata-komisiya-reshi-prinudata-v-usloviyata-na-domashno-nasilie-da-se-nakazva-s-lishavane-ot-svoboda-ot-3-do-10-godini.html", "text": "Правната комисия реши принудата в условията на  домашно насилие да се наказва с лишаване от свобода от 3 до 10 години. Това се случи след приемане на текстове от второ четене на Наказателния кодекс, предаде репортер на  Агенция „Фокус“ . Окончателното гласуване на текстовете ще бъде в пленарна зала. Законодателят предвижда наказание за закана, извършена в условията на домашно насилие - лишаване от свобода до шест години в случаите, при които заканването е престъпление против неговата личност или имот, или против личността или имота на неговите ближни и това заканване би могло да възбуди основателен страх за осъществяването му. Съгласно текстовете, който системно следи другиго и това би могло да възбуди основателен страх за живота или здравето му, или за живота или здравето на негови ближни, ако извършеното не съставлява по-тежко престъпление, се наказва с лишаване от свобода до една година или пробация. Законодателят дефинира и следенето. Това е всяко поведение със заплашителен характер срещу конкретно лице, което може да се изразява в преследване на другото лице, показване на другото лице, че е наблюдаване, навлизане в нежелана комуникация с него чрез всички възможни средства за комуникация. Ако деянието е извършвано в условията на домашно насилие, наказанието е лишаване от свобода до пет години. \r\nДеница КИТАНОВА", "date": "2019.02.06", "title": "Правната комисия реши принудата в условията на домашно насилие да се наказва с лишаване от свобода от 3 до 10 години"}
{"url": "http://www.focus-news.net/news/2019/02/06/2620518/kmetat-na-plovdiv-ivan-totev-v-novoto-zadanie-za-proektiraneto-na-kino-kosmos-shte-bade-vklyuchen-i-ploshtadat-pred-nego.html", "text": "В новото задание за проектирането на кино „Космос” ще бъде включен и площадът пред него. Това съобщи пред журналисти кметът на Пловдив Иван Тотев, предаде репортер на  Радио „Фокус”- Пловдив . „Стойността на заданието е увеличена заради това и тя е 150 хиляди лева”, каза Тотев. Очаква се до края на месец февруари заданието да бъде готово за съгласуване и да бъде обявена обществената поръчка. В момента тече процедура по отчуждаване на павилионите. В новото задание се включва и проучване на възможността да бъдат оформени отделни допълнителни галерийни пространства в западната част на площада. В центъра му ще бъде бъде разположено кафене или летен бар. \r\n„Проектът е съобразен с изпълнението на Генералния план за организация на движението, а той предвижда прилежащата затворена улица към „Гладстон“ да бъде приобщена към площадното пространство”, каза още кметът. \r\nЦветана ТОНЧЕВА", "date": "2019.02.06", "title": "Кметът на Пловдив Иван Тотев: В новото задание за проектирането на кино „Космос” ще бъде включен и площадът пред него"}
{"url": "http://www.focus-news.net/news/2019/02/06/2620522/smolyan-48-354-647-lv-e-ramkata-na-proekta-za-byudzhet-na-obshtinata-za-2019-g.html", "text": "Рамката на проекта за бюджет на Община Смолян за 2019 година е 48 354 647 лв. Това заяви по време на заседанието на Общински съвет – Смолян зам.-кметът на Смолян, Венера Аръчкова, представяйки в детайли проекта за общински бюджет, предаде репортер на  Радио „Фокус“ – Смолян . По думите й, като Община, са изправени пред предизвикателството да отговорят на очакванията на гражданите и да направят най-доброто във всички сектори на местното управление, да подготвят и изпълнят бюджет, спазвайки приоритетите и изискванията на местната общност. „Проектът на бюджет за 2019 г. е балансиран на основата на изготвен анализ на приходите и разчет на разходите, съгласно приоритетите на управление на публичните финанси на Община Смолян. Проектът на бюджет на Община Смолян осигурява средства за всички сфери на обществения живот – образование, здравеопазване, социални дейности и услуги, благоустрояване, информационно обслужване, култура, туризъм, спорт, подобряване на градската среда, чрез изграждане на нови инфраструктурни обекти и ремонт на съществуващите“, поясни Аръчкова. \r\nТя отбеляза, че тези по-важни акценти са намерили отражение в проекта на бюджет, който ще осигури основните дейности за постигане на поставените цели по приоритетите, заложени в програмата за управление и Стратегическия план за развитие на Община Смолян. „Проектът на бюджет на Община Смолян за 2019г. е съобразен с икономическите тенденции и план за развитие, целящи превръщането на Община Смолян в център на опазване на традициите и развитие на иновации, ангажиран с повишаване стандарта на живот, благоприятен за бизнес и инвестиции, със съвременна инфраструктура, привлекателна жизнена среда, развиващ интелигентни и креативни идеи, град богат на културен и спортен календар, осигуряващ условия за пълноценна изява на личността, съвременни условия на образование, вълнуващ с уникални туристически атракции, отворен към хората с висока степен на толерантност“, допълни Аръчкова. \r\nТя посочи, че приходите в Проектът на бюджет на Община Смолян за 2019 година се формират от приходи за делегирани от държавата дейности и приходи от местни дейности. „Рамката на проекта за бюджет за 2019 година е 48 354 647 лева, в това число делегирани от държавата дейности 23 610 301 лв. и местни дейности 24 744 346 лв.“, добави зам.-кметът. Тя подчерта, че резултатите, които се очакват от прилагането на Проекта на бюджет на Община Смолян за 2019г. се свеждат до постигане на ефективно, ефикасно и законосъобразно разходване на средства, без просрочени задължения и висока събираемост на собствените приходи, залегнали в програмата за развитие на Общината. \r\nПредседателят на Бюджетната комисия Стоян Иванов, заяви че в Комисията проектът за бюджет е приет като към него са включени няколко допълнения. „Балансиран е бюджетът като основно и съществено за него е, че няма увеличение на местните данъци. Кметът отдавна е заявил, че данъците през 2019 г няма да ги увеличава, в това число данък сгради, придобиване на имоти, туристически данък, такса битови отпадъци са същите и остават без промяна, а данъкът върху МПС е намален“, уточни Иванов. \r\nВ момента в Сесийната зала продължава разискването на докладната записка за бюджета на Общината, дават се предложения и се правят допълнения към първоначалния проект. Пред Общинския съвет се изказват и граждани от Смолян. \r\nНели ГЕРГЬОВСКА", "date": "2019.02.06", "title": "Смолян: 48 354 647 лв. е рамката на проекта за бюджет на Общината за 2019 г."}
{"url": "http://www.focus-news.net/news/2019/02/06/2620524/kyustendil-momche-na-13-godini-ot-rila-e-obsluzheno-ot-ekip-na-speshen-tsentar-sled-alkoholna-intoksikatsiya.html", "text": "Момче на 13 години от Рила е обслужено от екип на „Спешен център” след алкохолна интоксикация. Това съобщиха за  Радио „Фокус” – Кюстендил  от Центъра за спешна медицинска помощ – Кюстендил. Екипът се е отзовал на повикване за момче в тежко състояние. До момента на пристигане в лечебно заведение момчето е било стабилизирано. Не се е наложило да бъде оставено на лечение. То е изписано и се намира в дома си. \r\nВенцеслав ИЛЧЕВ", "date": "2019.02.06", "title": "Кюстендил: Момче на 13 години от Рила е обслужено от екип на „Спешен център” след алкохолна интоксикация"}
{"url": "http://www.focus-news.net/news/2019/02/06/2620523/snezhana-stoimenova-sdruzhenie-hora-i-traditsii-nikolay-kimchev-beshe-bezumno-nadaren-i-talantliv-bezkrayno-chovechen.html", "text": "Винаги, когато мисля за Николай Кимчев, мисля като за огън. Това каза в предаването  „Симитли – минало, настояще и бъдеще“  на  Радио „Фокус“ – Пирин  Снежана Стоименова, зам.-председател на сдружение „Хора и традиции“ и един от близките приятели на покойният актьор, певец и почетен гражданин на Симитли, който почина на 3 февруари през 2018 година. По думите ѝ той е бил безумно надарен и талантлив, безкрайно човечен.  \r\n„Помня го, когато за пръв път се сблъсках с неговия талант : неговите братя дойдоха в нашия дом – татко е побратим – останал пълен сирак, е намерил семейство в големия Кимчевски дом. Татко все говореше за Николай. Опънахме трапези, пяха всички, и мама пееше, и татко помоли: „Коле, айде, батко, да изпълниш „Два са братя“… А той стана и зареди: Де, гиди, вино червено и тая лута ракия, никому добро не стори ни тая вечер, ни друга….“. Изпълни докрай народната песен. А ние всички мълчим. И плачем“, каза още Стоименова.  \r\nСпоред нея за Кимчев не е имало малка и голяма публика.“ Беше отговорен към словото. Към песента. Към театъра. Семейството. Имаше някаква лудост в сърцето му. Да провокира. Да преодолява. Да достига“, подчерта Стоименова. \r\nЛивия НИНОВА Целият разказ на Снежана Стоименова може да прочетете в раздел „Интервюта“ на страницата на Радио „Фокус“.", "date": "2019.02.06", "title": "Снежана Стоименова, сдружение „Хора и традиции“: Николай Кимчев беше безумно надарен и талантлив, безкрайно човечен"}
{"url": "http://www.focus-news.net/news/2019/02/06/2620525/smolyan-obshtinskiyat-savet-prie-byudzheta-na-obshtinata-za-2019-g.html", "text": "Общински съвет – Смолян прие бюджета на Общината за 2019 г., предаде репортер на  Радио „Фокус“ – Смолян . „За“ гласуваха 18 общински съветници, трима бяха „против“, а 7 се въздържаха. Рамката на бюджета на община Смолян за настоящата година е 48 354 647 лв. Към първоначалния проект за бюджета бяха направени редица предложения от общинските съветници от различните групи. \r\nС 27 „за“ бе прието предложението на общинския съветник Милен Пачелиев да се дават еднократни помощи на семействата от община Смолян при раждане на дете, за да се стимулира раждаемостта. За първо дете еднократна помощ ще бъде 300 лв., а за всяко следващо по 500 лв., като родителите трябва да имат постоянен адрес в община Смолян по правила одобрени от Общински съвет. Комисията по законност трябва да изготви и предложи на Общински съвет правила във връзка с тази еднократна помощ за следващо заседание. \r\nПо предложение на общинския съветник Салих Аршински с 5000 лв. бяха увеличени средствата за фонд „Инвитро“ с който да се подпомагат семействата с репродуктивни проблеми. Отново по негово предложение бяха увеличени от 13 000 на 23 000 лв. средствата за младежки дейности. По предложение на съветника Милен Журналов ще бъде повешена с 10 000 лв. сумата за намаление на карти за пътуване в община Смолян. по идея на съветника Костадин Василев към даваните стипендии за лекари в община Смолян се добави, в сумата от 10 000 лв. да се включат и стипендии за медицински сестри. Отново по негово предложение в бюджета на общината залегна ремонт на улица „Петър Берон“, в който да влязат вътрешните улици и джобове към нея до блоковете „Орфей“ и „Острица“.  Няколко от направените предложения от общински съветници не се приеха. Сред тях са проектиране, изграждане и обозначаване на пешеходни пътеки на централни улици в Смолян и няколко села в общината,  средства за разширяване на гробищен парк Горно Влахово, ремонт на покрива на читалището в Мугла, ремонт на стълбището до църквата „Св. Богородица, отнемане на средства от спортния календар и предоставянето им на спортните клубове и други. \r\nНели ГЕРГЬОВСКА", "date": "2019.02.06", "title": "Смолян: Общинският съвет прие бюджета на Общината за 2019 г."}
{"url": "http://www.focus-news.net/news/2019/02/06/2620528/burgas-patishtata-v-oblastta-sa-mokri-vodachite-da-se-dvizhat-sas-saobrazena-skorost-i-povisheno-vnimanie.html", "text": "Пътищата в областта са мокри. Това съобщи за  Радио „Фокус“ – Бургас  дежурният от Областно пътно управление. Няма затворени проходи. Водачите да се движат със съобразена скорост и повишено внимание. \r\nВ града движението е натоварено в района на кръстовището с кръгово движение „Трапезица“, по централната улица „Христо Ботев“, по някои участъци от ул. „Янко Комитов“ в ж. к. „Славейков“, както и на кръстовището с кръгово движение на бул. „Стефан Стамболов“ в посока бул. „Транспортна“. \r\nМария КУРТЕВА", "date": "2019.02.06", "title": "Бургас: Пътищата в областта са мокри, водачите да се движат със съобразена скорост и повишено внимание"}
{"url": "http://www.focus-news.net/news/2019/02/06/2620529/postoyanniyat-predstavitel-na-svetovnata-banka-u-nas-fabritsio-dzarkone-veliko-tarnovo-e-magnit-za-chuzhdestranni-investitori-i-novi-zhiteli.html", "text": "В последните години Велико Търново се е превърнал в магнит за чуждестранни инвеститори и нови жители.  Това заяви при среща с кмета на града Даниел Панов постоянният представител на Световната банка у нас Фабрицио Дзарконе, предаде репортер на  Радио „Фокус“ – Велико Търново . Той уточни, че Общината има изключително добре разработен икономически модел, който води до растеж на града и подобряване на човешкия капитал. Той припомни, че в момента у нас има отлив на инвеститори, но в старопрестолния град действа точно обратна тенденция. „Това, което видяхме днес, при посещението си, е че градът привлича и хора, млади хора, така, че той отново е магнит. Това е един обратен параграф 22 – създават се добри условия, които водят нови хора, които пък остават и това генерира такава среда, която привлича още млади хора. Също така разбрах и, че раждаемостта се е повишила, което само по себе си е повод за празнуване“, каза още Фабрицио Дзарконе.  \r\nОт своя страна кметът Панов уточни, че Велико Търново е един от бързо развиващите се градове у нас и посочи, че е договорено да се ползват добри практики от други европейски населени места, които вече са минали по този път. Той допълни и, че въпреки, че Търново е малък град всички международни анализи и доклади, в които той е споменат, го определят като успешен модел. „Това, което коментирахме във връзка с проблемите в местната власт бе свързано със спирането на програмата за саниране на многофункционалните жилищни сгради. Да, може би методът на  този проект не беше добър. Може би трябваше да се определят жилищата и жителите на съответната община. Но в крайна сметка Националното сдружение на общините в България НСОРБ) направи няколко модела, които може да се взаимстват, както от Минситерство на регионалното развитие, така и от Министерството на финансите, да продължи програмата. Имаме решение на общото събрание на НСОРБ, че бихме подкрепили такова продължение“, каза още Панов.  \r\nТой посочи, че към момента има внесени и одобрени документи са саниране на 57 нови сгради в страната. Другият проблем, който отново е на дневен ред , е свързан с осигуряване на повече средства за четврътокласната пътна мрежа в страната. Увеличението през настоящата година е 10 млн. лв. за цялата страна, като са искани 100 млн. \r\nЛуиза ТРАНЧЕВА", "date": "2019.02.06", "title": "Постоянният представител на Световната банка у нас Фабрицио Дзарконе: Велико Търново е магнит за чуждестранни инвеститори и нови жители"}
{"url": "http://www.focus-news.net/news/2019/02/06/2620531/plovdiv-v-sela-panichkovo-i-grad-laki-vali-mokar-snyag-a-v-ostanalata-chast-ot-oblastta-vali-dazhd.html", "text": "Сняг вали на Студенец, съобщи за  Радио „Фокус“ - Пловдив  дежурният в Областно пътно управление. В село Паничково и град Лъки вали мокър сняг, а в останалата част от областта вали дъжд. Пътищата са мокри. Температурите на въздуха са положителни. \r\nЛека катастрофа затруднява автомобилния трафик по бул. „Найчо Цанов“. Лек автомобил „БМВ“ се е ударил в стълб. Няма данни за пострадали хора. Нанесени са материални щети върху превозното средство. Движението е интензивно на входно-изходните пътни артерии. Традиционно задръствания се образуват по бул. „Христо Ботев“, бул. „6-ти септември“, бул. „Васил Априлов“, бул. „Руски“, бул. „Цар Борис III Обединител“, бул. „Източен“.", "date": "2019.02.06", "title": "Пловдив: В села Паничково и град Лъки вали мокър сняг, а в останалата част от областта вали дъжд"}
{"url": "http://www.focus-news.net/news/2019/02/06/2620517/kanal-5-makedoniya-prezidentat-na-makedoniya-privetstva-podpisvaneto-na-protokola-za-chlenstvo-na-makedoniya-v-nato.html", "text": "Държавният глава на югозападната ни съседка Георги Иванов приветства подписването на Протокола за членство на Македония в НАТО, предава скопската телевизия  „Канал 5“ . \r\nОт кабинета му подчертаха, че Иванов винаги се е застъпвал за стратегическите цели на страната.  \r\n„Македонският президент смята, че за съжаление, остава фактът, че подписването на протокола предшества подписването на споразумение за промяна на конституционното наименование на Република Македония, което доведе до трайно увреждане на македонските национални интереси“, гласи прессъобщението. \r\nТридесетото място в Алианса за Република Македония е заслужено, като се има предвид, че стандартите за отбрана и военна готовност на армията на Република Македония отдавна са изпълнени, се казва още в съобщението. Тереза Герова", "date": "2019.02.06", "title": "„Канал 5“ (Македония): Президентът на Македония приветства подписването на Протокола за членство на Македония в НАТО"}
{"url": "http://www.focus-news.net/news/2019/02/06/2620533/zam-ministar-zhecho-stankov-balgariya-shte-prodalzhi-da-razchita-na-rabotata-na-vaglishtnite-tsentrali.html", "text": "България ще продължи да разчита на работата на своите въглищни централи, защото това са базови мощности, които използват местен ресурс и в тях са инвестирани сериозни средства за сероочистващи инсталации. Това ни дава основание да запазим ролята на местните въглища и сме предвидили тази перспектива в Интегрирания национален план на страната за енергетика и климат до 2030 г., с хоризонт до 2050 г. Това каза заместник-министърът на енергетиката Жечо Станков по време на експертна дискусия, посветена на националния план за енергетика и климат, организирана от сп. „Ютилитис“, съобщиха от пресцентъра на  министерството . \r\nПо думите на заместник-министър Станков в документа, изпратен в Брюксел, са предприети необходимите мерки, осигуряващи развитието на нисковъглеродна енергетика, сигурност на доставките, повишаване на енергийната ефективност, либерализация на пазара и внедряване на нови технологии за борба с климатичните промени.  \r\nЖечо Станков акцентира и върху енергийната сигурност и изграждането на липсващата инфраструктура, като необходима предпоставка за гарантиране на диверсификацията на енергийните доставки не само в региона на Югоизточна Европа, но и в целия Европейски съюз.  \r\nИнтегрираният план на България за енергетика и климат е разработен от Министерството на енергетиката в изпълнение на изискванията на Регламент (ЕС) 2018/1999 на Европейския парламент и на Съвета, относно управлението на Енергийния съюз и на действията в областта на климата.  \r\nДокументът обхваща петте измерения на Енергийния съюз – декарбонизация, енергийна ефективност, енергийна сигурност, вътрешен енергиен пазар и научни изследвания, иновации и конкурентоспособност.   \r\nПолитиките и мерките, заложени в плана, гарантират постигането до 2030 г. на общоевропейските цели в областта на изменението на климата, а именно: 32% дял на енергията от възобновяеми източници в брутното крайно потребление на енергия, 32,5% подобрение на енергийната ефективност и минимум 15% междусистемна свързаност.", "date": "2019.02.06", "title": "Зам.-министър Жечо Станков: България ще продължи да разчита на работата на въглищните централи"}
{"url": "http://www.focus-news.net/news/2019/02/06/2620532/nikola-gruevski-predlozhi-nova-natsionalna-strategiya-za-otmyana-na-prespanskiya-dogovor-i-vlizane-v-nato-v-novosazdalata-se-situatsiya-s-imeto.html", "text": "Бившият македонски премиер Никола Груевски, който избяга от страната през ноември миналата година в Унгария, след като бе осъден на две години лишаване от свобода, честити на Македония подписването на протокола за присъединяване към НАТО на  , но в същото време призова съгражданите си да съставят нова национална стратегия в новосъздалата се ситуация, която предвижда запазване на придобивките от Преспанския договор (възползване от отварянето на врата към интеграция в Северноатлантическия алианс и Европейския съюз) и отказ от концесиите към Гърция относно „македонската“ идентичност и „македонския“ език.   представя цялостен превод на публикацията на Груевски, без редакторска намеса. Нова стратегическа цел. За името.  \r\n(Честитя днешното подписване на протокола за НАТО. Размисли за нова национална стратегия в новосъздалата се ситуация с името) 1.Новосъздалата се ситуация \r\nДосегашната национална стратегия за постигане на разумен компромис с Гърция пропадна. Назначаването на марионетната власт в Република Македония отмени концепцията, която се бореше за справедливост, честна сделка и разумен компромис. В спора за името Македония отстъпи на Гърция почти всичко. При тази нововъзникнала ситуация, е необходима нова идеология за името и идентичността. Тя ще бъде основата, на която след заминаването на марионетното правителство, новата власт и Министерството на външните работи ще трябва да изградят нова доктрина. \r\nТекстът е само скромен опит да ви подтикна към размисъл, дебат и може би да дам своя скромен принос за новата идеология за името и идентичността след операцията, проведена от марионетното правителство. Публикацията не е предназначена за онези, които четат само кратки текстове. Има за цел да ви подтикне към размисъл и дебат. Позициите са лично мои и по никакъв начин не трябва да се свързват с вижданията на ръководството на ВМРО-ДПМНЕ. 2. „Бинго“, кое не можеше да пропусне южният съсед \r\nКакто и очаквах, парламентът на южната ни съседка ратифицира Преспанския договор. Освен ежедневните политически конфликти, там, освен властта и опозицията, дълбоко интимно знаят, че този шанс не трябва да се пропуска. Веднага след като измененията в Конституцията бяха приети в нашия парламент, беше ясно, че споразумението ще бъде прието експресно от тях. \r\nТака, заедно с по-рано приетия договор по същия принцип, с отстъпването на всичко, което искаше източния ни съсед, сега имаме нова ситуация. Загубено име, идентичност, история, култура, намеса в образованието ... Ние имаме държава с национални и държавни атрибути, с които не се идентифицираме и които бяха наложени изкуствено приети против волята на хората от марионетното правителство. Допълнително имаме и ситуация, при която лидерът на основната опозиционна партия в южната ни съседка, който скоро се очаква да стане премиер, открито създава нови пречки по пътя към ЕС с нови условия по въпросите за идентичността. 3.Загубихме една битка в борбата за македонския въпрос – исторически паралел \r\nДнес мнозина са отчаяни. И какъвто е редът, след всяко поражение идва кавга, търсят се виновници, създават се нови разделения, нови обвинения и сблъсъци, не само на ниво марионетна власт – силите на съпротивата, но и вътре между силите на съпротивата срещу тази операция. \r\nКато се има предвид, че и двата договора, както този с България, така и този с Гърция, имат дълбока историческа основа, за начало трябва да погледнем на нещата чрез един задълбочен преглед на историята. Много македонци са отчаяни. С горчиво чувство и усещане, че всичко, което е направено досега е напразно, и че след това споразумение всички сме загубено поколение. А така ли е? \r\nАко се гледа само през призмата на този ден, да, така е. Но ако се гледа в историческа перспектива, това е само една загубена битка от дългата борба за затваряне на македонския въпрос в полза на македонците. Да, голяма битка, която много боли. С големи последици и която ни поставя в много по-тежка ситуация за бъдещата борба за затваряне на македонския национален въпрос в полза на македонците. \r\nТака, например, в краткосрочен план, някой е могъл да каже през 30-те години на миналия век, че борците и идеолозите на историческото ВМРО са били загубено поколение, защото тогава не са успели да създадат автономна или независима Македония, към което са се стремили. \r\nИсторически обаче това не е така. Тяхната 41-годишна борба е основата, стълбът, върху който започна народноосвободителната борба (НОБ). Тяхната четиридесетилетна борба, геройство и жертва, която на моменти прилича на продукт на филмов сценарий, а не на нещо, което реално се е случило, създава такова напрежение, такова силно напрежение, което не може да завърши по никакъв друг начин, освен с държавност. Борците в НОБ искаха приемственост, като назоваваха партизанските единици в Македония с имената на революционери и войводи от ВМРО, които най-често наричат „илинденските борци“. Тази 41-годишна битка е една от причините и основа, на която, освен другото, Тито по-късно решава да ни даде статут на държава в новата югославска федерация, за да не се сблъска неговият режим със съпротива, каквато преди това среща КСХС (Кралство на сърбите, хърватите и словенците)/Югославия между двете световни войни, а и преди това. Това не е единствената причина за неговото решение, но е много важна причина. \r\nЦелта на историческото ВМРО беше създаване на държава Македония, която по различни поводи наричат по различен начин: автономия, независимост, обединена Македония като част, федерална единица, от югославска или южнославянска федерация и още много други идеи за форми за достигане до целта. В някои съветски исторически архиви, свързани с тяхното проследяване на събитията в Македония, се твърди, че по онова време, когато на Балканите се говорило за автономия, се имало предвид независимост. \r\nНашата цел днес, освен нейното (на Македония – бел. „Фокус“) задържане и развитие, е битката за нашето име, македонската идентичност, историята, културата, интервенциите в образованието... \r\nРазбира се, паралелно с това и икономически по-силна държава, членка на НАТО и ЕС, функционираща демокрация и върховенство на закона. \r\nНие, това поколение, поставихме добри основи. За името и идентичността. Както и за другите споменати работи. Това, което направихме и което е свързано с името, идентичността, историята и т.н., започва преди всичко от сериозното повишаване на осведомеността на всеки индивид в Македония. Ще отнеме десетилетия, за да може някой да промени това самосъзнание. Стотици други стъпки „бетонираха“ (според Зоран Заев „македонската“ идентичност е „бетонирана“ с Преспанския договор – бел. „Фокус“) това съзнание, което съществуваше, но през последните десетилетия растеше и се затвърди. Чрез подкрепата за издаването на много книги и научни изследвания в областите, свързани с нашата идентичност, история, език, държавност, име и т.н. \r\nЧрез създаването на много пиеси и документални филми за македонската история и идентичност. Чрез поставени голям брой паметници и паметни плочи, изграждането и кръщаването на обекти, организирането на възпоминателни събития, голям брой празници, решения на правителства, парламенти, институции и референдуми. Чрез продължаване и засилване на различни, домашни и международни събития и комуникации, културни и етнически обичаи и традиции, утвърждаване чрез македонските туристически кампании и възможности за инвестиране в медиите в световен мащаб, спортни успехи, изяви на хора в ООН, ЕС , НАТО, в други страни, навсякъде ... и т.н. \r\nВсичко това и много други неща, които не споменах, ще бъдат основа за следващата политическа и дипломатическа битка. След влизането в НАТО и ЕС нещата трябва да бъдат коригирани и през това време трябва се подготвяме за този момент. За затварянето на македонския въпрос без безсмислени и изкуствено наложени забрани на определителите за идентичност „македонски“, „македонско“, или „македонска“. Без те да бъдат институционално забранени или позволени, без забраната същото да важи само за гражданството и без всички унижения и несправедливости, наложени от Преспанския договор. Без „кумове и сватове“ отвън. Без заплахи, присъди на депутати, обвинения и гонения. \r\nНека завърша историческия паралел. ВМРО, която в онези години означаваше борба за Македония, през 1934 година беше разтурена и унищожена от българското правителство под външен натиск, заради нейната борба за освобождение на Македония в нейните три географски части. И през тези 41 години най-големият проблем на ВМРО беше, че не успя да осигури достатъчно силна международна подкрепа за проекта за независимост, или поне автономия на Македония, ако въобще можеше да се осигури, имайки предвид, че тогава ВМРО претендираше за териториите на поделената Македония след Букурещкият договор от 1913 година. Територии, които тогава бяха на Гърция и Сърбия, страни, които още преди активирането на ВМРО бяха съюзници на Великите сили по това време, като Англия, Франция и Русия, поради което ВМРО нямаше избор. Тя беше в ситуация да се окаже на страната на онези, които загубиха Първата световна война, защото преди да вземе страна, ВМРО получи само от Германия и Австро-Унгария обещание за независимост, ако се присъедини към тях във войната. Такова обещание нямаше как да дадат от другата страна, където бяха Франция и Англия, защото техни съюзници вече от дълго време бяха Гърция и Сърбия. \r\nМожете да се замислите колко човешки живота са дадени през тези 41 години за идеята за независимост, която в един исторически момент завърши с унищожаването на ВМРО през 1934 година. Подобен опит е направен от българското земеделско правителство на Стамболийски в началото на 20-те години на миналия век, когато се водеше истинска война между ВМРО, оглавявана от Тодор Александров, от една страна, и българското правителство, от друга, в момент, когато Александров го търсеха с потери и Сърбия, и Гърция и публично обещаваха висока парична награда за главата му. \r\nДори в борбата срещу четите на ВМРО в България в този период бе формирана специална т.нар. Портокалова гвардия (Оранжева гвардия – бел. „Фокус“), съставена от обучени войници, за борба срещу комитите. Подобни единици, освен редовните военно-полицейски сили, имаше и във Вардарска и Егейска Македония. Този опит пропадна с военния преврат в България на 9 юни 1923 година, към който по-късно се включи и ВМРО, изпращайки четата на скопския войвода Величко Велянов – Чичето, който брутално ликвидира българския премиер, а преди това, през 1921 година, и министърът на вътрешните работи. \r\nНо през 1934 година българското правителство успя в онова, в което не успя 10 години по-рано. След 1934 година бяха преследвани, съдени и интернирани войводи и дейци на ВМРО от страна на властите в България. Последният представител на ВМРО Ванче Михайлов, чието 10 годишно ръководство на партията има много спорни моменти, получи смъртна присъда в България, която никога не беше премахната. \r\nС този исторически паралел, без намерение да омаловажавам щетите от действията и решенията на това марионетно правителство, припомням, че тази загубена битка с промяната на Конституцията е само част от 140-годишната борба на македонския народ, от множество поражения и победи, падения и възходи, кървави битки за свобода, геройства и предателства, но и вътрешни несъгласия и конфронтации, които някога бяха за създаване на своя държава, а днес и в бъдеще, разбира се чрез дипломатически средства, за своето име, идентичност и наложени договори за промяна на историята, културата, образователните програми... За по-силна икономика, демокрация и върховенство на закона. За членство в НАТО и ЕС. Винаги, докато има македонци и твърдо национално самосъзнание, тази борба ще продължи до окончателното затваряне на македонския въпрос, но справедливо затваряне, в полза на македонците и тяхното основно човешко право на самоопределение. 4. Идеята за референдум за името и резултата от референдума е ключова основа за по-нататъшна борба \r\nКлючовата работа в този период вече е свършена. Марионетното правителство не получи подкрепа от гражданите  на референдум. Това трябва да бъде стълбът, основата, на която ще се изгради новата идеология за името. \r\nКогато през 2005 година осмислих и предложих идеята за референдум за името на майската годишна конференция на ВМРО-ДПМНЕ в препълнената университетска зала, знаех, че ще се случи точно така, както се случи днес: Това ще е защита от заплахи, подкупени, марионетни, или, с една дума, безотговорни политици от всякакъв вид и такова правителство. \r\nИли защита, която ще попречи, или ако не може да попречи на справедливо решение, тогава поне да бъде основа, върху която да се „излекува“, това, което ще бъде „загубено“ в едно „нападение“, каквото доживяхме сега. В този случай, ход, който най-малкото няма да даде легитимност на безотговорните действия, от където отново ще може да започне да се гради новата идея за връщане на насила отнетото, а всичко това да има легитимност. Щеше да бъде още по-триумфално и с по-добър ефект в краткосрочен план, ако вместо стратегията „бойкот“, бяхме отишли и победили със стратегията „против“, за която съм уверен, че с навреме започната, силна и интензивна кампания, още от края на пролетта на 2018-та, и с по десетина наблюдатели на всяка секция, щеше да донесе грандиозна победа на „против“ срещу „за“. \r\nМотивите за тази позиция със сигурност бяха различни от мотивите на всички онези, които насърчаваха опозицията да не бойкотира, а да гласува „против“. Повечето от тези призиви бяха мотивирани с цел да победи „за“ и референдумът да успее. Моят мотив и убеждение беше да победи „против“ на въпроса за Преспанския договор в такава форма и с такова съдържание, но след като видях, че се допусна идеята за бойкот много бързо и безпрепятствено да вземе такива големи размери, вече беше рисковано с призив за гласуване „против“ да се раздели македонската национална „тъкан“ в полза на намеренията на марионетната власт и начинът, по който тя извършваше цялата тази операция. \r\nНо това е зад нас и сега не бива да се губи време за това, когато дори избраната стратегия дава минималния очакван ефект като основа на „новата парадигма на името“. \r\nСлед лансираната идея за референдум за името през 2005-а година последваха много критики. На първо място, от политически опоненти, често от съмишленици, заради страха този референдум да не бъде фалшифициран. По онова време казах, че е необходим референдум в случай, че правителството в бъдеще трябва да постигне споразумение, което счита за добро. Или някой й каже да смята, че е добро. Такова решение, такъв договор, за толкова важен въпрос, да не бъде взето от неколцина политици в правителството или парламента, а да се даде възможност на народа да решава за толкова важна тема за него и държавата. Ако мнозинството не се съгласи, дори и правителството да го наложи насила, тогава няма да има устойчиво решение. Няма законно решение. \r\nС течение на времето, колкото и опонентите да критикуваха и отричаха предложението народът да решава за евентуална промяна на името, живеейки и работейки в демократично общество и с повишената осведоменост на гражданите, в момент, когато в ЕС, към който се стремим, за толкова важни въпроси, а и за по-незначителни, винаги има референдум, на който гражданите, народът на тези страни се изказват и политиците следват тяхното решение, политическите опоненти от СДСМ не можаха да се справят със силата на аргументите и приеха предложението, „спряха се“ на тази идея, а за онези от тях, които са имали нечестни намерения, бих казал на този „капан“. \r\nВинаги съм знаел, че е много по-лесно да се сплашат или подкупят 20 или 200 политици, министри, депутати, лидери на партии... отколкото целият народ или половината от него... и затова за толкова важен въпрос трябва да решението на проблема от политиците да бъде потвърдена или отхвърлена от гражданите на страната. Не крия, че се чувствам горд от този стратегически ход с лансирането на идеята за референдум за името в онзи момент. А ето защо. \r\nДнес и в бъдеще, най-силният аргумент е тъкмо този, че идеята и предложението на политиците от властта не получи потвърждение от народа. \r\nТова е най-силният аргумент в бъдещето, Най-силният аргумент за продължаване на 140-годишната битка за македонския национален въпрос. Най-силният аргумент да успеем да задържим този въпрос отворен, за да може един ден да бъде затворен в полза на Македония. Всичко, което е направено насила, против волята на мнозинството от един народ, един ден ще се върне. Основната отправна точка, основа, доказателство и аргумент е липсата на подкрепа за решението на марионетното правителство в референдума за името дори с такъв проблем, който е неудобен за гражданите, повечето от които искат да видят страната в НАТО и ЕС. \r\nТова е началната сила, основният повод и коронното доказателство за бъдещето като нация и държава, да имаме легитимност за борбата за поправяне на несправедливостта от това време. Несправедливостта, чието изпълнение бе успешно само защото беше вложено в геостратегическия пакет на евроатлантическата интеграция на страната, нуждата от която е неоспорима, но цената за мнозинството от македонците е неприемлива. \r\nМакедонският народ и гражданите на Република Македония сега имат в своя „джоб“ тази легитимност от референдума. Точно упоритото 13-годишно налагане на идеята за референдум ще ни помогне, когато е най-трудно. В случаят, неосигуряването на достатъчна подкрепа на референдум, колкото и те да го наричат консултативен, такъв или онакъв, показа, че народът не даде нужната подкрепа, което означава, че няма мнозинство, което да вярва, че предложението на правителството и мнозинството в парламента е добро. \r\nФактът, че не е имало масови протести от недоволни граждани, които биха могли да дадат само много по-реалистична „визуализация“ на неудовлетвореност, е лесно обяснима. Заради репресивните мерки, които властта предприе превантивно чрез стотици, ако не хиляди, наказателни обвинения, арести, затвори, съдебни процеси, политически преследвания, закани, съкращения или освобождавания от работа, спирания на автобуси, тръгнали към протестите и т.н. Но, дори без тази визуализация, легитимността на по-нататъшната борба е вече „потвърдена“ на 30 септември 2018 година. \r\nС репресивни и недемократически методи властта осигури гласовете на 2/3 от депутатите. Тя има това, но народът, „със заверката в джоба“, чрез по-нататъшната борба и при следващия исторически шанс ще поправи нанесената несправедливост. 5.Следващи стъпки. Консолидация и подготовка за продължаване на борбата. Членство в НАТО и ЕС.  \r\nВ една такава нова ситуация, с вече приети изменения на Конституцията, с всички незаконни и противоконституционни процедури, започвайки от противоконституционното назначаване на председател на парламента, чрез репресивно упражняване на страх сред хората и елиминиране на някои от авторитетите в десния блок чрез изфабрикувани съдебни процеси, арести и гонения, след гласуването в парламента, народът трябва да се готви за продължаване на 140-годишната политическа борба за затваряне на македонския национален въпрос, така както заслужаваме, при следващ исторически шанс. \r\nПреди това, преди акта на връщане на отнетото насила, трябва да се използва това, което е позитивно за Македония от този дивашки наложен договор и променена Конституция, име и идентичност. \r\nТова е преди всичко членството в НАТО и ЕС, където това е нашето място в тази епоха. \r\nНе е тайна, че през цялата ми кариера в политиката, от началото до днес, аз съм шампион на членството на Македония в НАТО и ЕС. Разликата със СДСМ е, че то се случи по такъв начин, с такова унизително и вредно съгласие, с пълно предаване на придобитото трудно и с кръв, а след това в продължение на години да се борим за коригиране на щетите с всички рискове в това намерение. Но освен това си мислех и все още вярвам, че мястото на Република Македония е недвусмислено в НАТО и в ЕС. Това, че платената пропаганда се опитваше да нарисува друга картина заради различни цели, е друг въпрос. \r\nКогато вече, насила и противоконституционно, ни го направиха това с името, идентичността и историята, когато вече това е станало реалност, трябва да се използва ситуацията и възможно най-скоро страната да стане членка на НАТО и да започне и колкото може по-скоро да завърши преговорите за пълноправно членство в ЕС. \r\nТова е период от 18 месеца за НАТО, а за ЕС може би от 6 до 8 години, в зависимост от няколко фактора. Ако няма предсрочни парламентарни избори, членството в НАТО ще бъде осъществено до 2020 г. и се надявам поне 20-30 процента от необходимите реформи и преговори за членство в ЕС да бъдат завършени. След промяната в марионетното правителство процесът на присъединяване към ЕС трябва да бъде завършен без да се създават рискове. \r\nЖеланието на мнозина да променят това споразумение, преди да се присъединят към НАТО и ЕС, е съвсем разбираемо, но колкото и да са искрени, от опит знам, че тези желания са трудно осъществими, предвид позицията на Гърция по подписания Преспански договор и същевременно предвид механизмите за блокиране на членството в ЕС, за които тези дни опозиционният лидер в нашата южна съседка така жлъчно разказа. Трябва да бъдем много внимателни през следващите 6-8 години, за да не останем без име и без ЕС. Когато вече сме доведени до такава трудна ситуация от това марионетно правителство, когато вече сме загубили името и националността, трябва първо да влезем в ЕС, а след това, на добре подготвен терен и осигурени съюзници, да търсим поправяне на нанесените щети, което въобще няма да е лесна операция. Не споменавам НАТО, тъй като членството трябва да се случи през следващата година.  \r\n(първа част) \r\nПревод и редакция:", "date": "2019.02.06", "title": "Никола Груевски предложи нова национална стратегия за отмяна на Преспанския договор и влизане в НАТО в новосъздалата се ситуация с името"}
{"url": "http://www.focus-news.net/news/2019/02/06/2620510/ministar-rumen-porozhanov-afrikanskata-chuma-po-svinete-e-problem-na-tsyala-evropa.html", "text": "Африканската чума по свинете е един проблем, който стои в цяла Европа. В Румъния се разшири зоната на заразата, стигна до Никопол, близо до границата ни. Това каза министърът на земеделието, храните и горите Румен Порожанов преди откриването на Седмата Национална среща на земеделските производители, която се провежда в курорта „Златни пясъци“, предаде репортер на  Радио „Фокус“ – Варна . Той уточни, че в страната ни няма изолирани нови случаи на заболели животни, с изключение на няколко, заразени с вируса диви прасета. „Проблемът е обострен и ние продължаваме да правим щабовете заради затоплянето на времето – започва движението на туристите, на камиони. Те предполагат и разнасянето на заразата от засегнатите райони – Румъния, Украйна и Молдова“, посочи министър Румен Порожанов. По думите му африканската чума по свинете е важна тема не само на Европа, но и на свиневъдния бранш.  \r\nМинистър Порожанов добави, че вече са отменени санкциите, наложени от Брюксел заради чумата по овцете. \r\nДиана СТОЕВА", "date": "2019.02.06", "title": "Министър Румен Порожанов: Африканската чума по свинете е проблем на цяла Европа"}
{"url": "http://www.focus-news.net/news/2019/02/06/2620534/burgas-zam-kmetat-ruska-boyadzhieva-nagradi-pobeditelite-ot-kampaniyata-za-razdelno-sabirane-na-otpadatsi.html", "text": "Зам.-кметът на Бургас Руска Бояджиева награди победителите от кампанията за разделно събиране на отпадъци, проведена чрез мобилни центрове в града, предаде репортер на  Радио „Фокус“ – Бургас . „През пролетта на 2018 година стартирахме една кампания свързана с мобилните центрове, които са за разделно събиране на отпадъци от бита, разположени на 19 точки в града. Кампанията беше и със състезателен характер, с идеята да насърчи всички граждани на Бургас от различни възрасти да участват в разделното събиране на отпадъци, да ги предават в тези мобилни центрове, тъй като и всеки от тях е снабден с електронна система за отчитане на отпадъците и всеки, който участва в кампанията, получаваше пластмасова карта с баркод, на която се отчитат количествата и видовете отпадъци, които се предават в съответния център“, заяви Бояджиева. По думите й центровете събират всякакъв вид отпадъци, които могат да бъдат генерирани в бита, от пластмасови бутилки и текстила, до екзотични отпадъци. Първенецът в състезанието беше награден с телевизор, а останалите отличени - с таблети и ваучери за магазин за техника. \r\nМария КУРТЕВА", "date": "2019.02.06", "title": "Бургас: Зам.-кметът Руска Бояджиева награди победителите от кампанията за разделно събиране на отпадъци"}
{"url": "http://www.focus-news.net/news/2019/02/06/2620537/ministar-krasimir-karakachanov-tryabva-da-razvivame-sposobnostite-na-vaorazhenite-sili-za-zashtita-na-suvereniteta-teritorialnata-tsyalost-i-nezavisimostta-na-stranata.html", "text": "Предизвикателствата пред средата за сигурност налагат да развиваме способностите на Въоръжените сили за изпълнение на първата мисия – защита на суверенитета, териториалната цялост и независимостта на Република България. Това каза министърът на отбраната Красимир Каракачанов в обръщението си към участниците в годишната конференцията на началника на отбраната, която се провежда в София, съобщиха от пресцентъра на  министерството . \r\nВ двудневния форум, който се провежда под ръководството на началника на отбраната генерал Андрей Боцев, участва висшият команден състав на Въоръжените сили.  \r\nМинистър Каракачанов открои предизвикателствата пред сигурността в  района на Източното Черноморие, Близкия Изток и на Балканите. „Ние трябва да обърнем фокуса към проблемите, засягащи националната отбрана, и да не пренебрегваме съюзническите ангажименти, които имаме към НАТО и ЕС“,  заяви той.  \r\nВ изказването си министърът на отбраната посочи, че проблемите във въоръжените сили трябва да се поставят откровено пред обществото, за да намират подкрепа мерките за тяхното решаване. Той открои проблема с недокомплекта. За неговото решаване са положени усилия, които дават положителен резултат. „През 2018 г. броят на постъпилите на военна служба е по-голям от броя на напускащите.  Ако тази тенденция се запази, можем да кажем, че сме намерили правилния път –  осигуряване на достойно възнаграждение на военнослужещите“, каза министър Каракачанов. Той припомни, че през 2018 г. и 2019 г. са положени усилия за увеличаване на заплатите на военнослужещите, а приетият Национален план за нарастване на разходите за отбраната до 2% от БВП ще даде възможност и през следващите две години този процес да продължи.  \r\n„Можем да се похвалим и с осигуряването на допълнителни финансови средства за модернизацията на въоръжените сили и за поддържането и ремонта на съществуващата техника, които оползотворихме именно в полза на засилване на способностите на въоръжените сили“, отбеляза министърът на отбраната. „Основната ни задача е 2019 г. да стане годината, в която ще стартират окончателно и трите основни проекта за модернизация“, категоричен беше той.  \r\n„Убеден съм, че изграждайки ефективни и оперативно съвместими въоръжени сили като ключов инструмент на националната мощ, през 21-ви век страната ни ще продължава да се утвърждава като фактор на стабилност в нашия регион и като надежден партньор в НАТО и ЕС“, каза в заключение министър Каракачанов.", "date": "2019.02.06", "title": "Министър Красимир Каракачанов: Трябва да развиваме способностите на въоръжените сили за защита на суверенитета, териториалната цялост и независимостта на страната"}
{"url": "http://www.focus-news.net/news/2019/02/06/2620536/stara-zagora-okrazhnata-prokuratura-razsledva-umishleno-ubiystvo-v-kazanlak.html", "text": "Окръжна прокуратура-Стара Загора разследва умишлено убийство в Казанлък. Това съобщиха от пресцентъра на  Апелативна прокуратура-Пловдив . На 5 февруари 2019 г., в 16.54 ч., в Районно управление на МВР-Казанлък е получено съобщение, че на втория етаж на жилищна сграда в Казанлък, е намерено тялото на мъж, по което има видими травматични наранявания. С извършване на оглед от разследващ полицай от Районно управление на МВР-Казанлък, по реда на чл.212 ал.2, е започнато досъдебно производство за настъпила смърт на 59-годишния М.К., в резултат от нанесени му тежки, несъвместими с живота, телесни увреждания – престъпление по чл.115 от НК.  \r\nНадзора и ръководството на разследването се извършва от Окръжна прокуратура-Стара Загора. \r\nСлед извършване на първоначалните неотложни действия по разследването и проведени оперативно-издирвателни мероприятия от органите на МВР, още същата вечер е установен извършителят на деянието – 16-годишния К.К. \r\nПредвид непълнолетието на извършителя, съгласно чл.194, ал.1, т.1а от НПК, на 6 февруари 2019 г. разследването е възложено на следовател от Окръжен следствен отдел в Окръжна прокуратура-Стара Загора. \r\nК. К. е привлечен като обвиняем за престъпление по чл.115 от Наказателния кодекс – за умишлено убийство. Той е задържан с постановление на наблюдаващия прокурор за срок от 72 часа. Окръжна прокуратура-Стара Загора ще внесе искане в съда за вземане на мярка за неотклонение „задържане под стража“ спрямо обвиняемия.", "date": "2019.02.06", "title": "Стара Загора: Окръжната прокуратура разследва умишлено убийство в Казанлък"}
{"url": "http://www.focus-news.net/news/2019/02/06/2620535/mayk-pompeo-sasht-shte-prodalzhat-da-oglavyavat-borbata-sreshtu-islyamska-darzhava-vapreki-izteglyaneto-ot-siriya.html", "text": "САЩ ще продължат да водят глобалната борба срещу близкоизточната радикална групировка „Ислямска държава“, въпреки изтеглянето на американските военнослужещи от Сирия. Това увери държавният секретар на САЩ Майк Помпео, предава  AFP . \r\n„Америка ще продължава да води борбата срещу онези, които биха ни унищожили“, подчерта Помпео в рамките на конференция във Вашингтон, в която участват представилите на 79 държави. Тереза Герова", "date": "2019.02.06", "title": "Майк Помпео: САЩ ще продължат да оглавяват борбата срещу „Ислямска държава“, въпреки изтеглянето от Сирия"}
{"url": "http://www.focus-news.net/news/2019/02/06/2620538/inzh-ivan-ivanov-inspektsiya-po-truda-varna-ne-sme-konstatirali-tezhki-trudovi-zlopoluki-doveli-do-invalidnost-ili-smart-no-ima-kakvo-da-se-zhelae-ot-biznesa-v-oblastta.html", "text": "Не сме констатирали тежки трудови злополуки, довели до инвалидност или смърт, но има какво да се желае от бизнеса във Варненска област. Това каза в интервю за  Радио „Фокус“ – Варна  инж. Иван Иванов, директор на Дирекция „Инспекция по труда“ – Варна. Той допълни, че Инспекцията по труда е разследвала сигнали за трудови инциденти, подадени от екипите на Бърза помощ и полицията, но не са констатирани тежки такива. По думите на инж. Иван Иванов, служители на дирекцията са извършили 26 проверки на строителни обекти на територията на Област Варна. „Бума на строителството, който отново е характерен за Варна, поражда в мен мисълта, че по-често работодателите допускат нарушения, свързани с безопасността като понякога неглижират определени правни норми, което води до възникване на инциденти. Имаме няколко спирания на строителни обекти, говоря за работни площадки и работно оборудване през месец януари, точно в тази връзка, свързана с необезопасяване на самото оборудване или работните площадки“, съобщи инж. Иван Иванов. По думите му, Инспекция по труда – Варна ще фокусира контролната си дейност върху строителните обекти и площадки на територията на Варна, с цел осигуряване на по –добри условия на труд на тези места. Според него, има място за техническо и организационно подобрение на работните условия в строителството от страна на работодателите. \r\nБояна АТАНАСОВА", "date": "2019.02.06", "title": "Инж. Иван Иванов, Инспекция по труда – Варна: Не сме констатирали тежки трудови злополуки, довели до инвалидност или смърт, но има какво да се желае от бизнеса в областта"}
{"url": "http://www.focus-news.net/news/2019/02/06/2620539/antoaneta-bares-nkiz-polozhihme-nachaloto-na-sreshti-mezhdu-biznesa-i-universitetite-na-koito-da-se-govori-za-inovatsii-i-za-produkt-s-visoka-dobavena-stoynost.html", "text": "Искахме да положим началото на срещи, които да разширим и да бъдат полезни за двете страни - и за бизнеса, и за университетите. Това изпълнителният директор на „Национална компания индустриални зони“ ЕАД Антоанета Барес по време на Кръгла маса на тема „Бизнес и образование - перспективи и предизвикателства“, предаде репортер на  Агенция „Фокус“ . „Да може децата, които учат в чужбина, да се върнат да работят в България, да се говори за иновации в образованието, за бизнес продукт с висока добавена стойност“, заяви тя. „Поемам ангажимента да помислим за програма за майсторски класове, след като бяха приети като идея, с инвеститори от нашите зони. Да бъдат със стегната програма и да представят бизнеса в най-добрата светлина“, коментира Антоанета Барес. „Децата да се мотивират да продължат да учат, да изберат магистратура, която ще им бъде полезна и да останат да учат и работят в България“, каза още тя. \r\nБиляна ИВАНОВА", "date": "2019.02.06", "title": "Антоанета Барес, НКИЗ: Положихме началото на срещи между бизнеса и университетите, на които да се говори за иновации и за продукт с висока добавена стойност"}
{"url": "http://www.focus-news.net/news/2019/02/06/2620527/bulgartransgaz-obyavi-protsedura-za-stroitelstvo-i-dostavki-na-materiali-i-oborudvane-za-rehabilitatsiya-na-uchastak-ot-severniya-poluprasten-na-gazoprenosnata-mrezha.html", "text": "На 1 февруари 2019 г. „Булгартрансгаз“ ЕАД обяви открита процедура за възлагане на обществена поръчка за „Доставки, изграждане и въвеждане в експлоатация на обект „Подмяна на преносен (магистрален) газопровод в участъка ОС „Беглеж” – КВ „Дерманци” – КВ „Батулци” – КВ „Калугерово””, Строежи: Етап 1 – „Преносен газопровод от ОС „Беглеж“ до КВ „Дерманци““; Етап 2 - „Преносен газопровод от КВ „Дерманци“ до КВ „Батулци““ и Етап 4 - „ОС „Беглеж“. Това съобщиха от пресцентъра на  „Булгартрансгаз“ ЕАД . \r\nОсновните видове работи, включени в предмета на поръчката, са: \r\n- доставка на материали и оборудване; \r\n- строително-монтажни работи; \r\n- дейности по приемане и въвеждане на строежите в експлоатация. \r\nПрогнозната стойност на обществената поръчка е 67 480 000 лева без ДДС. \r\nИкономически най-изгодна оферта ще се определя въз основа на избрания критерий за възлагане „оптимално съотношение качество/цена“, съгласно показатели, включващи срок за изпълнение, качествени показатели, свързани с организацията на изпълнението и предлагана цена.  \r\nДейностите по проекта се финансират по линия на Механизма за свързване на Европа (CEF).  \r\nНа 23 януари 2019 г. Координационният комитет към Механизъм за свързване на Европа  взе решение да отпусне за тази цел над 27  млн. евро безвъзмездна помощ. След решение на Европейската комисия предстои сключването на Споразумение за безвъзмездно финансиране между „Булгартрансгаз“ ЕАД, в качеството му на бенефициент, и Изпълнителна агенция „Иновации и мрежи“ (INEA). \r\nПроектът за рехабилитация, модернизация и разширение на българската газопреносна мрежа предвижда изпълнението на строителство и доставки на материали и оборудване за подмяна (рехабилитация) на два участъка от Северния полупръстен с обща дължина от около 81 км. Тези дейности са част от втората фаза на проект „Рехабилитация, модернизация и разширение на българската газопреносна система“, включен в списъка с проекти от общ интерес на Европейската комисия (PCI). Поради стратегическото му значение, той е определен през 2015 г. и за един от 7-те приоритетни проекти на инициативата за газова свързаност в региона на Централна и Югоизточна Европа (Central and South Eastern Europe Gas Connectivity - CESEC). Повече информация за него е публикувана  . \r\nЧаст от дейностите по проекта, включени в обхвата на обявената поръчка, включват подмяна на участък от магистралния газопровод DN 700 от ОС „Беглеж“ до КВ „Батулци“ с дължина 45 км. \r\nПроектът „Рехабилитация, модернизация и разширение на българската газопреносна система“ е част от концепцията за изграждане на газоразпределителен център „Балкан”. Подобряването на техническите параметри на мрежата у нас ще допринесе за развитието на газовата инфраструктура в региона. \r\nСрокът за подаване на оферти за участие в откритата процедура е до 11 март 2019 г. \r\nДокументацията за участие е публикувана на български език  .", "date": "2019.02.06", "title": "„Булгартрансгаз“ обяви процедура за строителство и доставки на материали и оборудване за рехабилитация на участък от северния полупръстен на газопреносната мрежа"}
{"url": "http://www.focus-news.net/news/2019/02/06/2620526/reuters-makedoniya-podpisa-sporazumenie-za-prisaedinyavane-kam-nato-vapreki-ruskite-opaseniya.html", "text": "Членовете на НАТО подписаха споразумение с Македония, което позволи на малката бивша югославска република да стане 30-тия член на Алианса, след като по-рано уреди спора за името с Гърция, отбелязва  Reuters . \r\nПри официалното подписване на протокола за присъединяване към НАТО, който сега трябва да бъде ратифициран от правителствата на страните-членки, министърът на външните работи на Македония Никола Димитров приветства момента с думите, че занапред страната „никога няма да бъде сама“.  \r\nРусия обаче твърди, че с приемането на балкански членове НАТО подкопава сигурността в региона. Държавният глава Владимир Путин също така предупреди членовете на западния отбранителен съюз да не поддържат тесни връзки с Украйна и Грузия – две бивши съветски републики, които също се стремят да се присъединят към Организацията на Северноатлантическия договор. \r\nНо Димитров е на мнение, че решението на Македония ще подобри стабилността в региона. Позицията му отразява вижданията на западните страни, които разглеждат членството в НАТО и ЕС като най-добрия начин за запазване на мира на Балканите. Тереза Герова", "date": "2019.02.06", "title": "Reuters: Македония подписа споразумение за присъединяване към НАТО, въпреки руските опасения"}
{"url": "http://www.focus-news.net/news/2019/02/06/2620540/vitseprezidentat-iliyana-yotova-shte-iznese-publichna-lektsiya-za-savremennite-predizvikatelstva-pred-trudovata-meditsina-na-7-fevruari.html", "text": "Вицепрезидентът Илияна Йотова ще изнесе публична лекция за съвременните предизвикателства пред трудовата медицина на 7 февруари по покана на Факултета по обществено здраве при Медицински университет – София. Това съобщиха от  Прессекретариата на държавния глава . Лекцията ще се проведе в Аула „Максима“ на УМБАЛ „Св. Екатерина“ от 15.00 часа.", "date": "2019.02.06", "title": "Вицепрезидентът Илияна Йотова ще изнесе публична лекция за съвременните предизвикателства пред трудовата медицина на 7 февруари"}
{"url": "http://www.focus-news.net/news/2019/02/06/2620530/deutschlandfunk-makedoniya-po-barzata-pista-kam-nato.html", "text": "След уреждане на спора за името с Гърция Македония буквално „лети“ към членството в НАТО. Генералният секретар на Алианса Йенс Столтенберг и правителството на Зоран Заев в Скопие може и да бързат с присъединяването, но има и критични гласове по темата, отбелязва националното германско радио   Deutschlandfunk . \r\nВоенната мощ на Македония едва ли може да бъде определена като внушителна. Северна Македония със сигурност не е сред военните сили на континента: армията й има едва 10 хил. военни на служба, напрактика несъществуващи ВВС и остаряло оборудване. \r\nЗа НАТО обаче присъединяването на бившата югославска република има символично и стратегическо значение. Важно е, защото от гледна точка на НАТО по този начин се запълва още една „дупка“ на Балканите за руско влияние. Македонският премиер Зоран Заев също предупреди за „сериозни опасности\" за страната му, ако остане изключена от евроатлантическата интеграция.  \r\n„Ако нещата вървят както очакваме, ние сме сигурен член на НАТО и през юни ще започнат преговорите за присъединяване с ЕС. Тогава очакваме повече вътрешни и чуждестранни инвестиции. Такива инвестиции ще изискват повече работни места. И тогава заплатите ще се увеличат\", са разсъжденията на македонския министър-председател.  \r\nДве процента от БВП трябва да бъдат изразходвани от всяка страна-членка на НАТО за отбрана, а Северна Македония ще бъде готова да направи това до 2024 г. Поне така твърди министърът на отбраната Радмила Шекеринска, която не крие, че Македония има много „домашна работа“ дотогава.  Тереза Герова", "date": "2019.02.06", "title": "Deutschlandfunk: Македония – по бързата писта към НАТО"}
{"url": "http://www.focus-news.net/news/2019/02/06/2620542/ek-evrokomisar-mariya-gabriel-grazhdanite-shte-imat-dostap-do-zdravnite-si-dosieta-v-chuzhbina.html", "text": "Създаването на общ формат на медицинските досиета има за цел всеки пациент да бъде по-ефикасно лекуван, в която и да е страна от ЕС.  \r\nВ случай на инцидент в чужбина, лекарите нямат достъп до медицинските ни данни, като например от какво сме боледували или какви алергии имаме. В много случаи, за да се направи консултация в чужбина е необходимо да се отиде на място в съответната болница, въпреки че това може да стане и електронно, ако лекарят има достъп до медицинското досие на пациента. С днешната препоръка към страните членки Европейската комисия предлага решение на тези проблеми. Това обяви българският еврокомисар Мария Габриел на пресконференция в Брюксел при представяне на препоръките, съобщават от  Отдел \"Преса и медии\" на Представителство на ЕК в България  . \r\n„Гражданите бяха много ясни – те искат да могат да контролират своите здравни данни. Над 80 процента от хората участвали в проведената обществена консултация, заявяват, че споделянето на здравни данни може да подобри лечението и превенцията на заболявания.\"  \r\nВ момента има различни стандарти на здравни досиета в страните членки. Европейската комисия насърчава работата по цифровизацията на електронните досиета в няколко приоритетни области – здравна документация на пациента, електронни рецепти, резултати от лабораторни анализи, резултати от образна диагностика и епикризи.  \r\n„Тези предложения отговарят на един логичен въпрос. След като гражданите могат да се движат свободно в рамките на Европейския съюз, не трябва ли техните здравни данни да се движат заедно с тях също. Водещото в нашия подход е поставянето на пациента в неговия център\", допълни комисар Габриел.  \r\nТя уточни, че обменът на данни трябва да бъде съобразен с изискванията за кибер сигурност, с  регламента за електронна идентификация и с регламента защита на личните данни.  Важно е и здравните данни да бъдат изчерпателни, да подлежат на проверка – пациентът да знае кой е искал информация по неговото досие, както и да са достъпни 24 часа в денонощието. По този начин пациентите биха могли да получават навременно и по-висококачествено здравеопазване, когато пътуват в чужбина.", "date": "2019.02.06", "title": "ЕК: Еврокомисар Мария Габриел: Гражданите ще имат достъп до здравните си досиета в чужбина"}
{"url": "http://www.focus-news.net/news/2019/02/06/2620543/", "text": "С нормална интензивност е трафикът по пътищата в областта. Това съобщи за  Радио „Фокус” – Кюстендил  дежурният в Областно пътно управление – Кюстендил. Пътните настилки на места са мокри. Към този час няма въведени допълнителни ограничения за движението на моторни превозни средства. Движението по автомагистрала „Струма“, път Е-79 и пътя Радомир – Кюстендил – ГКПП „Гюешево” се осъществява без проблеми. Трафикът е с нормална интензивност. \r\nПътят в посока ГКПП „Гюешево” е проходим при зимни условия, по информация на дежурния на българо-македонския граничен пункт. Пътните настилки в района са мокри. Нормално се осъществява преминаването на моторни превозни средства през пункта. Няма образували се колони от чакащи автомобили. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2019.02.06", "title": "Кюстендил: С нормална интензивност е трафикът по пътищата в областта"}
{"url": "http://www.focus-news.net/news/2019/02/06/2620544/veliko-tarnovo-nastilkite-v-oblastta-sa-mokri-i-hlazgavi.html", "text": "Изсичат храсти в участък от пътя между Полски Тръмбеш и Велико Търново, нека водачите са внимателни. Това съобщиха за  Радио „Фокус“ – Велико Търново  от Областно пътно управление. Дейностите текат в отсечката от км 88+050 до км 93+060 и трябва да приключат до 15 февруари. Условията за пътуване в региона са нормални за сезона. Настилките са мокри и хлъзгави. В града вали дъжд, примесен със сняг. Времето навсякъде е облачно, в по-голямата част от региона с валежи от дъжд. Екипи на КАТ има и на входовете и изходите на Велико Търново, както и в по-натоварените участъци от първокласната и второкласна пътна мрежа. Проходът на Републиката е отворен за движение, но остава в сила опасността от падащи камъни. В едната лента се осъществява движението в участък от пътя между Твърдица и Елена. Причината е пропадане на пътното платно и наличие на свлачище. Ограничението е въведено в отсечката от км 47+800 до км 48+000, а срокът за приключване на ремонта е 31 май. Затворен за товарни автомобили над 10 тона е път -551 Дебелец - Средни колиби - Елена. Обходният  маршрут е през Дебелец - В.Търново -Лясковски кантон - Миндя - Елена и обратно. Остава затворен поради свлачище  участък от път Царски извор – Драганово, обходният маршрут е през село Сушица. \r\nЛуиза ТРАНЧЕВА", "date": "2019.02.06", "title": "Велико Търново: Настилките в областта са мокри и хлъзгави"}
{"url": "http://www.focus-news.net/news/2019/02/06/2620545/smolyan.html", "text": "Проходими при зимни условия са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е облачно, без валежи. Пътните настилки са мокри, на места заснежени заради валежите от сняг през деня, но са почистени и обработени. Няма ограничения по проходите в област Смолян, с изключение на прохода „Пампорово“, където целогодишно и забранено движението на автомобили над 3,5 тона. Остава затворен и пътят от Лъки към Рожен, както и направлението Момчиловци – Момина вода. Движението по пътя Стойките – Пампорово е ограничено за МПС над 12 тона с ремаркета и полуремаркета. Движението по пътя с. Арда – с. Горна Арда е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Повишена е опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. През деня не са получавани сигнали за инциденти по пътищата в областта. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са мокри. Автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.02.06", "title": "Смолян: Пътните настилки са мокри, на места заснежени заради валежите от сняг през деня, но са почистени и обработени"}
{"url": "http://www.focus-news.net/news/2019/02/06/2620541/smolyan-obshtinskiyat-savet.html", "text": "Общински съвет – Смолян прие актуализирана средносрочна бюджетна прогноза на Общината за периода 2019 – 2021г., на постъпленията от местни приходи и на разходите за местна дейност, предаде репортер на  Радио „Фокус“ – Смолян . Приоритетите при съставянето на бюджетната прогноза на общината за 2019 – 2021г. са съобразени с приетия Общински план за развитие на Община Смолян: развитие на местната икономика и постигане на икономически растеж; подобряване качеството на жизнената среда, изграждане и възстановяване на техническата инфраструктура; инвестиции в образованието, културата, здравеопазването и социалните дейности; запазване на равнището на предоставените публични услуги при повишаване на качеството им и разширяване на обхвата на електронни услуги, чрез повишаване ефективността на публичните разходи, посочи вносителят на докладната записка и кмет на Смолян, Николай Мелемов. \r\nПредседателят на Бюджетната комисия Стоян Иванов заяви, че бюджетната прогноза е приета на Комисията единодушно. По думите му, тя е направена съобразно изискванията на Конституцията, законите на страната, наредбите, правилника за организация в община Смолян. „Няма нито една цифра, която да се отклонява от средностатистическите, които са получени през последните години и няма основание Общински съвет да не приеме прогнозата“, поясни Иванов. Бюджетната прогноза бе приета с 15 гласа „за“, 4 „против“ и 4 „въздържал се“. \r\nНели ГЕРГЬОВСКА", "date": "2019.02.06", "title": "Смолян: Общинският съвет прие актуализирана средносрочна бюджетна прогноза на Общината за периода 2019 – 2021г."}
{"url": "http://www.focus-news.net/news/2019/02/06/2620552/kathimerini-pet-kompanii-shte-badat-vklyucheni-v-targa-za-izgrazhdaneto-na-traboprovoda-balgariya-gartsiya.html", "text": "Пет компании и консорциуми бяха включени в списъка с предложения за участие в търг за проектиране и изграждане на газопровод между България и Гърция, съобщиха от компанията, която наблюдава реализирането на проекта, отбелязва електронното издание на атинския вестник  Kathimerini . \r\nИзбраните кандидати трябва да подадат своите оферти следващия месец, за да построят 182-километров  тръбопровод, насочен към транспортиране главно на азерски газ за България и намаляване на почти пълната зависимост на страната от руските газови доставки. \r\nПървоначално оферти подадоха около 11 компании. \r\nКонсорциум между две български строителни компании и италианската Bonatti, съвместно предприятие между германския Max Streicher и гръцката Terna, както и консорциум между френската Spiecapag Vinci и българската Trace Group, получиха право да подават оферти. \r\nГръцката компания J&P AVAX и консорциума между China Petroleum Pipeline Engineering и  „Актор\" също бяха допуснати до търга за тръбопровода, който София се надява да започне да функционира през 2020 г.  Тереза Герова", "date": "2019.02.06", "title": "Kathimerini: Пет компании ще бъдат включени в търга за изграждането на тръбопровода България-Гърция"}
{"url": "http://www.focus-news.net/news/2019/02/06/2620550/gabrovo.html", "text": "Временно движението се осъществява в една лента по път I-5 Шипка – Габрово при разклона за Габрово поради аварирал автомобил. Това съобщиха от пресцентъра на  Агенция \"Пътна инфраструктура\" . Шофьорите да се движат с повишено внимание и съобразена скорост.", "date": "2019.02.06", "title": "Габрово: Временно движението се осъществява в една лента по път I-5 Шипка – Габрово при разклона за Габрово поради аварирал автомобил"}
{"url": "http://www.focus-news.net/news/2019/02/06/2620546/blagoevgrad-vremenno-e-ogranicheno-dvizhenieto-po-tretoklasen-pat-108-am-struma-selo-ribnik-za-mps-nad-12-t-poradi-remontni-deynosti.html", "text": "Временно е ограничено движението по третокласен път – 108 АМ „Струма“ – село Рибник за МПС над 12 т поради ремонтни дейности. Това съобщиха за  Радио „Фокус“ – Пирин  от Областно пътно управление – Благоевград. Участъкът е сигнализиран с пътни знаци за срок до 28 февруари. В региона няма въведение други забрани за преминаването на леки и товарни автомобили. Повишена опасност от падащи камъни има в Кресненското дефиле и в района на прохода Предел. Няма регистрирани сигнали за инциденти или такива, които да са свързани с паднала скална маса на пътното платно. Няма новорегистрирани свлачища. Трафикът по автомагистрала „Струма“, главен път Е-79 и второкласен път – 19 Симитли – Гоце Делчев е нормално натоварен. \r\nМокри и хлъзгави са пътните настилки в областния център. Слаб дъжд вали в града. Към момента трафикът е интензивен в централна градска част, като колони от автомобили се образуват на кръговото кръстовище при бул. „Васил Левски“ и по булевардите „Св. св. Кирил и Методий“ и „Димитър Солунски“. Натоварено е движението и по главните улици в центъра на града. През деня е регистриран един по-тежък пътен инцидент, при който жена бе блъсната на пешеходна пътека. Градският транспорт се движи по разписание. \r\nЛивия НИНОВА", "date": "2019.02.06", "title": "Благоевград: Временно е ограничено движението по третокласен път – 108 АМ „Струма“ – село Рибник за МПС над 12 т поради ремонтни дейности"}
{"url": "http://www.focus-news.net/news/2019/02/06/2620547/nachalnikat-na-otbranata-general-andrey-botsev-osigurenite-resursi-za-otbrana-v-predstoyashtite-5-godini-sa-pravilna-stapka-kam-razvitie-sposobnostite-na-vaorazhenite-sili.html", "text": "Въпреки ограниченията, свързани с финансово осигуряване, подготвен личен състав и поддръжка на наличната техника, въоръжените сили поддържат необходимите способности. Осигурените ресурси за отбрана в предстоящите 5 години са стъпка в правилната посока за развитие на тези способности и изграждането на нови. Това заяви генерал Андрей Боцев в рамките на годишната конференция на началника на отбраната, съобщиха от пресцентъра на  Министерството на отбраната .  \r\nТой подчерта, че тази финансова рамка създава условия за стартирането и успешното завършване на Стратегическия преглед на отбраната. Неговото провеждане е целесъобразно, тъй като променящата се среда на сигурност налага ново степенуване на приоритетите в политиката за сигурност и определяне на нови насоки за развитие на отбранителните способности. „Стратегическият преглед на отбраната трябва да съчетае намирането на точен баланс между необходимите отбранителни способности и прецизното планиране на разходите за тяхното изграждане и поддържане в условия на ограничени финансови ресурси“, заяви генерал Боцев. \r\nТемата на форума тази година е „Тенденции и предизвикателства при организационното изграждане и развитие на Въоръжените сили в условията на динамично променяща се среда на сигурност и реалностите с окомплектоване на Въоръжените сили на Република България“. В програмата на конференцията бяха изслушани доклади от националните представители в командната структура на НАТО и Силите на Алианса, както и на директори на дирекции от Щаба на отбраната и Министерството на отбраната. Представена бе актуална информация относно средата на сигурност, съюзните инициативи в резултат на взетите решения на срещите на Върха на НАТО, моментното им състояние и участието на българските въоръжени сили в тях. В проведените дискусии ясно бяха очертани предстоящите стъпки за по-активно участие на страната ни в конкретни мероприятия на НАТО и Европейския съюз, както и засилване участието ни в многонационални инициативи.  \r\nПрез втория ден на годишната конференция утре, 7 февруари, предстои да бъдат изслушани съдокладите на командирите на видовете въоръжени сили,  командващия на Съвместното командване на силите и началника на Военна академия „Г. С. Раковски“. Очаква се те да доразвият специфичните въпроси, повдигнати в доклада на началника на отбраната. Ще бъде представен и доклад относно методиката и организацията на дейностите по провеждането на Стратегическия преглед на отбраната.  \r\nСлед това генерал Андрей Боцев ще представи „Анализ на подготовката, войсковия ред и дисциплината в Българската армия и структурите на пряко подчинение на министъра на отбраната през учебната 2018 г.“.", "date": "2019.02.06", "title": "Началникът на отбраната генерал Андрей Боцев: Осигурените ресурси за отбрана в предстоящите 5 години са правилна стъпка към развитие способностите на Въоръжените сили"}
{"url": "http://www.focus-news.net/news/2019/02/06/2620548/yulian-arnaudov-predstavitel-za-varna-kam-instituta-za-patna-bezopasnost-nepravilnoto-presichane-e-edna-samoubiystvena-misiya.html", "text": "Неправилното пресичане е една самоубийствена мисия. Това каза в интервю за  Радио „Фокус“ – Варна , член на постоянната общинска комисия по пътна безопасност и представител за Варна към Института за пътна безопасност. Според него тези хора, не преценяват правилно ситуацията и риска, в който поставят себе си. „Когато има възможност те да преминат, независимо, че това е забранено и е много опасно, защото много често се пресичат две или три платна, което общо взето е някаква самоубийствена мисия. Точно за мен това е едно непреценяване на ситуацията и непреценяване на риска“, съобщи Юлиан Арнаудов. Той смята, че извиненията на такива пешеходци е свързана с това, че те спестяват време. Според него, неправилно пресичащите дори си позволяват да минават през големи булеварди с по 2-3 платна, където рискът е още по-голям. „Но на такива места, които не можем да ги контролираме по друг начин, се изгражда преграда на пътя, където те да не могат да прескочат. Сега има акробати, които успяват, но в повечето случаи върши работа“, допълни Юлиан Арнаудов. Според него в България се наблюдава положителна тенденция за контрол върху водачите на леки автомобили, но не се наблюдава същия контрол върху пешеходците.  \r\nБояна АТАНАСОВА", "date": "2019.02.06", "title": "Юлиан Арнаудов, представител за Варна към Института за пътна безопасност: Неправилното пресичане е една самоубийствена мисия"}
{"url": "http://www.focus-news.net/news/2019/02/06/2620553/plovdiv-otkrit-be-nov-parking-v-rayon-severen.html", "text": "Открит бе нов паркинг в район „Северен“ в Пловдив, предаде репортер на  Радио „Фокус” - Пловдив . Първата копка направиха кметът на Пловдив Иван Тотев и кметът на района Ральо Ралев. Той бе изграден на мястото на премахнатите 30 гаража, като оформените паркоместа са 82. Паркингът се на пресечка на ул. „Победа“.Около две трети от местата в момента са заети, в съответствие с точковата система на общинската наредба за отдаване на паркоместа на живеещите на адреса граждани.  По думите на районния кмет Ральо Ралев отдадените срещу месечна такса паркоместа в район „Северен“ в момента са 250. \r\nУсвоените средства за новия паркинг в района са в размер на 60 хиляди лева, а добавеното осветление е на стойност 2000 лв. \r\nЦветана ТОНЧЕВА", "date": "2019.02.06", "title": "Пловдив: Открит бе нов паркинг в район „Северен“"}
{"url": "http://www.focus-news.net/news/2019/02/06/2620551/sport-balgariya-pobedi-estoniya-za-fed-kap.html", "text": "България се наложи с 2:1 победи над Естония в първата среща от турнира в Жельона Гура (Полша). Надпреварата започна днес и ще продължи до 9 февруари (неделя). \r\nВ решителната среща на двойки Виктория Томова и Изабелла Шиникова победиха с 6:2, 6:2 Анет Контавейт и Майлийн Нууди. \r\nПреди това Изабелла Шиникова се наложи със 7:6(6), 6:3 над Валерия Горлатс.Виктория Томова пък отстъпи с 1:6, 7:6(4), 1:6 на световната номер 20 Анет Контавейт. \r\nУтре нашите момичета ще играят срещу Украйна. \r\nБългария попадна в изключително силна група заедно с отборите на Украйна, Швеция и Естония в група I на зона Европа/Африка. В другата група са Русия, Полша и Дания. \r\nБългария е в състав Виктория Томова, Изабелла Шиникова, Гергана Топалова и Петя Аршинкова. Капитан на България е Дора Рангелова, а помощник треньор е Валентин Димов. \r\nПобедителите от всяка група ще играят на финал за спечелване на промоция. Последният в групата пък ще играе, за да се спаси от изпадане.", "date": "2019.02.06", "title": "Спорт: България победи Естония за ФЕД КЪП"}
{"url": "http://www.focus-news.net/news/2019/02/06/2620555/sofiya-zapochna-izvarshvaneto-na-obrabotki-sas-smesi-sreshtu-zaledyavane-v-nyakoi-rayoni-zaradi-valezhite-ot-snyag-nay-intenzivni-sa-v-yuzhnite-planinski-chasti.html", "text": "Започна извършването на обработки със смеси срещу заледяване в някои райони в София във връзка с валежите от сняг. Най-интензивни са валежите в южните планински части. Това съобщиха от пресцентъра на  Столична община . \r\nВ момента се обработват трасета на общинските пътища в район Панчарево: Плана, Железница, Бистрица и Пасарел, както и в район „Овча купел“. Извършва се и опесъчаване в планината Витоша на пътищата Драгалевци – Алеко и Бояна – Златни мостове.  \r\nКъм момента градският транспорт се движи нормално по обичайните си маршрути. Обстановката се следи от екипи на Столичен инспекторат и дирекция „Аварийна помощ и превенция“.", "date": "2019.02.06", "title": "София: Започна извършването на обработки със смеси срещу заледяване в някои райони заради валежите от сняг, най-интензивни са в южните планински части"}
{"url": "http://www.focus-news.net/news/2019/02/06/2620557/veliko-tarnovo-osmo-poredno-izdanie-na-foruma-art-rozaliada-shte-se-provede-v-grada-na-14-fevruari.html", "text": "Осмо поредно издание на форума „Арт Розалиада“ ще се проведе във Велико Търново. Събитието е под патронажа на кмета града Даниел Панов и ректора на Великотърновски университет „Св. св. Кирил и Методий” проф. Христо Бонджолов, каза за  Радио „Фокус“ – Велико Търново  Нелина Църова, директор на Дирекция „Култура, туризъм и международни дейности“ в Общината. Тя уточни, че откриването ще е на 14 февруари в Изложбени зали „Рафаел Михайлов“. „Това е едно събитие създадено не много отдавна, но радващо се на интерес в цяла Европа, а и не само. Един пир на любовта и виното, както го определят. То съчетава любов, вино и изобразително изкуство“, поясни още Църова.  През миналата година във форума участваха 110 художници от четири държави. Произведенията бяха около 180. \r\nДруго събитие, чиято кулминация предстои, но инициативите за него вече започнаха, е 140-годишнината от приемането на Търновската конституция. „Проявите на Народното събрание започнаха, но домакин ще е Търново. През април ни предстоят изложби, научен форум, изнесено заседание на Народното събрание. Датата ще е почетена изключително достойно“, каза още Нелина Църова. Всички прояви, свързани с годишнината, са под патронажа на председателя на Народното събрание Цвета Караянчева. \r\nЛуиза ТРАНЧЕВА", "date": "2019.02.06", "title": "Велико Търново: Осмо поредно издание на форума „Арт Розалиада“ ще се проведе в града на 14 февруари"}
{"url": "http://www.focus-news.net/news/2019/02/06/2620554/sliven-mokri-sa-patnite-nastilki-v-oblastta-dvizhenieto-e-natovareno.html", "text": "Мокри са пътните настилки в Сливенска област, движението е натоварено, съобщиха от  Областно пътно управление . Затворени за тежки автомобили над 10 т. са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. Няма въведени допълнителни ограничения. Движението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на  февруари.", "date": "2019.02.06", "title": "Сливен: Мокри са пътните настилки в областта, движението е натоварено"}
{"url": "http://www.focus-news.net/news/2019/02/06/2620560/pregled-na-mezhdunarodnite-novini-do-18-chasa-agentsiya-fokus.html", "text": "Пет компании и консорциуми бяха включени в списъка с предложения за участие в търг за проектиране и изграждане на газопровод между България и Гърция, съобщиха от компанията, която наблюдава реализирането на проекта, отбелязва електронното издание на атинския вестник  Kathimerini . \r\nИзбраните кандидати трябва да подадат своите оферти следващия месец, за да построят 182-километров  тръбопровод, насочен към транспортиране главно на азерски газ за България и намаляване на почти пълната зависимост на страната от руските газови доставки. \r\nПървоначално оферти подадоха около 11 компании. \r\nКонсорциум между две български строителни компании и италианската Bonatti, съвместно предприятие между германския Max Streicher и гръцката Terna, както и консорциум между френската Spiecapag Vinci и българската Trace Group, получиха право да подават оферти. \r\nГръцката компания J&P AVAX и консорциума между China Petroleum Pipeline Engineering и  „Актор\" също бяха допуснати до търга за тръбопровода, който София се надява да започне да функционира през 2020 г. \r\n***  САЩ ще продължат да водят глобалната борба срещу близкоизточната радикална групировка „Ислямска държава“, въпреки изтеглянето на американските военнослужещи от Сирия. Това увери държавният секретар на САЩ Майк Помпео, предава  AFP . \r\n„Америка ще продължава да води борбата срещу онези, които биха ни унищожили“, подчерта Помпео в рамките на конференция във Вашингтон, в която участват представилите на 79 държави. \r\n***  След уреждане на спора за името с Гърция Македония буквално „лети“ към членството в НАТО. Генералният секретар на Алианса Йенс Столтенберг и правителството на Зоран Заев в Скопие може и да бързат с присъединяването, но има и критични гласове по темата, отбелязва националното германско радио   Deutschlandfunk . \r\nВоенната мощ на Македония едва ли може да бъде определена като внушителна. Северна Македония със сигурност не е сред военните сили на континента: армията й има едва 10 хил. военни на служба, напрактика несъществуващи ВВС и остаряло оборудване. \r\nЗа НАТО обаче присъединяването на бившата югославска република има символично и стратегическо значение. Важно е, защото от гледна точка на НАТО по този начин се запълва още една „дупка“ на Балканите за руско влияние. Македонският премиер Зоран Заев също предупреди за „сериозни опасности\" за страната му, ако остане изключена от евроатлантическата интеграция.  \r\n„Ако нещата вървят както очакваме, ние сме сигурен член на НАТО и през юни ще започнат преговорите за присъединяване с ЕС. Тогава очакваме повече вътрешни и чуждестранни инвестиции. Такива инвестиции ще изискват повече работни места. И тогава заплатите ще се увеличат\", са разсъжденията на македонския министър-председател.  \r\nДве процента от БВП трябва да бъдат изразходвани от всяка страна-членка на НАТО за отбрана, а Северна Македония ще бъде готова да направи това до 2024 г. Поне така твърди министърът на отбраната Радмила Шекеринска, която не крие, че Македония има много „домашна работа“ дотогава. \r\n***  Държавният глава на югозападната ни съседка Георги Иванов приветства подписването на Протокола за членство на Македония в НАТО, предава скопската телевизия  „Канал 5“ . \r\nОт кабинета му подчертаха, че Иванов винаги се е застъпвал за стратегическите цели на страната.  \r\n„Македонският президент смята, че за съжаление, остава фактът, че подписването на протокола предшества подписването на споразумение за промяна на конституционното наименование на Република Македония, което доведе до трайно увреждане на македонските национални интереси“, гласи прессъобщението. \r\nТридесетото място в Алианса за Република Македония е заслужено, като се има предвид, че стандартите за отбрана и военна готовност на армията на Република Македония отдавна са изпълнени, се казва още в съобщението. \r\n***  Седеметажна жилищна сграда е рухнала в азиатската част на Истанбул, в резултат на което е загинал поне един човек, съобщава турският вестник  Daily Sabah . \r\nНа място работят спасителни екипи, които издирват най-малко четирима души, останали в капана на развалините. Очаква се пристигането на губернатора на Истанбул Али Йериликая. \r\nПо данни на изданието в сградата е имало 14 апартамента, а на партера е имало магазини, в които са работели между 15 и 20 души. Не е имало експлозия, предшествала рухването на сградата. Тя обаче е била стара и според властите е паднала от само себе си. \r\n***  Бившият министър-председател на Турция Ахмет Давутоглу „провежда сондажи” за създаването на нова партия пише  вестник „Джумхуриет” . Намеренията да това оповести бившия му „почетен съветник” и журналист – Етиен Махчупян, в политическото предаване „Лице в лице” по ТВ 5. Той отговори на въпрос за твърденията относно нов политически проект след местните избори в Турция на 31 март по следния многозначителен начин: „Подобни сондажи в момента има; просто не е възможно да няма такива. Понеже Турция не се управлява добре. А това се вижда от всеки. … Вътре в средите на самата управляваща Парния на справедливостта и развитието (ПСР)  има кръгове, които никак не са доволни от сегашната ситуация. А именно заради незаслужените назначения, съмнителните практики, както и самата атмосфера при провеждането на различните държави търгове”. \r\n***  Лидерите на 29-те страни-членки на НАТО ще се съберат в Лондон през декември, за да отбележат 70-ата годишнина на Алианса, обяви генералният секретар на организацията Йенс Столтенберг в сряда, предава  AFP . \r\nСтолтенберг написа в „Туитър“, че британската столица е „идеалното място за отбелязване на 70 години трансатлантическо военно сътрудничество, като дом на първата щаб-квартира на НАТО през 1949 година“. \r\n***", "date": "2019.02.06", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2019/02/06/2620558/api-14-sa-ofertite-za-stroitelen-nadzor-pri-izgrazhdaneto-na-33-km-ot-patya-mezdra-botevgrad.html", "text": "Отворени са офертите на участниците в обществените поръчки за строителен надзор при изграждането на 33 км от път I-1 Мездра - Ботевград. Това съобщиха от пресцентъра на  Агенция \"Пътна инфрастурктура\" . Проектът ще се финансира със средства от републиканския бюджет. Индикативната стойност на поръчката за строителен надзор при актуализацията на техническия проект и строителството на път І-1 (Е-79) Мездра – Ботевград, лот 1 от км 174+800 до км 194+122, е 1 800 000 лв. без ДДС. \r\nОтворените оферти по реда на постъпването им в деловодството на Агенция „Пътна инфраструктура“ за лот 1 са на:  \r\n- ДЗЗД „Инжконсултпроект - СЖС груп“, с участници: „Инжконсултпроект“ ООД, „СЖС България“ ЕООД и „СЖС Чешка република“ ср. о.; \r\n- Обединение „МБ Лот 1“, в което са: „Тест консултинг“ ООД - България, „Ипсилон консулт“ ЕООД - България и „Айси консулентен цивилтехникер“ ООД - Австрия; \r\n- „Пътконсулт 2000 ЕООД; \r\n- ДЗЗД „Надзор северозапад“, с участници: „Пи Ес консулт“ ЕООД, „Трафик холдинг“ ЕООД, „Три Ес“ ЕООД и „Геоекспертбългария“ ЕООД; \r\n- „МБ Косулт“ ДЗЗД, в което са: „Контпас“ ЕООД, „Строл – 2000“ АД, „Ен Ар консулт“ ЕООД, „План инвест пловдив“ ЕООД и „АРИБАЛ“ ООД; \r\n- ДЗЗД „Мездра Консулт“, с участници: „Трансконсулт – БГ“ ООД и „Рутекс“ ООД; \r\n- „Пътинвест-инженеринг“ АД. \r\nЗа извършването на строителен надзор при допълнителното проектиране и строителството на участъка в лот 2 - от км 161+367 до км 174+800, прогнозната стойност е 2 340 000 лв. без ДДС. Отворените оферти за лот 2 са на: \r\n- ДЗЗД „Инжконсултпроект - СЖС груп“, с участници: „Инжконсултпроект“ ООД, „СЖС България“ ЕООД и „СЖС Чешка република“ ср. о.; \r\n- „МБ Косулт“ ДЗЗД, в което са: „Контпас“ ЕООД, „СТРОЛ – 2000“ АД, „Ен ар консулт“ ЕООД, „План инвест пловдив“ ЕООД и „Арибал“ ООД; \r\n- „Пътконсулт 2000 ЕООД; \r\n- ДЗЗД „Надзор северозапад“, с участници: „Пи ес консулт“ ЕООД, „Трафик холдинг“ ЕООД, „Три Ес“ ЕООД и „Геоекспертбългария“ ЕООД; \r\n- Обединение „МБ Лот 2“, в което са: „Тест консултинг“ ООД - България, „Ипсилон консулт“ ЕООД - България и „Айси консулентен цивилтехникер“ ООД - Австрия; \r\n- ДЗЗД „Мездра Консулт“, с участници: „Трансконсулт – БГ“ ООД и „Рутекс“ ООД; \r\n- „Пътинвест-инженеринг“ АД. \r\nПрез октомври миналата година АПИ стартира обществените поръчки за избор на изпълнители при изграждането на 33 км от път I-1 между Мездра и Ботевград. Това е една от най-сложните отсечки по направлението Видин – Ботевград предвид терена, през който преминава. Пътят ще бъде с две платна с по две ленти за движение в посока, с габарит 20 м, т. е. двойно по-широко от настоящото, тъй като в момента има по една лента за движение в посока. Трасето ще следва съществуващия път, който ще бъде разширен до новия габарит, а настоящото трасе ще бъде основно ремонтирано и реконструирано, където е необходимо. По нов терен бъдещият скоростен път ще се развива в участъците, обхождащи селата Люти дол, Типченица, Новачене и Скравена. На обхода на с. Люти дол ще бъдат построени два тунела, с дължини съответно 490 м и 340 м. Ще бъдат изградени и ремонтирани редица съоръжения - над ж. п. линията Мездра - София, мостове над р. Искър, Малата река, Калница, Бебреш, Рударка, както и пътен възел при село Новачене. Пресичанията на републиканските и общинските пътища ще се осъществява чрез кръгови кръстовища „Мездра“, „Дърманци“, „Ребърково“, „Люти дол“, „Скравена“ и „Ботевград“. Предвидено е построяването на селскостопански надлези, площадки за отдих и т. н. Предвид сложността на проекта индикативната му стойност е близо 302 млн. лв. без ДДС, а средствата са от републиканския бюджет. За първи път при изпълнението на тези обществени поръчки ще се приложи нова схема на плащане, която предвижда цялата стойност на договора да се разплати на изпълнителя след като бъде подписан Акт 16 за завършване на обекта и има издадено разрешение за ползване на новопостроения пътен участък. Целта е бъдещите изпълнители да работят максимално мобилизирано и да завършат обекта качествено и в кратък срок. Срокът на изпълнение на поръчката е 1096 дни, от които 180 дни за проектиране и 916 дни за строителство. \r\nНаправлението Видин – Ботевград /167 км/ е приоритетен проект в инвестиционната програма на АПИ и МРРБ до 2022 г., тъй като с цялостното хомогенизиране и модернизация на трасето от Дунав мост 2 ще се осигури бърза и удобна връзка между автомагистралите „Хемус”, „Тракия” и „Струма”. С изпълнението на проекта транзитният трафик ще бъде изведен от населените места, с което ще се повиши безопасността на движение и ще се ограничи вредното въздействие на шума и замърсяването на околната среда от интензивния тежкотоварен трафик.", "date": "2019.02.06", "title": "АПИ: 14 са офертите за строителен надзор при изграждането на 33 км от пътя Мездра – Ботевград"}
{"url": "http://www.focus-news.net/news/2019/02/06/2620559/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-dunav-most-1-i-dunav-most-2.html", "text": "Интензивен е трафикът за товарни автомобили на изход на ГКПП „Дунав мост 1“ и „Дунав мост 2“. Това съобщиха от  ГД „Гранична полиция“ . Информацията за трафика на граничните пунктове е към 18.00 часа. На границата със Сърбия, Македония, Гърция и Румъния трафикът е нормален на всички гранични контролно-пропускателни пунктове.", "date": "2019.02.06", "title": "ГД „Гранична полиция“: Интензивен е трафикът за товарни автомобили на изход на ГКПП „Дунав мост 1\" и \"Дунав мост 2\""}
{"url": "http://www.focus-news.net/news/2019/02/06/2620561/gabrovo.html", "text": "Мокра и обработена е пътната настилка в района на прохода Шипка. Това съобщи за  Радио „Фокус“ – Велико Търново  дежурният в Областно пътно – управление – Габрово. Времето е облачно и превалява слаб сняг, примесен с дъжд.  Там остава в сила забраната за товарни автомобили над 12 тона. Други въведени ограничения в областта няма. Времето в региона е облачно, като на много места вали. В района на котловините и около водните басейни видимостта е намалена. Пътните настилки са мокри, по усойните и планински райони – частично заледени, но обработени и проходими при зимни условия. Ремонтни дейности текат по пътя между Севлиево и село Драгановци. Нека водачите се движат с повишено внимание и съобразена скорост в отсечката от км 0+000 до км 14+600. Срокът за приключване на преасфалтирането в региона е 22 юни 2019 година. Пропаднал участък затруднява движението в отсечка от пътя между Габрово и село Стоманеците. При км 7+060 една от лентите за движение е стеснена, като е поставена сигнализация. От Агенция „Пътна инфраструктура“ съветват водачите да карат с повишено внимание. Ремонтните дейности по укрепване на свлачището трябва да приключат до края на февруари. \r\nЛуиза ТРАНЧЕВА", "date": "2019.02.06", "title": "Габрово: Мокра и обработена е пътната настилка в района на прохода Шипка"}
{"url": "http://www.focus-news.net/news/2019/02/06/2620556/vitsepremierat-ekaterina-zaharieva-prezidentat-reshi-da-obyavi-svoyata-pozitsiya-za-krizata-vav-venetsuela-prez-mediite-vmesto-da-izchaka-obsazhdaneto-na-saveta-po-sigurnost.html", "text": "Президентът реши да обяви своята позиция за кризата във Венецуела през медиите, вместо да изчака обсъждането на Съвета по сигурност. Това каза вицепремиерът и министър на външните работи Екатерина Захариева в предаването „Лице в лице“ по  бТВ . Тя заяви, че Съветът по сигурността е бил свикан в понеделник от премиера, преди президентът Румен Радев да обяви своята позиция. Екатерина Захариева обясни, че Съветът се състои от министри, членове на службите и двама представители на президентството. „Президентът реши да обяви своята позиция през медиите, вместо да изчака обсъждането на Съвета. По Конституция решенията по външната политика на страната се вземат от правителството, президентът представлява България, може да подписва международни договори и има силни правомощия по назначение на посланиците. Но все пак това е отговорност на правителството“, подчерта Захариева. „Истината е, че ние наистина търсихме диалог с президента, още в събота вечерта, в момента, в който излезе проектът на декларацията, инициирана от 5 държави“, изтъкна министърът на външните работи.  „Съветът за сигурност беше опит за намиране на обща позиция“, коментира тя, като уточни, че аргументите на представителите на президента са защитавали неговата позиция. „Българското правителство подкрепя венецуелския народ в стремежа му за демокрация. Ние бяхме 20-ата държава членка на ЕС, която се присъедини към тази позиция. Нито сме бързали, нито сме взели неинформирано решение. От миналата година Венецуела ескалира с все по-голям интензитет“, заяви вицепремиерът. Според нея последните президентски избори във Венецуела са проведени недемократично.", "date": "2019.02.06", "title": "Вицепремиерът Екатерина Захариева: Президентът реши да обяви своята позиция за кризата във Венецуела през медиите, вместо да изчака обсъждането на Съвета по сигурност"}
{"url": "http://www.focus-news.net/news/2019/02/06/2620563/rosen-belchev-oblasten-upravitel-na-montana-v-yazovirite-na-teritoriyata-na-oblastta-ima-dostatachno-svoboden-obem.html", "text": "Във всички язовири на територията на област Монтана има достатъчно свободен обем и дори при активно снеготопене  не се очакват проблеми, каза за  Радио „Фокус“ – Видин  областният  управител на Монтана Росен Белчев. Той посочи, че няма проблеми с язовирите в област Монтана и няма преливащи язовири. „Най-големият язовир на територията на областта „Огоста“ е със свободен обем от 300  млн куб. м. Все още частично замръзнали са язовирите „Смирненски” в община Брусарци и „Клисурица” в  община Монтана“, каза Росен Белчев. Той допълни, че почти пълен е язовир „Среченска бара“, но той е язовир за питейна вода и е добре, че е пълен. При него няма опасност, защото е и планински язовир. „В язовир Среченска бара вече има 15 220 000 куб. м. вода, максималният му обем е 15 500 000 кубика. Той снабдява Враци и Монтана и още 30 селища с вода. Като падне  количеството вода в него Враца и Монтана минаваме на режим“, заяви Росен Белчев. \r\nАнна ЛОЗАНОВА", "date": "2019.02.06", "title": "Росен Белчев, областен управител на Монтана: В язовирите на територията на областта има достатъчно свободен обем"}
{"url": "http://www.focus-news.net/news/2019/02/06/2620564/predstoyashti-sabitiya-v-stranata-za-7-fevruari-agentsiya-fokus.html", "text": "*** \r\nОт 09.00 часа ще започне редовното заседание на Народното събрание. \r\n*** \r\nОт 14.00 часа в сградата на Министерството на отбраната (бул. „Ген. Тотлебен“ № 34) ще започне вторият ден от годишната конференция на началника на отбраната ген. Андрей Боцев. На събитието ще присъства президентът и върховен главнокомандващ въоръжените сили на Република България Румен Радев, който ще се запознае с анализа на подготовката, войсковия ред и дисциплината в Българската армия и структурите на пряко подчинение на министъра на отбраната през учебната 2018 г. \r\nСлед приключването на доклада за Анализа, около 15.30 часа, министърът на отбраната Красимир Каракачанов и началникът на отбраната генерал Андрей Боцев ще направят изявления пред медиите. \r\n*** \r\nОт 15.00 часа в аула „Максима“ на УМБАЛ „Св. Екатерина“ вицепрезидентът Илияна Йотова ще изнесе публична лекция за съвременните предизвикателства пред трудовата медицина. \r\n*** \r\nОт 09.00 часа 20-и състав на Специализирания наказателен съд ще заседава по делото срещу Никола Г., Манчо К. и др., на които са повдигнати обвинения за организиране и ръководене на организирана престъпна група. \r\n*** \r\nОт 09.30 часа в заседателната зала в сградата на Висшия съдебен съвет ще се проведе заседание на Пленума на ВСС.  \r\n*** \r\nОт 09.30 часа 1-ви състав на Софийски градски съд ще заседава по делото срещу Огнян Д. и Борис Б., на които са повдигнати обвинения за данъчни престъпления. \r\n*** \r\nОт 10.00 часа 3-ти състав на Специализирания наказателен съд ще заседава по делото срещу  Богдан К., Александър Щ. и Цветомир В., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 8-и състав на Специализирания наказателен съд ще заседава по делото срещу  Цветан В., Александър П. и др, на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 12-и състав на Специализирания наказателен съд ще заседава по делото срещу  Камен Б., Ивайло Б. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 14-и състав на Специализирания наказателен съд ще заседава по делото срещу  Десислава И., Биляна Х. и Петко Д., на които са повдигнати обвинения за подкуп. \r\n*** \r\nОт 10.00 часа 15-и състав на Специализирания наказателен съд ще заседава по делото срещу  Страхил Х., на когото са повдигнати обвинения за образуване и ръководене на организирана престъпна група. \r\n*** \r\nОт 10.00 часа в Националния пресклуб на БТА Националната инициатива „Социална солидарност“ ще даде пресконференция на тема „Бъдещето е на суверенните държави!“. \r\n*** \r\nОт 10.30 часа в зала „Сердика“ на София хотел Балкан ще се проведе кръгла маса на тема „Противодействие на корупцията – 2018: Обществени очаквания и постигнати резултати“. \r\n*** \r\nОт 10.30 часа в зала 42 на етаж мецанин в сградата на Народното събрание на пл. „Княз Александър I“ № 1 (вход от страната на бул. „Дондуков“) по случай Световния ден на изборите ЦИК обявява ден на отворените врати и кани всички граждани, които желаят, да присъстват на редовното заседание на Комисията.  \r\n*** \r\nОт 10.45 часа 9-и състав на Софийски градски съд ще заседава по делото срещу Севелин Н., обвинен в убийството на баща си. \r\n*** \r\nОт 11.00 часа в концертната зала на Централния военен клуб в столицата ще се проведе церемонията „Пожарникар на годината” – 2018, на която ще бъдат наградени отличилите се през изминалата година огнеборци. \r\n*** \r\nОт 11.00 часа в Националния пресклуб на БТА ще се проведе пресконференция на тема „Еврозоната – акценти и перспективи“. \r\n*** \r\nОт 12.00 часа в Националния пресклуб на БТА ще се проведе пресконференция на тема: „Как българските пациенти се снабдяват с нерегистрирани лекарства и какво прави държавата, за да осигури достъп до тях“.  \r\n*** \r\nОт 13.00 часа 9-и състав на Специализирания наказателен съд ще заседава по делото срещу  Деян М., Мирослав М. и др., на които са повдигнати обвинения за образуване и ръководене на организирана престъпна група. \r\n*** \r\nОт 12.30 часа пред  Паметника  на  победителите  в Докторска градина ще се състои традиционното полагане на цвета по повод руския професионален празник Деня на дипломацията. \r\n*** \r\nОт 13.00 часа в хотел „Хилтън София“ ще се проведе Европейската среща на президентите на Международната младежка камара (Junior Chamber International European Presidents Meeting). \r\n*** \r\nОт 13.00 часа в Националния пресклуб на БТА ще се проведе пресконференция на вестник „България без граници“. \r\n*** \r\nОт 14.00 часа в сградата на Агенция „Пътна инфраструктура“ ще бъдат отворени офертите за рехабилитацията на 17 км пътища в Северна България.  \r\n*** \r\nОт 15.00 часа до 18.00 часа в постоянната приемна на БСП-София (ул. „Леге“ 10, ет. 1) гражданите ще получат безплатни юридически консултации.  \r\n*** \r\nОт 18.00 часа в Софийски арсенал – Музей на съвременното изкуство ще бъде открита изложбата „Не забравяй“  на Дейвид Кинг и Дориан Хирш.  \r\n*** \r\nОт 18.00 часа на първия етаж в Княжеския дворец ще бъде представена експозицията „Кой създава и кой използва дантела“ на Националния етнографски музей и група „СедянкаТА“. \r\n*** \r\nОт 18.30 часа в зала „Марин Дринов“ на БАН ще бъде представена книгата на легендата на алпинизма Райнхолд Меснер, посветена на Боян Петров – „Убийството на невъзможното“. \r\n*** \r\nОт 19.30 часа Биг бендът на Българското национално радио с диригент Антони Дончев ще представи млади музиканти в поредицата Биг бенд джаз академия в Първо студио на БНР. \r\n*** \r\nОт 20.00 часа в Зала 1 на НДК ще започне концерт на фолклорната изпълнителка Николина Чакардъкова. \r\n*** \r\nОт 11.00 часа в зала №5 на общината ще се проведе заключителна пресконференция по проект „Въвеждане на мерки за енергийна ефективност в общински административни сгради”. В 11.30 часа на площадното пространство пред общината пък ще се състои официална церемония по откриване на обекта.  \r\n*** \r\nОт 15.00 часа в Регионален исторически музей – Благоевград ще бъде открита кръгла маса с експерти от различни институции, свързани със  социализирането и развитието като атрактивна туристическа дестинация на обект 2, находящ се на трасе на АМ Струма, ЛОТ 3.1 в землището на с. Зелен дол и с. Покровник.  \r\n*** \r\nОт 16.30 часа в зала „Скаптопара“ часа ще бъде открит Международен турнир по свободна и класическа борба \"Петко Сираков – Иван Илиев\".  \r\n*** \r\nОт 11.00 часа в Културен център „Морско казино” в зала „Петя Дубарова” представителите на Инициативен комитет \"За развитие на местната демокрация\" ще дадат пресконференция за медиите.  \r\n*** \r\nОт 13.00 часа световният лидер в одита, данъчните и финансовите консултации „Ernst & Young“ организира обучение в Културен център „Морско казино“. \r\n*** \r\nОт 18.00 часа в галерия „13-о стъпало“ ще бъде открита изложба на Георги Радев.  \r\n*** \r\nОт 10.00 часа в сградата на Община Варна, Зала \"Варна\" ще се проведе пресконференцията за предстоящото издание на Международен музикален фестивал „Варненско лято“. На пресконференцията ще бъде представен новият артистичен директор на фестивала.  \r\n*** \r\nОт 11.00 часа в 205 зала на НАП – Варна ще се проведе пресконференция, във връзка с хода на данъчна кампания 2019. На нея ще бъдат представени новости в областта на декларирането и плащането на данъци и осигурителни вноски, а така също и информация за постигнатите резултати през изминалата година. \r\n*** \r\nОт 11.00 часа на гроба на Капитан Петко Войвода в Старите варненски гробища с поклонение, заупокойна молитва и военен ритуал ще бъдат отбелязани 119 години от кончината на войводата. \r\n*** \r\nОт 14.00 до 16.00 часа в офиса на ПП ГЕРБ на ул. „Георги Бенковски” №1 Николай Георгиев, председател на комисията „Европейски въпроси и международно сътрудничество” към ОбС, ще приема граждани. \r\n*** \r\nОт 15.00 часа в Дома за медико-социални грижи за деца във варненския квартал „Виница“ ще се проведе детски концерт под надслов „При нас е весело“. \r\n*** \r\nОт 18.30 часа в Народно читалище “Просвета 1927” – Варна ще се проведе петата ежегодна Нощ на книгите за Хари Потър, чествана както по света, така и у нас. \r\n*** \r\nОт 18.30 часа в галерия „Ларго“ ще бъде открита сборна изложба графики „Екслибрис Презареждане“. \r\n*** \r\nОт 20.00 часа в бар на ул. „Ниш“ Калин Василев ще представи иновативен проект под формата на книга, но с музика.  \r\n*** \r\nОт 18.00 часа в залата на Общински съвет – Видин ще бъде представена информация за процедурата по одобряването на проекта за Подробен устройствен план-парцеларен план за модернизацията на пътя Видин – Ботевград. В срещата ще участва кметът Огнян Ценов. \r\n*** \r\nОт 17.30 часа в Детския отдел на РБ „Христо Ботев“ ще започне Нощ на книгите за Хари Потър. \r\n*** \r\nОт 17.00 часа в Музея на хумора и сатирата ще се проведе безплатен екскурзоводен тур в изложбата „Светът според Тодор Цонев“ за притежателите на карта „Приятели на Хумора“. \r\n*** \r\nОт 14.00 часа в Регионална библиотека „Дора Габе“ ще започне инициативата Нощ на книгите за Хари Потър на тема „Училище за магии и вълшебства Хогуортс“. \r\n*** \r\nОт 18.00 часа в Огледална зала „Нели Божкова“ ще започне концерт на Людмил Ангелов – пиано и Ина Кънчева – сопран.  \r\n*** \r\nОт 18.00 часа в кафене „Стария Добрич“ ще се проведе среща-разговор „В „Антимовския хан“, по време на която, ще бъде представен брой 4/2018 на сп. „Антимовски хан“.  \r\n*** \r\nОт 10.30 часа в Областна дирекция на МВР – Кюстендил ще се проведе брифинг на тема „Пътна безопасност”.  \r\n*** \r\nОт 10.00 часа в търговски център „Мания тауър\" се открива седемнайстото междунраодно изложение „Пчеларство\".  \r\n*** \r\nОт 18.30 часа в кафе ,,Бордо\" Нидал Алгафари ще представи книгите си „Боже, защо Господ лъже?\", „Аллах, милост нямаш ли?“, „Любиш ли, ти Бог си\" и „Орисани да избираме\". \r\n*** \r\nОт 19.00 часа в зала „Катя Попова\" ще се състои концерт на Плевенска филхармония, солисти - Борислав Йоцов, кларинет и Надежда Йоцова - пиано. \r\n*** \r\nВ 10.00 часа в зала 1 на Апелативния съд ще се проведе заседание по делото, образувано по протест на Окръжна прокуратура – Кърджали срещу присъда спрямо К. А. /на 21 г./, който е признат за виновен от Окръжен съд – Кърджали в опит за убийство, противозаконно отнемане на автомобил и кражба на пари от същия автомобил.  \r\n*** \r\nОт 18.00 часа в Регионалния природонаучен музей ще бъде представена книгата „България на крачка от Хималайската корона“ в чест на Боян Петров. \r\n*** \r\nОт 18.30 часа в зала „Сливен“ ще започне концерт  на Сливенския симфоничен оркестър под надслов „Bravissimo“. \r\n*** \r\nОт 17.00 часа в Държавен архив – Смолян ще бъде открита документална изложба „Полско-българското сътрудничество в областта на военната авиация“. Инициативата е съвместна с Полски институт – София и е посветена на 100 години от установяване на дипломатически отношения между Полша и България. \r\n*** \r\nОт 12.00 часа в в зала 203 на Община Стара Загора кметът Живко Тодоров и директорът на Областно пътно управление Илия Златев ще дадат пресконференция във връзка с решаването на проблема за винетките до с. Богомилово и кв. „Зора“. \r\n*** \r\nОт 15.00 часа във фоайето на Драматичен театър „Гео Милев“ ще бъде разкрита Информационната борса за набиране на войници и матроси за Българската армия. По същото време на централната алея в парк „Пети октомври“  ще бъдат представени образци военна техника, въоръжение и оборудване на Сухопътните войски, Военновъздушните и Военноморските сили и Служба Военна полиция. \r\n*** \r\nОт 18.30 часа в Драматичен театър „Гео Милев“ ще започне концерт на Гвардейския представителен духов оркестър и Представителния ансамбъл на въоръжените сили. Събитието е част от информационната кампания на Министерството на отбраната „Бъди войник“. \r\n*** \r\nОт 19.00 часа на сцената на Старозагорската опера ще бъде представен премиерният спектакъл на оперетата „Херцогинята на Чикаго“ от Имре Калман.  \r\n*** \r\nОт 10.30 часа областният управител на Пазарджик ще проведе изнесена приемна в сградата на Общинска администрация – Стрелча. \r\n*** \r\nОт 13.30 часа старшите и младшите посланици на Европейския парламент от СУ \"Йоан Екзарх Български\" ще гостуват на връстниците си от XI клас от СУ \"Панайот Волов\" с интерактивната презентация \"Моят глас - бъдещето на младите в Европа\". На събитието ще присъства кметът на Община Шумен Любомир Христов. \r\n*** \r\nОт 10.30 часа в зала 2 на Областна администрация ще се проведе заседание на Областния обществен съвет за превенция и противодействие на корупцията.", "date": "2019.02.06", "title": "Предстоящи събития в страната за 7 февруари (Агенция „Фокус“)"}
{"url": "http://www.focus-news.net/news/2019/02/06/2620549/the-new-york-times-makedoniya-predprie-golyama-stapka-za-prisaedinyavaneto-si-kam-nato.html", "text": "Малката балканска страна Македония направи голяма крачка, за да стане 30-ият член на НАТО, най-големият военен съюз в света, отбелязва в редакцията на популярния американски вестник  The New York Times . \r\nВ ход, който отбеляза края на дълъг спор с Гърция за името на Македония, и по-малко от две десетилетия след като НАТО разположи войски в страната, която се намираше на ръба на гражданска война, генералният секретар на НАТО Йенс Столтенберг и първият дипломат на Скопие Никола Димитров бяха водещи на церемония по подписването на протокол за присъединяване на страната към Алианса, която се проведе в Брюксел.  \r\n„Това е исторически повод\", заяви Столтенберг пред посланиците на НАТО преди да поставят подписа си на хартия. „Чакахме да се присъедините към нашето семейство дълго време“.  \r\nСтолтенберг подчерта, че церемонията по подписването отбелязва началото на процеса на ратификация. Черна гора, последната страна, която се присъедини към НАТО, трябваше да чака около година, за да могат всички членове официално да одобрят нейния протокол за присъединяване към международната организация, припомнят от редакцията. След това Македония вече ще се нарича Северна Македония и ще се присъедини към НАТО под това име, вероятно в края на тази  или в началото на следващата година.  \r\nГърция ще стане първата държава, предприела подобен ход.  „Уверен съм, че този процес ще продължи безпроблемно\", заяви генералният секретар на Алианса.  \r\nПрезидентът на САЩ Доналд Тръмп и неговите колеги от НАТО ще заседават в Лондон през декември. Срещата, която ще отбележи 70-годишнината на НАТО, ще бъде идеален повод за официално приветстване на Северна Македония, ако процесът на ратификация бъде завършен. \r\nГърция блокира членството на Македония в НАТО заради спора за името. Атина смята името на бившата югославска република за заплаха за едноименния й район Македония, обяснява изданието.  \r\nМакедония допринася значително за операциите на НАТО, особено в Афганистан. Членството й идва около 18 години, след като Алиансът разположи войски в Македония за събиране на оръжия, държани от етнически албански бунтовници, за да се предотврати гражданска война е страната.  \r\nУправляващите македонски социалдемократи описаха събитието в Брюксел като „исторически акт\" и „исторически успех\" за страната и нейните граждани. „След години на изолация, регресия и несигурност Македония стои на една маса с държавите от демократичния свят\", се казва в изявление на СДСМ. \r\nВ текста се подчертава, че членството в НАТО означава „гарантирана сигурност и стабилност, сигурност на нашите граници, но също така носи значителни икономически ползи за гражданите, растеж на инвестициите, повече пари, икономически растеж\". Тереза Герова", "date": "2019.02.06", "title": "The New York Times: Македония предприе голяма стъпка за присъединяването си към НАТО"}
{"url": "http://www.focus-news.net/news/2019/02/06/2620562/hashim-tachi-tselta-na-sporazumenieto-mezhdu-belgrad-i-prishtina-e-kosovo-da-stane-chlen-na-oon.html", "text": "Президентът на Косово Хашим Тачи във Вашингтон подчерта, че крайната цел на споразумението между Белград и Прищина е признаването на Косово и членството му в ООН, отбелязва македонското електронно издание  МКД . \r\n„Всеобхватно мирно споразумение между Косово и Сърбия ще донесе мир в Косово, а мирът и стабилността в региона и ще играят роля в трансформирането на нашето общество\", увери Тачи. \r\nСъгласно думите му, постигането на споразумението няма да бъде лесен процес, но според него това е единственият начин да се постигне напредък и да се избегне „връщане назад към напрежение и конфликти\". \r\nГоворейки за ролята и значението на подкрепата на САЩ в Косово, Тачи заяви, че когато Косово е заставало редом до Америка, стараната е била победител.  \r\n„И ако компромисите изглеждат трудни в началото, те по-късно се оказаха добри стратегически решения\", призна Тачи, добавяйки, че подкрепата на САЩ за постигане на споразумение с Белград е от жизненоважно значение за Прищина. В тази връзка той предупреди: „Няма да приемем споразумение, което не е приемливо за Вашингтон\". Тереза Герова", "date": "2019.02.06", "title": "Хашим Тачи: Целта на споразумението между Белград и Прищина е Косово да стане член на ООН"}
{"url": "http://www.focus-news.net/news/2019/02/06/2620565/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . І. Метеорологична обстановка: \r\nТемпературите са в интервала - 4° до 9°. Времето над страната е предимно облачно. \r\nСлаб вятър духа в областите: София, Добрич и Кюстендил. Дъжд вали в по-голямата част от страната. Сняг вали в района на: Свиленград - Света Марина,Тополовград - Звездата, проход Предел, Черна места и Попови ливади, Шипка, Антоново, Омуртаг, Петрохан, Радомир, Извор, високите части на областите Смолян, София, Кюстендил, Троян, Пазарджик, Силистра. \r\nПътните настилки са предимно сухи на места мокри, по усойните и планински райони частично заледени, обработени и проходими при зимни условия. \r\nОграничена видимост поради мъгла:  \r\n- до 20-30 м в района Сливен и Котел; \r\n- до 50 м в района на Беклемето, Шипка, Обзор, Сл. Бряг, обл. Разград, Кърджали; \r\n- до100 м в района на Летница, Шипково, Бяла Слатина, Борован и Криводол, Витиня; \r\n- до 150 м в област Добрич. ІІ. Състояние на автомагистралите: \r\nАМ „Тракия“:  \r\nОбласт София: \r\nДо 31.05.2019 г. движението в участъка от 45+900 до км 53+000 и в двете посоки да се осъществява с повишено внимание поради констатирани неравности по пътната настилка. Скоростта на движение е ограничена до 90 км/ч.  \r\nДвижението по при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък до 31.05.2019 г. \r\nДо 31.05.2019 г. движението в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- при липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч, както и е забранено движението и спирането по аварийната лента.  \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. \r\nОбласт Стара Загора: \r\nДвижението по АМ „Тракия“ в участъка  Чирпан –  Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка до 31.03.2019 г.  \r\nОПУ Бургас: \r\nДо 08.02.2019 г. движението в участъка Деветак – Ветрен от км 308+107 до км 359+475 да се осъществява с повишено внимание поради ремонтни дейности на асфалтовата настилка. Трафикът се регулира с пътни знаци.  \r\nАМ „Хемус“:  \r\nОбласт София: \r\nДвижението от км 30+260 до км 35+450 /от п.в. „Витинска река“ до пътна връзка при км 35/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел \"Витиня\". Движението се осъществява по обходен маршрут през път I-1 Ботевград - София. \r\nДо 31.05.2019 г. движението при Потоп в участъка от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч.  \r\nДо 31.03.2019 г. движението в участъка от км 31+996 до км 33+780 се осъществява двупосочно в платното в  посока Варна, с една лента в посока София и една лента в посока Варна поради ремонтно-възстановителни дейности на виaдукт при км 33+600 и тунел „Витиня“ /лява тръба/.  \r\nДо 31.03.2019 г. движението в участъка от км 34+590 до км 40+510 се извършва двупосочно в платното посока Варна поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920; \r\nДо 31.03.2019 г. движението в участъка от км 48+800 до км 53+690 се осъществява двупосочно в платното в посока София поради ремонтни дейности по виадукт при км 51+360. \r\nНа 07.02.2019 г. от 9:30 ч. до 15:30 ч. движението ще се осъществява в изпреварващата лента в посока Варна в тунел „Топли дол“ на АМ „Хемус“. Временната организация на движението е за ремонт на пожароизвестителната система в активната лента. Предвидените дейности ще се извършват само при благоприятни метеорологични условия. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДо 31.03.2019 г. движението по АМ \"Черно море\" от км 0+000 до км 8+600 се осъществява двупосочно в платното в посока Бургас поради ремонтни дейности.  \r\nАМ „Струма“:  \r\nШофьорите да карат с повишено внимание в тунел „Мало Бучино“ на АМ „Струма“ в посока Перник, поради ремонтни дейности на облицовъчните пана в съоръжението. Трафикът се осъществява в изпреварващата лента и скоростта на движение е до 50 км/ч. Ограничено е преминаването в активната лента на тунела. ІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Троянски“ - забранен за всички МПС; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ – отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Вратник“ - забранен за МПС над 10 т - целогодишно; \r\n- „Дюлински“ - забранен за МПС над 3,5 т - целогодишно; \r\n- „Пампорово“ - забранен за МПС над 3,5 т; \r\n- „Петрохан“ – забранено е движението на МПС над 12 т, както и тегленето на ремаркета и полуремаркета - целогодишно; \r\n- „Твърдишки“ - забранен за МПС над 10 т - целогодишно; \r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. ІV. Състояние на републиканската пътна мрежа: \r\nОграничения в движението на мпс по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението по път I-1 Скомля – Медовница от км 52+000 до км 54+000 се осъществява с повишено внимание поради подмяна на мантинели до 11.02.2019 г.  \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението по път I-1 Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път I-1 Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград и скоростта се ограничава до 40 км/ч. Срок до 08.02.2019 г. \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Велико Търново:  \r\nДвижението в участъка Полски Тръмбеш – Велико Търново от км 88+050 до км 93+060 се осъществява с повишено внимание поради изсичане на храсти. Срок до 15.02.2019 г. \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Стара Загора: \r\nДвижението в участъка Стара Загора – Ягода от км 213+800 до км 225+600 се осъществява в една лента поради извършване на ремонтни дейности на СПО. Движението се регулира от сигналисти. Срок до 08.02.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: Движението по път I-6 от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nОбласт Бургас: \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.03.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; ІV. Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Временно движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.03.2019 г. \r\nПът III-795: Движението по път III-795 от км 28+600 до км 53+000 в участъка Житосвят – Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\n Път III-906: Движение с повишено внимание по път ІІІ-906 от км 34+100 до км 61+300 поради локални ремонтни дейности по пътното платно /полагане на студена асфалтова смес/. Участъкът е сигнализиран с пътни знаци. Срок до 08.02.2019 г. \r\nПът III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец – Крамолин при км 10+080 между с. Кормянско и с. Малки Вършец е ограничено за пътни превозни средства с ширина, включително товара, по - голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с.Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004 Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на ППС се осъществява през улици в урбанизирана територия на гр. Габрово. Поставена е необходимата пътна сигнализация. Срок до 28.02.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 29.02.2019 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 28.02.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 28.02.2019 г.; \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 07.02.2019 г.; \r\nПът III-623: Движението по път III-623 от км 0+000 до км 11+400 Големо село – Мало село – Мламолово се осъществява с повишено внимание поради с поради частични ремонтни дейности на асфалтовата настилка. Участъкът е сигнализиран с пътни знаци. Срок до 07.02.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок до 28.02.2019 г. \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 28.02.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 28.02.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности:  \r\nПът ІІІ-114: Движението по път ІІІ-114 Василовци – Дондуково от км 13+500 до км 18+000 се осъществява в една лента поради ремонтни дейности. Участъкът е сигнализиран с пътни знаци, водачите да се движат с повишено внимание. Срок до 07.02.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: \r\nПът ІІІ-623: Движението по път III-623 Жабляно – Земен от км 46+000 до км 48+000 се осъществява в една лента поради опасност от падащи камъни. Движението се регулира с пътни знаци. Водачите на МПС да се движат със съобразена скорост и повишено внимание. Срок до 28.02.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: няма. \r\nОПУ-Смолян: \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-861: Ограничено е движението за всички МПС по път ІІІ-861 от км 31+040 (граница с ОПУ – Пловдив) до км 40+833 (разклон Национална астрономическа обсерватория), поради паднали и падащи множество дървета. Срок до 07.02.2019 г.; \r\nПът ІІІ – 864: Движението по път III-864 Стойките – Пампорово е ограничено за МПС над 12 тона с ремаркета и полуремаркета, а леките автомобили да се движат задължително с вериги. Срок до 07.02.2019 г.; \r\nПът-8631: Движението по път III-8631 Момчиловци – Славейно е ограничено при местност Момина вода от км 0+000 до км 5+993 за всички МПС, поради паднали и падащи множество дървета. Срок до 07.02.2019 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; Всички МПС да се движат с вериги. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 28.02.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: няма. Опасност от падащи камъни:  Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865 Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2019.02.06", "title": "Актуална пътна обстановка"}
{"url": "http://www.focus-news.net/news/2019/02/06/2620566/vitsepremierat-ekaterina-zaharieva-balgarskata-pozitsiya-za-krizata-vav-venetsuela-ne-e-vzeta-pribarzano-nito-pri-lipsa-na-danni.html", "text": "Българската позиция за кризата във Венецуела не е взета прибързано, нито при липса на данни. Това каза вицепремиерът и министър на външните работи Екатерина Захариева в предаването „Лице в лице“ по  бТВ . Тя припомни, че многократно Европейският съвет на външните министри единодушно взима становище по въпросите за Венецуела. „Нямаме нито едно различие от държавите членки в ЕС. Никой не признава изборите във Венецуела за демократични. Всички считаме, че единственият легитимен орган там е Националната асамблея. Всички считаме, че веднага трябва да се организират президентски избори, които да отговарят на демократичните стандарти. Всички призоваваме за успокояване на напрежението, за да не се стигне до военни сблъсъци там. Призоваваме осигуряване на достъп на хуманитарната помощ, която ЕС миналата година и тази включително продължава да отпуска чрез организацията на ООН“, обясни Захариева. „Аз не мога да разбера какъв е българският интерес да не се присъединим към подкрепата за демократизация и успокояване на Венецуела“, попита вицепремиерът. „Никой не може да каже, кой да управлява една държава. Но не може да управлява и един президент, който е избран нелегитимно“, подчерта тя. Според нея обстановката във Венецуела е крайно нестабилна и позицията на българското правителството е в подкрепа на демократичността.", "date": "2019.02.06", "title": "Вицепремиерът Екатерина Захариева: Българската позиция за кризата във Венецуела не е взета прибързано, нито при липса на данни"}
{"url": "http://www.focus-news.net/news/2019/02/06/2620567/kurirrs-sarbiya-planirayte-pochivkata-si-navreme-dve-sa-top-predlozheniyata-za-gartsiya.html", "text": "Планирайте почивката си навреме - две са топ-предложенията за Гърция, препоръчва белградският  Кurir.rs , като се доверява на една от най-големите туристически агенции Travelland. \r\nАгенцията съобщава за изключителен интерес към ранни записвания както в едни от най-красивите хотели от Халкидики до Кавала, така и на Йонийското крайбрежие, предава  Радио \"Фокус\" в рубриката \"Балкански туристически часовник\". \r\nСпоред Кurir през настоящата година туризмът в Гърция ще се продава не само като приказни природни пейзажи и уникални плажове, но и с акцент върху историята и културата -  като люлка на европейската цивилизация, богато наследство и неповторим чар.", "date": "2019.02.06", "title": "Кurir.rs (Сърбия): Планирайте почивката си навреме - две са топ-предложенията за Гърция"}
{"url": "http://www.focus-news.net/news/2019/02/06/2620569/api-vazstanoveno-e-dvizhenieto-po-pat-i-5-shipka-gabrovo-pri-razklona-za-gabrovo.html", "text": "Възстановено е движението по път I-5 Шипка – Габрово при разклона за Габрово. Това съобщиха от пресцентъра на  Агенция \"Пътна инфраструктура\" .", "date": "2019.02.06", "title": "АПИ: Възстановено е движението по път I-5 Шипка – Габрово при разклона за Габрово"}
{"url": "http://www.focus-news.net/news/2019/02/06/2620568/ministerstvoto-na-zemedelieto-hranite-i-gorite-shte-initsiira-rabotna-grupa-za-novo-obsazhdane-na-pozemleniya-zakon-obzor.html", "text": "Министерството на земеделието, храните и горите е разпратило писма до всички земеделски асоциации, които са изразили мнение в публичното обсъждане на проекта за поземления закон. Предстои от министерството да сформират работна група и да поискат удължаване на срока за внасяне на закона в Народното събрание. По време на Седмата национална среща на земеделските производители в България, която се провежда в курорта „Златни пясъци“ в района на Варна министърът на земеделието, храните и горите Румен Порожанов посочи, че няма основания за бързане, тъй като стопанската година е в ход и ще се осъществява при сегашната рамка. Той определи темата като много трудна и деликатна, от гледна точка на многопосочните интереси в стопанисването на близо 38 милиона декара земеделски земи в страната, които се обработват и подлежат на подпомагане по различните програми.  \r\nПо време на срещата на земеделските производители председателят на Комисията по земеделието и храните в парламента Десислава Танева заяви, че няма да се пристъпи към разглеждане на законопроекти, по които няма постигнат консенсус с бранша. Тя подчерта, че годишната среща на земеделските производители се е превърнала в събитие, на което се получават добър диалог и добри решения за сектора.  \r\nИзпълнителният директор на Държавен фонд „Земеделие” Живко Живков съобщи, че е готов индикативният график за плащанията през годината. Както и през миналата основните плащания ще бъдат март, април и май.  \r\nПо отношение на Общата селскостопанска политика министър Порожанов коментира, че в момента има много документи, които са на дневен ред в Брюксел. Според него най-важен е този за многогодишната финансова рамка, който се обсъжда от Европейския съвет. Очакването е през октомври-ноември да има решение по нея. Това ще даде параметрите по бюджетите на всяка страна-членка на Европейския съюз по Гаранционния фонд и Програмата за развитие на селските райони (ПРСР). По директните плащания за България е предвидено малко увеличение на средствата, а намалението по ПРСР може да се компенсира с национално съфинансиране. Министър Порожанов съобщи пред земеделските производители, че е провел разговори и смята, че нужните 300 млн. евро за 7-годишен период могат да бъдат осигурени, за да се запази бюджетът за развитие на селските райони.  \r\nПредседателят на Асоциацията на земеделските производители в България Венцислав Върбанов посочи, че липсата на работна ръка се превръща в основен проблем за сектора, което изисква и нови политики за пазара на труда. От своя страна министър Порожанов изтъкна като основен проблем в българския бизнес и респективно – земеделския сектор, липсата на кадри – в животновъдство и растениевъдство. Той посочи като добър пример посетената от него по-рано през деня преработвателната дестилерия за етерично-маслени култури в Добрич. Според министър Румен Порожанов това е една изключително добра инвестиция, която ще бъде удвоена, като капацитет.  \r\nЩо се отнася до връщането на собствеността на селскостопанските техникуми от страна на държавата, министърът на земеделието коментира, че не може да се създават изкуствено кадри, тъй като образователните структури, университетите и научните среди трябва да работят „с пулса” на този, който ще ползва услугата – бизнеса.  \r\nМинистър Порожанов коментира и проблема с Африканската чума по свинете. Той определи темата като важна за цяла Европа. Министърът на земеделието, храните и горите добави, че в страната ни няма нови изолирани случаи на заболели животни, с изключение на няколко заразени с вируса диви прасета.", "date": "2019.02.06", "title": "Министерството на земеделието, храните и горите ще инициира работна група за ново обсъждане на поземления закон (ОБЗОР)"}
{"url": "http://www.focus-news.net/news/2019/02/06/2620570/georgi-shopov-ombudsman-na-pazardzhik-osnovnoto-v-deynostta-na-obshtestveniya-posrednik-e-da-se-zapazi-avtoriteta-kakto-na-horata-taka-i-na-institutsiite.html", "text": "Сред постъпилите писмени жалби до обществения посредник в Пазарджик Георги Шопов през изминалата 2018 година са подписка от 296 души от село Драгор за обособяване на пътна маркировка на улици и жалба от 27 продавачи на мартеници от областния град. Това стана ясно по време на годишния отчет за дейността на омбудсмана на Пазарджик, предаде репортер на  Радио „Фокус“ – Пазарджик . Сред писмените сигнали е и жалба на 20 души от село Калугерово, които настояват за ремонт на две улици, както и подписка от 43 лица за ремонт на канализацията на ул. „Огоста“ в Пазарджик. 9 души пък са сигнализирали за нерегламентиран ремонт на жилищен блок в Пазарджик, като на тази жалба общинската администрация е реагирала и проблемът е решен. Пет жалби са останали без отговор от адресата и се е наложило общественият посредник повторно да пише писмо до съответните институции. „Основното в дейността на обществения посредник е да осъществява връзка между гражданите и местната власт, като целта е да се запази авторитета, както на хората, така и на институциите“, уточни Шопов. \r\nАлбена ЖИЛЕКОВА", "date": "2019.02.06", "title": "Георги Шопов, омбудсман на Пазарджик: Основното в дейността на обществения посредник е да се запази авторитета, както на хората, така и на институциите"}
{"url": "http://www.focus-news.net/news/2019/02/06/2620572/burgas-lek-avtomobil-e-goryal-ulitsa-georgi-kondolov-v-aytos-otkriti-sa-sledi-ot-silno-zapalima-technost.html", "text": "На 5 февруари т. г., около 23.54 часа в Районно управление – Айтос е получено съобщение за горящ лек автомобил с бургаска регистрация, ползван от 22-годишен мъж от Айтос, паркиран на „Георги Кондолов“ в града. Това съобщиха от  ОДМВР – Бургас . Вследствие на инцидента изгоряла предната част над дясната гума на лекия автомобил. Огънят е потушен от ползвателя на колата, като противопожарния екип е дошъл в последствие. При извършения оглед по предния капак и тавана на автомобила са намерени и иззети следи от силно запалима течност. Причините за инцидента, както и стойността на нанесените щети са в процес на изясняване от служители на Районно управление – Айтос.", "date": "2019.02.06", "title": "Бургас: Лек автомобил е горял улица „Георги Кондолов“ в Айтос, открити са следи от силно запалима течност"}
{"url": "http://www.focus-news.net/news/2019/02/06/2620571/the-wall-street-journal-izraelskiyat-premier-postavi-donald-tramp-v-tsentara-na-predizbornata-si-kampaniya.html", "text": "Министър-председателят на Израел Бенямин Нетаняху постави държавния глава на САЩ Доналд Тръмп в центъра на предизборната си кампания, коментират в редакцията на водещото американско списание  The Wall Street Journal . \r\nСпоред изданието по този начин Нетаняху се стреми да изтъкне тесните си връзки с Вашингтон в момент, когато е изправен пред вътрешен натиск от политически съперници и пред възможно обвинение в корупция. \r\nСвързвайки политическото си състояние с Тръмп, Нетаняху не само се опитва да укрепи своята база, но и да привлече колебаещите се гласоподаватели в критичните избори, които поставят на карта оставането му на премиерския пост.  Тереза Герова", "date": "2019.02.06", "title": "The Wall Street Journal: Израелският премиер постави Доналд Тръмп в центъра на предизборната си кампания"}
{"url": "http://www.focus-news.net/news/2019/02/06/2620574/st-komisar-dimitar-velichkov-prez-yanuari-v-oblastta-sa-se-uvelichili-opitite-za-telefonni-izmami.html", "text": "През януари в област Сливен са се увеличили опитите за телефонни измами. Това съобщи пред  Радио „Фокус“ – Сливен  директорът на ОДМВР – Сливен ст. комисар Димитър Величков. \r\nПостъпвали са до шест-седем сигнала от граждани на ден. В началото на януари са задържани двама души за съпричастност към телефонна измама в Котел, като парите и ценностите са иззети и върнати на собствениците. Ст. комисар Величков посочи, че е въведена практика полицаи да посещават хората, за да правят разяснителни беседи. Предупредени са били служителите на банки в областта веднага да уведомяват органите на реда при съмнителни ситуации, в които евентуалните жертви на измама теглят пари. \r\nДиректорът на ОДМВР – Сливен обобщи, че новата година започва в условията на спокойна оперативна обстановка. За януари и четирите районни управления отчитат намаляване на регистрираните престъпления спрямо същия период за миналата година. Преобладават престъпленията срещу собствеността, като в Сливен са регистрирани и три грабежа. Извършителите са били задържани, като сред тях са и двама непълнолетни. \r\nНяма спад единствено при произшествията, свързани с пожари и аварийни ситуации. Повечето от пожарите са причинени от горене на сухи треви и стърнища. При пожар е загинал един човек.", "date": "2019.02.06", "title": "Ст. комисар Димитър Величков: През януари в областта са се увеличили опитите за телефонни измами"}
{"url": "http://www.focus-news.net/news/2019/02/06/2620575/burgas-zadarzhan-e-49-godishen-mazh-ot-primorski-koyto-otpuskal-nereglamentirani-krediti-kato-vzimal-v-zalog-debitni-karti-sreshtu-nego-e-obrazuvano-i-dosadebno-proizvodstvo-za-iznudvane.html", "text": "На 5 февруари т. г., около 14.30 ч. в Районно управление на МВР - Приморско е получено съобщение за възникнал инцидент между двама мъже от Приморско (единият - на 35, а вторият - на 49 години), възникнал по повод отпуснат нерегламентиран кредит в размер на 2 000 лв. от страна на 49-годишния мъж, на когото кредитополучателят дължал неплатена месечна парична вноска в размер на 240 лв. Това съобщиха от  ОДМВР – Бургас . При физическата саморазправа 35-годишния мъж бил принуден да даде дебитната си карта с ПИН-кода към нея. Своевременно реагиралите на сигнала за инцидента полицейски служители установили извършителят на лихварската дейност, като извършили претърсване в управлявания от него лек автомобил, като намерили и иззели седем дебитни карти, тефтер и бележки от банкомати, имащи отношение към извършваната престъпна дейност. Установени са множество свидетели, които заявили, че 49-годишния мъж им предоставял парични суми срещу лихва, а в залог вземал дебитните им карти. Кредиторът е задържан за срок от 24 часа. За осъщественото изнудване на 35-годишния мъж от Приморско е образувано бързо полицейско производство, което е докладвано в Районна прокуратура – Царево. След събирането на достатъчно доказателства предстои отделяне на материали и изпращането им в Бургаска окръжна прокуратура по отношение на извършваната лихварска дейност. Работата по случая продължава.", "date": "2019.02.06", "title": "Бургас: Задържан е 49-годишен мъж от Приморски, който отпускал нерегламентирани кредити, като взимал в залог дебитни карти, срещу него е образувано и досъдебно производство за изнудване"}
{"url": "http://www.focus-news.net/news/2019/02/06/2620577/sofiya-dva-avtobusa-ot-liniite-280-i-94-sa-se-blasnali-na-bul-osmi-dekemvri-zaradi-buystvasht-patnik-edin-chovek-e-postradal.html", "text": "Два автобуса от линиите 280 и 94 са се блъснали на бул. „Осми декември“ в Студентски град. Това съобщи за  Агенция „Фокус“  ръководителят на  отдел „Организация, координация, контрол и безопасност на обществения транспорт“ към Центъра за градска мобилност (ЦГМ) Лъчезар Пеков. \"Предното стъкло на автобус 280 е счупено. Инцидентът е станал, заради пътник в 94, който се е заяждал с водача. Той е ритал седалката на шофьора и е дръпнал волана. Това е причината водачът да изпусне управлението и да се удари в автобус 280. Счупеното стъкло е наранило ръката на шофьора. Той е прегледан от Бърза помощ и е освободен. Мъжът, причинил инцидента, е задържан от 7-мо РПУ\", обясни Лъчезар Пеков.  \r\nТеодора ПАТРОНОВА", "date": "2019.02.06", "title": "София: Два автобуса от линиите 280 и 94 са се блъснали на бул. „Осми декември“ заради буйстващ пътник, един човек е пострадал"}
{"url": "http://www.focus-news.net/news/2019/02/06/2620576/ministar-ekaterina-zaharieva-evrointegratsiyata-na-zapadnite-balkani-e-veche-neobratim-protses.html", "text": "Щастлива съм, че след Българското председателство на Съвета на ЕС процесът на евроинтеграция за Западните Балкани вече е необратим“, посочи вицепремиерът и министър на външните работи Екатерина Захариева по време на среща с новия генерален секретар на Централноевропейската инициатива (ЦЕИ) Роберто Антонионе. Това съобщиха от пресцентъра на  МВнР . „Западните Балкани вече участват в срещи на високо и най-високо ниво на ЕС, в работни групи и важни дебати като този за бъдещето на Европа“, допълни още първият дипломат на България.    \r\nРоберто Антонионе и водената от него делегация посетиха София като част от обиколка в страните-членки на ЦЕИ. „Благодаря за предоставената ни възможност да обясним какво можем да постигнем заедно“, каза гостът. Той благодари също за усилията на Българското председателство на Съвета на ЕС, поставило на фокус европейската перспектива на Западните Балкани.  \r\nМинистър Захариева подчерта, че българската подкрепа не спира дотук, а страната ни няма да спести усилия за продължаването на европейската интеграция на региона.  \r\n„Друг фокус на общите ни усилия трябва да бъде изграждането на административен капацитет - допълни министърът. - Само така тези страни ще могат да използват оптимално европейските средства.“ Вицепремиерът очерта важността на това инициативи като ЦЕИ да насочат фондове и усилия към младежта, образованието и науката в тези страни.  \r\n„Нека различните регионални инициативи работят в синергия, като се допълват“, каза още министър Захариева. Тя посочи, че в широкия ни регион действат различни форуми като Процеса за сътрудничество в Югоизточна Европа, Черноморското икономическо сътрудничество и други, които се допълват и могат да си сътрудничат за по-добри резултати.  \r\n„Силно подкрепям подхода на ЦЕИ да работи за регионална интеграция отдолу-нагоре. Така добавената стойност и истинската полза отиват при хората и общините“, добави министър Захариева.  \r\nСъздадена през 1989 г., ЦЕИ е най-старият регионален форум в Централна, Източна и Югоизточна Европа. България е пълноправен член от 1996 г. Днес инициативата обхваща 17 държави, сред които страни-членки на ЕС, държави от Източното партньорство и от Западните Балкани.", "date": "2019.02.06", "title": "Министър Екатерина Захариева: Евроинтеграцията на Западните Балкани е вече необратим процес"}
{"url": "http://www.focus-news.net/news/2019/02/06/2620580/sofiya-katastrofa-mezhdu-avtobus-213-i-lek-avtomobil-e-stanala-na-pl-stochna-gara-v-posoka-ulitsa-georgi-rakovski.html", "text": "Катастрофа между автобус 213 и лек автомобил е станала на пл. \"Сточна гара\" в посока улица „Георги Раковски“. Това съобщи за  Агенция „Фокус“  ръководителят на  отдел „Организация, координация, контрол и безопасност на обществения транспорт“ към Центъра за градска мобилност (ЦГМ) Лъчезар Пеков. При инцидента няма пострадали. Не е затруднено движението на мястото на инцидента.  \r\nТеодора ПАТРОНОВА", "date": "2019.02.06", "title": "София: Катастрофа между автобус 213 и лек автомобил е станала на пл. \"Сточна гара\" в посока улица „Георги Раковски“"}
{"url": "http://www.focus-news.net/news/2019/02/06/2620579/kyustendil-obshtina-dupnitsa-obyavi-obshtestvena-porachka-za-izbor-na-izpalnitel-za-podmyana-vodoprenosnata-mrezha-v-selo-yahinovo.html", "text": "Община Дупница обяви обществена поръчка за избор на изпълнител за подмяна водопреносната мрежа в село Яхиново. Това съобщи за  Радио „Фокус” – Кюстендил  Христо Апостолов, пресаташе на Община Дупница. Вече е разписана  процедурата за обявената поръчка. 1 591 603,27 лева без ДДС е сумата за начинанието, което е на инженеринг с под условие „при осигурено финансиране“. Около 5,6 км е прогнозната водопроводна мрежа, която ще бъде подменена изцяло с нова. Условията за реализиране на самите дейности е между 120 и 180 календарни дни. В открито заседание от 11.00 часа на 6 март ще станат ясни кандидатите.  \r\nТова е третото голямо село заедно със Самораново и Бистрица, където се предвижда подмяна на водопроводи, като общата стойност на предвидените дейности за трите села надхвърля 5 млн. лева. За Бистрица и Самораново през следващата седмица ще бъда отворени подадените оферти. \r\nВенцеслав ИЛЧЕВ", "date": "2019.02.06", "title": "Кюстендил: Община Дупница обяви обществена поръчка за избор на изпълнител за подмяна водопреносната мрежа в село Яхиново"}
{"url": "http://www.focus-news.net/news/2019/02/06/2620582/sofiya-katastrofa-mezhdu-avtobus-604-i-lek-avtomobil-e-stanala-na-bulevard-tsarigradsko-shose-nyama-postradali.html", "text": "Катастрофа между автобус 604 и лек автомобил е станала на булевард „Цариградско шосе“ в посока квартал „Дружба“. Това съобщи за  Агенция „Фокус“  ръководителят на  отдел „Организация, координация, контрол и безопасност на обществения транспорт“ към Центъра за градска мобилност (ЦГМ) Лъчезар Пеков. При инцидента няма пострадали.  \r\nТеодора ПАТРОНОВА", "date": "2019.02.06", "title": "София: Катастрофа между автобус 604 и лек автомобил е станала на булевард „Цариградско шосе“, няма пострадали"}
{"url": "http://www.focus-news.net/news/2019/02/06/2620583/burgas-aheloy-kandidatstva-za-uchastie-po-programa-evropa-za-grazhdanite-2014-2020.html", "text": "Град Ахелой кандидатства по програма „Европа за гражданите” 2014 - 2020, в партньорство с унгарския град Аяк, полския град Чешанов и град Фаркашлака, Румъния. Това съобщиха от пресцентъра на  Община Поморие . Процедурата е по мярка 2.1 “Побратимяване на  градове” по  Направление 2: Демократична ангажираност и гражданско участие, а името на проектното предложение на стойност 11 000 евро е „Перспективи за младите хора в Европа след Европейските избори 2019 г.: Позитивно мислене и дебати относно Евроскептицизма“. Сред основните цели на програмата са да насърчава европейското гражданство и да подобрява условията за гражданско и демократично участие на ниво ЕС; да повиши информираността относно паметта за миналото, общата история и ценности на Съюза; да насърчи мирните отношения между народите в ЕС чрез стимулиране на дебати, размисъл и изграждане на мрежи; да осигури условия за доброволческа дейност, обществена и междукултурна ангажираност на ниво ЕС. Кметство Ахелой ще бъде водеща организация по проекта, в случай че бъде одобрено, като дейностите ще се извършат на територията на града и ще включват дискусии и дебати на тема: „Как младежите от градовете участници виждат бъдещето на Европа след последните Европейски избори 2019 г.“", "date": "2019.02.06", "title": "Бургас: Ахелой кандидатства за участие по програма „Европа за гражданите” 2014 - 2020"}
{"url": "http://www.focus-news.net/news/2019/02/06/2620581/varna-vsyaka-deveta-minuta-ot-denonoshtieto-meditsite-ot-speshniya-tsentar-na-mbal-sveta-anna-priemat-patsient-nuzhdaesht-se-ot-nezabavna-spetsializirana-pomosht.html", "text": "Всяка девета минута от денонощието медиците от Спешния център на МБАЛ „Света Анна“ – Варна приемат пациент, нуждаещ се от незабавна специализирана помощ. Това съобщиха от  лечебното заведение . 6170 пациенти  са получили консулт, диагностика и специализирана помощ в Спешния център през първия месец от годината. От тях 1178 са приети за болнично лечение в различните клиники и отделения болницата. 2032 е общият брой на хоспитализираните пациенти в МБАЛ „Света Анна – Варна“ през януари. През 2019 години болницата планира цялостната реновация и преобразяването на клиниките и отделенията с леглова база за лежащо болни. В напреднала фаза в момента е ремонтът на клиниката по неврохирургия, а родилното отделение и  отделението по неонатология в болницата са изцяло обновени.", "date": "2019.02.06", "title": "Варна: Всяка девета минута от денонощието медиците от Спешния център на МБАЛ „Света Анна“ приемат пациент, нуждаещ се от незабавна специализирана помощ"}
{"url": "http://www.focus-news.net/news/2019/02/06/2620584/sport-balgarskite-zvezdi-ot-sofia-open-shte-zashtitavat-chestta-na-rodinata-za-kupa-deyvis.html", "text": "Българските звезди от Sofia Open Димитър Кузманов, Александър Лазаров и Адриан Андреев ще бъдат в националния отбор, който ще гостува на Южна Африка за купа „Дейвис\". \r\nМачът ще се състои през април или септември, като точните дати презстои тепърва да бъдат уточнени. След два сезона в група III България вече е в група II на зона Европа/Африка.  Промоцията стана възможна благодарение на класирането ни в ранглистата и на добрите позиции на Стефан Цветков - президент на БФТ, член на борда на директорите на Международната федерация (ITF), председател и участник в две важни комисии и член на борда на директорите на световното за смесени отбори Hopman Cup. \r\nДимитър Кузманов стигна №250 в световната ранглиста след участието си на полуфинал на „Чалънджър“ в Буенос Айрес през ноември. Той е един спечелен мач на сингъл от изравняването на рекорда на настоящия капитан Тодор Енев. \r\nАдриан Андреев е №5 в класацията на ITF за юноши до 18 г. През 2018-а той стана шампион на двойки на US Open  и игра финал също на двойки на Младежките олимпийски игри в Буенос Айрес. \r\nАлександър Лазаров стана първият българин, преминал квалификациите на Sofia Open. Той ще влезе в ранглистата на АТР в понеделник, като ще дебютира директно в първите 500 на света.", "date": "2019.02.06", "title": "Спорт: Българските звезди от Sofia Open ще защитават честта на родината за Купа „Дейвис“"}
{"url": "http://www.focus-news.net/news/2019/02/06/2620585/varna-obshtina-dolni-chiflik-poluchi-pravoto-da-upravlyava-i-polzva-mineralnite-vodi-na-teritoriyata-si.html", "text": "Община Долни чифлик получи правото да управлява и ползва минералните води на територията си за срок от 17 години. Това стана възможно, след като със свое Решение №39 от 4 февруари 2019 г. министърът на околната среда и водите Нено Димов предостави на Общината безвъзмездно за управление и ползване до 1 януари 2036 г. на участъка „Шкорпиловци – Ново Оряхово – Долни чифлик – Старо Оряхово – област Варна, община Долни чифлик (находище № 99 Район „Долна Камчия“). В разрешението са включени и съоръженията, разкриващи минералната вода в този участък, богата на йод и бром, съобщиха от пресцентъра на  Община Долни Чифлик . \r\nМинералните води, които са изключителна държавна собственост, се предоставят на общините за безвъзмездно управление и ползване за срок до 25 години. През изминалите години около 50 общини в България са получили и вече управляват минералните води на тяхната територия. До лятото на 2018 г. обаче общините Долни чифлик и Аврен нямаха възможност да получат и да управляват този ценен природен ресурс. Причината е, че находището на минерални води № 99 Район „Долна Камчия“ е разположено на територията на двете общини и нямаше как да бъде предоставено за управление само на едната община. През юли м.г. обаче бяха приети изменения на Закона за водите и находището на минерална вода бе разделено на два участъка по границата между двете общини. Така законът даде възможност общините да управляват поотделно минералните води на своите територии. \r\nЗаконовите изменения позволиха на кмета на Долни чифлик Красимира Анастасова да поиска за управление и ползване участъка на находището след решение на Общинския съвет (ОбС). Срокът за заявяване на искането беше 31 януари 2019 г. В законоустановения 14-дневен срок от подаване на заявлението минералната вода вече е предоставена на Общината с решение на министър Димов. \r\nСъгласно нормативните разпоредби Общинският съвет трябва да определи начина на ползване, управление и стопанисване на предоставения от държавата за безвъзмездно ползване участък на находището с минерална вода. Решенията на ОбС ще определят как ще се взема минерална вода за пиене и ползване от населението. Съветниците ще решат дали дадено искане за издаване на разрешително за ползване на минерална вода съответства на политиката и Плана за развитие на Общината. Те ще имат думата дали да бъде издадено разрешително за водовземане или да бъде предоставена концесия за добив на минерална вода, както и дали минералната вода да бъде предоставена за ползване безвъзмездно или след заплащане на такса, определена с тарифа, приета от ОбС.", "date": "2019.02.06", "title": "Варна: Община Долни чифлик получи правото да управлява и ползва минералните води на територията си"}
{"url": "http://www.focus-news.net/news/2019/02/06/2620588/veliko-tarnovo-vazstanoveno-e-dvizhenieto-po-pat-i-5-veliko-tarnovo-debelets-v-rayona-na-prisovskite-zavoi.html", "text": "Възстановено е движението по път I-5 Велико Търново – Дебелец в района на Присовските завои. Това съобщиха от пресцентъра на  Агенция \"Пътна инфраструктура\" .", "date": "2019.02.06", "title": "Велико Търново: Възстановено е движението по път I-5 Велико Търново – Дебелец в района на Присовските завои"}
{"url": "http://www.focus-news.net/news/2019/02/06/2620586/espresors-sarbiya-the-guardian-preporachva-posetete-belgrad-po-vreme-na-festivala-na-igrite.html", "text": "\" Британският  The Guardian  препоръчва задължително да се посети сръбската столица по време Фестивала на игрите, в който участват едни от най-известните световни танцови трупи, предава електронното издание  Еspreso.rs . \r\nИзданието отбелязва, че Белград се нарежда в списъка на най-интересните за пролетен туризъм дестинация заедно със Севиля, Москва, Триест, Монпелие и Берлин,  Радио \"Фокус\" в рубриката \"Балкански туристически часовник\".", "date": "2019.02.06", "title": "Еspreso.rs (Сърбия): The Guardian препоръчва: Посетете Белград по време на Фестивала на игрите"}
{"url": "http://www.focus-news.net/news/2019/02/06/2620589/nimh-vremeto-nad-stranata-shte-bade-oblachno-i-v-planinskite-rayoni-vse-oshte-shte-prevalyava-slab-snyag-minimalnite-temperaturi-shte-sa-mezhdu-minus-2-i-3.html", "text": "През нощта и утре до обяд над страната ще е облачно и в планинските райони все още ще превалява слаб сняг. След обяд валежите ще спират и облачността временно ще се разкъса. Ще духа умерен до силен вятър от изток-североизток и с него ще продължи да нахлува студен въздух. Минималните температури ще са предимно между минус 2° и 3°,  максималните ще са между 2° и 7°. Атмосферното налягане ще се повиши и ще е по-високо от средното за месеца. Такава е прогнозата за времето на  Националния институт по метеорология и хидрология (НИМХ) , съобщи за  Агенция „Фокус“  дежурният синоптик Мартин Славчев.   \r\nНад Черноморието ще бъде предимно облачно, но ще е без валежи. Ще духа умерен до силен североизточен вятър. Вълнението на морето ще е 2-3 бала. Температурите ще се понижат, максималните ще са между 2° и 6°. Температурата на морската вода е 7 – 8°. \r\nНад планините ще бъде предимно облачно и преди обяд все още ще превалява слаб сняг.  Ще духа умерен и силен вятър от изток-североизток и с него температурите ще се понижават. Максималната на височина 1200 метра ще е около 0°, на 2000 метра – около минус 5°. \r\nВ петък ще е почти без валежи, с разкъсана облачност, вятърът чувствително ще отслабне. През почивните дни ще преобладава слънчево време, но на отделни места сутрин в низините и котловините ще има условия за мъгли. Сутрин ще е по-студено, но дневните температури ще се повишават и в неделя отново ще достигат на места до 14°-16°. Вятърът ще придобие западна компонента, ще е предимно слаб.", "date": "2019.02.06", "title": "НИМХ: Времето над страната ще бъде облачно и в планинските райони все още ще превалява слаб сняг, минималните температури ще са между минус 2° и 3°"}
{"url": "http://www.focus-news.net/news/2019/02/06/2620590/aktsenti-v-sutreshniya-blok-dobro-utro-balgariya-na-radio-fokus-za-7-fevruari.html", "text": "Очаква ли се тези дни валежите да повишат нивата на водосборите на реките и те да преминат критични нива? Високите температури ще създадат ли предпоставка за бързо снеготопене, което също да доведе до усложнения? Тези и още въпроси ще коментираме с Ралица Кукува, директор на Дирекция „Контрол” към Басейнова дирекция „Западнобеломорски район“. \r\nСлед поредица от нападения на цигани над възрастни хора, брутални грабежи и убийства, съпътствани и с нападения над лекари, полицаи и военнослужещи вицепремиерът Каракачанов обяви публично, че това повече не може да продължава, т.нар. досегашна интеграцията се е провалила и той поема ангажимента да предложи мерки пред Министерски съвет, които ще дадат реални резултати за овладяване на проблема. Концепция вече е изготвена. Гост в ефира ще бъде вицепремиерът по обществения ред и сигурността, министър на отбраната и лидер на ВМРО – Българско национално движение – Красимир Каракачанов. \r\nНа днешната дата се навършват 141 години от Освобождението на Поморие. За събитията на 7 февруари и почитането на паметната дата днес, ще разговаряме с Иван Алексиев, кмет на Община Поморие. \r\nПрез месец февруари общинският театър в Кюстендил ще зарадва публиката с няколко представления. В следващите дни кюстендилският театър ще представи и нова куклена постановка, а във връзка със 146 години от обесването на Апостола на свободата – Васил Левски, ще бъде изигран и театралният спектакъл „Разпитът“. Подробности очакваме от Венцеслав Илчев от Радио „Фокус” – Кюстендил. \r\nЗапочнете деня информирани! Тези и още теми – в „Добро утро, България“ от 06.00 до 10.00 часа на 7 февруари, с водещ Йоланда Пелова.", "date": "2019.02.06", "title": "Акценти в сутрешния блок „Добро утро, България“ на Радио „Фокус“ за 7 февруари"}
{"url": "http://www.focus-news.net/news/2019/02/06/2620591/rumyana-glavcheva-ekspert-seizmolog-dopisen-chlen-na-bani-seizmichnata-aktivnost-v-yoniysko-more-kray-gartsiya-e-znachitelna-prez-poslednite-godini.html", "text": "Във утринта на вторник (4:26 местно време) умерено-силен трус разтърси Епир, административна област в северозападна Гърция. Земетресението с магнитуд 5.4 по оценки на Евро-Средиземноморския сеизмологичен център, 5.2 според локалната магнитудна скала на Атинския университет, е начало на поредна сеизмична активност в акваторията на Йонийско море. Епицентърът е северно от гръцкия остров Лефкада и на 13-14 километра (км) запад-северозападно от крайбрежния град Превеза, административна област Епир, съобщава за Агенция \"Фокус\"  Румяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН) . \r\nПробудено от труса, населението се втурва в паника извън домовете. Изпадали са предмети от полици в домове и магазини. В някои части на град Превеза трусът спира подаването на електроенергия. В община Превеза са регистрирани пукнатини в стари къщи и откъртване на мазилка в по-нови домове. Провеждат се проверки на училищата – установени са слаби материални щети. Няма съобщения за наранявания. Така, максималните сътресения в Превеза достигат интензивност от VI степен. С такава сила са въздействията до разстояния 20-25 км от епицентъра, включително в Лефкада. На разстояния до около 50 км в южна, югоизточна и североизточна посоки земетресението предизвиква масово разбуждане, сътресенията са с интензивност от V степен. В Янина, главен град на Епир, се усещат сътресения с интензивност от IV и V степен – повреди няма. На север-северозапад в остров Корфу и гръцкото  крайбрежие, както на юг в Кефалония (Неохори, Луксури), континентална Гърция (Месолонги, Амфиса, Лариса и др.) и Пелопонес (Патра, Варда, Пиргос и др.) на епицентрални разстояния до 150-170 км интензивността на сътресенията е до около IV степен. Основният, засега, трус с магнитуд 5.2 е усетен и в Албания (Вльора, Тирана), Западна Македония (Кичево), а дори и в софийския квартал Младост. Земетресението с магнитуд 5.4 засега е последвано от 24 слаби вторични труса – само 4 от тях са с магнитуд по-голям от 3 – максималният афтершок е с магнитуд 3.7. \r\nВ последните години сеизмичната активност в акваторията на Йонийско море – регион  западно от Гърция, е завишена. В началото на 2014 година две силни земетресения с магнитуди 6.1 и 6.0 се случиха в района на Кефалония. На 17 ноември 2015 земетресение с магнитуд 6.5 атакува остров Лефкада с интензивност от VI степен. Около полунощ на 26 октомври 2018 на 20-25 км югозападно от остров Закинтос става земетресение с магнитуд 6.8, от което произтекоха известни слаби повреди по сградния фонд при интензивност от VII степен по 12-степенната скáла. \r\nПлочата на Егейско море се придвижва в посока югозапад по отношение на Евроазийската плоча с около 3 сантиметра в годината; срещу нея, Африканската плоча се подпъхва под Егейската плоча към север със скорост от 4 см/год. В подобна обстановка и земетръсната  активност, естествено, е значителна. В случая на описваната активност може да се отбележи, че тя е свързана с движения по Кефалонийския разлом, простиращ се в направление север-североизток – юг-югозапад западно от йонийските острови.", "date": "2019.02.06", "title": "Румяна Главчева, експерт-сеизмолог, дописен член на БАНИ: Сеизмичната активност в Йонийско море край Гърция е значителна през последните години"}
{"url": "http://www.focus-news.net/news/2019/02/06/2620578/telma-makedoniya-zasega-nyama-vinoven-za-byagstvoto-na-gruevski.html", "text": "Този, който избяга, не казва. Тези, които трябваше да разберат, все още не знаят – вече три месеца бягството на бившия министър-председател на Македония Никола Груевски остава неразкрита мистерия за Прокуратурата на Македония, коментира скопската телевизия  „Телма“  в материал за изявлението от органа, в което се посочва, че все още няма доказателства за това кой е помогнал на бившия лидер на ВМРО-ДПМНЕ да достигне до Унгария.  \r\n„Преслушани бяха разговори, прегледани бяха снимки, разпитани бяха 57 души – и всичко това, за да обявят днес, че не са установили наказателна отговорност на длъжностните лица. Разследването предполага, че е имало пропуски, и то на компентентните институции. Коя точно – няма отговор“, заключава телевизията.  \r\nДосега получените доказателства сочат, че има някои недостатъци в действията на компетентните институции, които не представляват престъпно деяние и не са под юрисдикцията на прокуратурата, подчертаха властите.  \r\nСпециализираната прокуратура и Министерството на вътрешните работи заявиха, че нямат представа дали Груевски се е подготвял за бягството. Намеренията му за пръв път са усетени от банките, след като бившият македонски премиер изтегли 120 000 евро. Още на същия ден те са уведомили както Специализираната прокуратура, така и финансовото разузнаване. Катица Янева отрече воденият от нея орган да е бил информиран за изпразването на сметките на Груевски.  \r\nПътят на беглеца започва от Скопие, но как той е стигнал в Албания, няма доказателства. След няколко месеца „правна голгота“ албанските власти информираха следователите, че техните видеозаписи са изтрити, подчертава телевизията. Те са уведомени устно, че материалът не е запазен, че продължителността на съхранението на записите е различна на граничните пунктове. Тереза Герова", "date": "2019.02.06", "title": "„Телма“ (Македония): Засега няма виновен за бягството на Груевски"}
{"url": "http://www.focus-news.net/news/2019/02/06/2620573/kanal-5-makedoniya-sdsm-shte-vzeme-okonchatelno-reshenie-za-predsrochni-izbori-do-kraya-na-sedmitsata.html", "text": "Изпълнителният съвет на СДСМ ще се срещне най-късно до неделя и ще вземе окончателно решение дали ще има двойни избори през пролетта – президентски и предсрочни парламентарни, предава скопската телевизия  „Канал 5“ . \r\nОт управляващата партия разкриха, че все още още чакат първите кандидатури след открития призив към претендентите. Поканата бе обявена преди два дни, а крайният срок за подаване на заявленията е 19 февруари. Избирането на кандидатите на партията ще се проведе на 3 март. \r\nВ опозиционната ВМРО-ДПМНЕ вътрешнопартийната битка за номиниране за кандидатит-президент вече е започнала. Деветима кандидати стартираха представянето си пред членовете на партията.  \r\nПредседателят на парламента Талат Джафери ще насрочи официално президентските избори в петък, 8 февруари.   Тереза Герова", "date": "2019.02.06", "title": "„Канал 5“ (Македония): СДСМ ще вземе окончателно решение за предсрочни избори до края на седмицата"}
{"url": "http://www.focus-news.net/news/2019/02/06/2620593/veliko-tarnovo-imperskiyat-ruski-balet-predstavya-lebedovo-ezero-na-krepostta-tsarevets-na-predstoyashtoto-izdanie-na-operniya-festival-stsena-na-vekovete.html", "text": "мперският руски балет представя  „Лебедово езеро“ на крепостта Царевец във Велико Търново. Заглавието е част от предстоящото издание на оперния фестивал „Сцена на вековете“ и ще бъде реализирано през лятото на 2019, каза в предаването „Царевград Търнов – славата и величието на България“ на  Радио „Фокус“ – Нелина Църова , директор на Дирекция „Култура, международни дейности и туризъм“ в Община Велико Търново. Международното участие във форума се случва за пръв път. Предвидени са и много нови заглавия в програмата, увери още Църова. „Тази година емблематичният фестивал „Arbanassi summer music“ ще отбележи свoята 10-та годишнина, с пет различни концерта, в средновековните църкви в Арбанаси. В културния ни календар има и едно ново събитие, което присъства в главите още от кандидатурата за Европейска столица на културата – беше един от проектите, които бяха в програмата. Това е един международен фестивал за куклени театри, който се казва „Лято, кукли и приятели“, разказа още Нелина Църова. Тя уточни, че в програмата има както утвърдени, така и нови прояви, като целта на всички е обогатяване на културния живот на старата столица. \r\nСредствата, отделени за събития, през настоящата година са в размер на 640 000 лева. \r\nЛуиза ТРАНЧЕВА", "date": "2019.02.06", "title": "Велико Търново: Имперският руски балет представя  „Лебедово езеро“ на крепостта Царевец на предстоящото издание на оперния фестивал „Сцена на вековете“"}
{"url": "http://www.focus-news.net/news/2019/02/06/2620592/silvena-gospodinova-baseynova-direktsiya-chernomorski-rayon-varna-vseki-v-lichen-plan-s-malko-sredstva-mozhe-da-ogranichi-vazdeystvieto-ot-choveshkata-namesa-varhu-klimata.html", "text": "Всеки в личен план с малко средства може да ограничи въздействието от човешката намеса върху климата. Това каза в интервю за  Радио „Фокус“ – Варна  Силвена Господинова, главен експерт по връзки с обществеността към Басейнова дирекция „Черноморски район“ - Варна. „Открит урок с ученици от  СОУ „Димчо Дебелянов“ във Варна, на който децата ще се запознаят с възможността влажните зони да намалят негативните въздействия от климатичните изменения, ще се проведе на 7 февруари“, каза специалистът. Силвена Господинова допълни, че студенти магистри от специалност „Инженерна екология“ към катедра „Екология и опазване на околната среда“ в Техническия университет във Варна вече са отбелязали Световния ден на влажните зони.  \r\nГлавният експерт подчерта, че всяка година се избира тема на световния ден, която акцентира върху определена жизненоважна функция на влажните зони. „Влажните зони и климатичните промени“ е темата за 2019 г., която подчертава важната роля на влажните зони като решение срещу измененията на климата. „В последните години сме свидетели, че климатичните изменения нанасят изключително много вредни щети не само върху влажните зони, но и върху много други природни ресурси“, каза още Силвена Господинова и уточни, че се дискутират предизвикателствата чрез екологосъобразни решения да се ограничат въздействията от човешката намеса върху климата. \r\nСияна БУХЛАРСКА", "date": "2019.02.06", "title": "Силвена Господинова, Басейнова дирекция „Черноморски район“ - Варна: Всеки в личен план с малко средства може да ограничи въздействието от човешката намеса върху климата"}
{"url": "http://www.focus-news.net/news/2019/02/06/2620595/predstoyashti-mezhdunarodni-sabitiya-za-7-fevruari-agentsiya-fokus.html", "text": "Министър-председателят на Великобритания Тереза Мей пристига в Брюксел за среща с европейските лидери. \r\n***  Канцлерът на ФРГ Ангела Меркел ще участва в среща на лидерите на Вишеградската четворка. \r\n***  Среща на министрите на вътрешните работи и на правосъдието на страните-членки на Европейския съюз. \r\n***  Европейският парламент провежда изслушване относно плановете за бюджет на ЕС в случай на Брекзит без споразумение. \r\n***  Среща на международната контактна група за обсъждане на политическата криза във Венецуела. \r\n***  Министър-председателят на Япония Шиндзо Абе обсъжда срещата, за да поиска връщане на спорните Курилски острови. \r\n***", "date": "2019.02.06", "title": "Предстоящи международни събития за 7 февруари (Агенция „Фокус“)"}
{"url": "http://www.focus-news.net/news/2019/02/06/2620594/inzh-irina-chavdarova-penkova-profesionalna-gimnaziya-po-transport-burgas-predstoi-vavezhdaneto-na-nova-spetsialnost-elektricheski-prevozni-sredstva.html", "text": "Предстои въвеждането на нова специалност в Професионална гимназия по транспорт - Бургас – „Електрически превозни средства“, към професия „Техник на транспортни средства“. Това каза за  Радио „Фокус“ – Бургас  инж. Ирина Чавдарова – Пенкова, директор на гимназията. По думите ѝ това е сравнително нова специалност, която се предлага единствено в Професионалната гимназия по транспорт в Бургаски регион. „По нея се планира да бъде осъществен прием на ученици, завършили основно образование през настоящата година. Професионалните компетенции, които ще получат обучаемите по тази специалност, са свързани със знанията и уменията, които ще придобият във връзка с извършването на диагностични операции, техническо обслужване и ремонт на електрически автомобили и автомобили с хибридна технология, както и познания за спецификата на инструментите за контрол, диагностика и ремонт на автомобили с автономно електрическо или хибридно задвижване“, обясни директорът на Професионална гимназия по транспорт - Бургас.  \r\nТя добави, че през месец декември Министерството на образованието и науката и Индустриален клъстер „Електромобили“ са подписали споразумение за партньорство, чрез което се цели разработването на учебни програми във връзка с обучението на ученици в тази специалност. „Освен това обучение ще бъде проведено и на учители, за да се предостави една качествена подготовка на кадри със средно образование“, каза още инж. Пенкова. Тя поясни, че електрическият автомобил представлява конвенционален такъв, който вместо двигател с вътрешно горене и резервоар за гориво, има електромотор и батерия. Тя допълни, че повечето утвърдени автомобилни и мотопроизводители започват да включват такива модели в своята гама – електромобили, електромобили с удължен пробег или зареждаеми хибриди. Според нея конкуренцията в тази насока нараства много бързо в две насоки – намалява се разходът на електроенергия и гориво. По думите ѝ тези автомобили не са фундаментално различни от конвенционалните, но като всяка специфична технология имат свои особености и изискват адекватно подготвени кадри. \r\nМария ПОПЧЕВА", "date": "2019.02.06", "title": "Инж. Ирина Чавдарова – Пенкова, Професионална гимназия по транспорт - Бургас: Предстои въвеждането на нова специалност – „Електрически превозни средства“"}
{"url": "http://www.focus-news.net/news/2019/02/06/2620598/tass-dve-sa-zhertvite-na-srutvaneto-na-zhilishtna-sgrada-v-istanbul.html", "text": "Двама души са загинали, а шестима други са пострадали при рухването на седеметажна сграда в азиатската част на Истанбул, предава  TACC , като уточнява, че по-рано бе съобщено за една жертва. \r\n„В сградата са се намирали 14 апартамента, в които са живеели 43-ма души. Съгласно данните са загинали двама наши съграждани, още шест други са получили наранявания“, се казва в съобщение от администрацията в Истанбул.  Тереза Герова", "date": "2019.02.06", "title": "ТАСС: Две са жертвите на срутването на жилищна сграда в Истанбул"}
{"url": "http://www.focus-news.net/news/2019/02/06/2620600/shumen-oblastniyat-savet-za-protivodeystvie-na-koruptsiyata-shte-zasedava-na-7-fevruari.html", "text": "Заседание на Областния обществен съвет за превенция и противодействие на корупцията – Шумен е насрочено на 7 февруари от 10.30 ч. в зала 2 на Областна администрация Шумен. Това съобщиха от  Областната администрация . Ще бъде представена информация от попълнените въпросници по проект „Превенцията на корупцията като елемент от националната сигурност в контекста на предстоящото влизане на Република България в Шенген“. В дневния ред е включен доклад относно дейността на ТД „Национална сигурност“ – Шумен и ОД на МВР – Шумен, по отношение превенция и противодействие на корупцията през 2018 г. Директорите на РИОСВ, Дирекция „Инспекция по труда“ – Шумен, РЗИ и офис Шумен към РД на НАП Варна ще докладват за предприети и реализирани организационно–управленски действия срещу прояви на корупция.", "date": "2019.02.06", "title": "Шумен:  Областният съвет за противодействие на корупцията ще заседава на 7 февруари"}
{"url": "http://www.focus-news.net/news/2019/02/06/2620596/ministerstvoto-na-zdraveopazvaneto-shte-zapochne-remonti-na-psihiatrichnite-zavedeniya-u-nas-za-nad-10-mln-lv-obzor.html", "text": "Министерството на здравеопазването ще започне ремонти на психиатричните заведения у нас за над 10 млн. лв. Това заяви след редовно правителствено заседание министърът на здравеопазването Кирил Ананиев. Той обясни, че на всяко едно от психиатричните заведения е направен анализ за състоянието на сградния фонд, оборудването и необходимите ресурси за лечебния процес. „Това е направено, както за държавните психиатрични болници, така и за Центровете за психично здраве и отделенията“, посочи Ананиев, като изтъкна, че този разчет е представен на Министерския съвет и той е приел необходимостта от ремонтните дейности на болничните заведения. „Незабавно ще започна да подготвям и обществените поръчки, които са необходими за да започнат дейностите“, подчерта той. До това решение на правителството се стигна след като здравното министерство възложи анализ за състоянието на психиатричните заведения на територията на страната. Министър Ананиев представи резултатите - към момента в страната има 12 психиатрични болници, 22 центъра за психично здраве и 11 психиатрични отделения към болници. Министърът изтъкна, че 50% от базата на тези обекти е в критично състояние, като за ремонта им ще са необходими над 10 млн. лв. Като друг сериозен проблем на психиатричните заведения министър Ананиев отчете, че част от центровете за лечение се намират извън населените места, което пречи на адаптирането на хората, които биват настанявани там. Един от основните приоритети в реформите на психиатричната помощ е специализацията на лекарите по психиатрия, която ще бъде подсигуряване от държавни средства. С тази стъпка се очаква да бъде намален недостигът на професионални служители. В заключение министър Ананиев обясни, че капацитетът на психиатричните заведения е почти запълнен и затова трябва да се работи в посока да се подсигури достъп на всички нуждаещи се. „Въпросът е сградният фонд да бъде приведен в едни по-човешки условия, за да могат тези хора да получат необходимата грижа от обществото“, коментира министър Ананиев. \r\nДаяна ДЮЛГЕРОВА", "date": "2019.02.06", "title": "Министерството на здравеопазването ще започне ремонти на психиатричните заведения у нас за над 10 млн. лв. (ОБЗОР)"}
{"url": "http://www.focus-news.net/news/2019/02/06/2620587/el-nacional-venetsuela-kak-shte-postapi-kubai.html", "text": "В статия за националния ежедневник  El Nacional  Карлос Алберто Монтанер търси отговор на въпроса какви стъпки ще предприеме Куба – страна, която десетилетия наред е устоявала на агресивната политика на САЩ – по отношение на кризата във Венецуела.  Агенция „Фокус“ представя превод на статия с уточнението, че публикуваните материали не отразяват позицията на редакцията. Публикацията е достъпна на inosmi.ru . \r\nРежимът на Мадуро е към своя край. Как ще постъпи Куба? Съгласно резултатите от неотдавна проведено проучване, 83,7% от венецуелците искрено искат бързо да се отърват от този затлъстял господин. Те предпочитат инженера Хуан Гуайдо. Мадуро подкрепят само 4,6%. Останалите не знаят или се въздържат от отговор.  \r\nГуайдо се радва на предимство в обществото, подкрепят го повече от 50 демократични страни и най-авторитетните международни организации: Организацията на американските държави, Междуамериканската банка за развитие, Европейския парламент, Групата на Лима. Мадуро също се радва на подкрепата на Иран, Русия, Китай, Турция, Боливия, Куба, Никарагуа и Ел Салвадор. Нещо непоследователно се говори и за подкрепа на бунтовническите групи, съществуващи във Венецуела, които са вкоренени в трафика на наркотици: Революционните въоръжени сили на Колумбия (ФАРК) и Армията за национално освобождение (ELN). \r\nИ така, какви стъпки ще предприеме Куба? Политическите кукловоди в Хавана са съгласни с изводите, които фигурират само в (не особено) секретните депеши, които те почти ежедневно изпращат към столицата на островната държава с дипломатическа поща.  \r\nТе не се доверяват нито на телефонните връзки, нито на интернет, нито на шифровани съобщения. Посланикът на Куба във Венецуела Рогелио Поланко настоява чависта да бъде подкрепен. Той тъкмо направи това изявление на откриването на катедра „Хосе Марти - Фидел Кастро“ в Националния експериментален университет. Куба, според посланика, успява да устои на агресивната политика на САЩ от десетилетия. Венецуела може да постигне същия резултат, ако стисне зъбите си и копае окопи. Заповядано е да устои. Героическата Куба е готова да се бие до последния венецуелец. \r\nПоланко разбира, че това не е истина, но него са назначили за посланик, не за да говори истината, а за да запази субсидиите и другата помощ, която Венецуела оказва на Куба.  \r\nТова е неговата задача. Той е журналист, свързван с разузнавателната служба и е станал дипломат, а не преподавател по етика. Очевидно, че това, което мисли, съвсем не е това, което е принуден да говори. Поланко разбира, че ситуацията във Венецуела е много по-лоша, отколкото в Куба. \r\nКакто кубинските власти, така и Поланко счита Мадуро за кръгъл идиот, макар да е принуден да му се усмихва. Инфлацията е няколко милиона процента годишно. Липсва всичко. Няма лекарства. Броят на убийствата се увеличава. Вероятността за смърт в Каракас е по-висока, отколкото в Кабул в ръцете на талибаните. Ситуацията се усложнява от решението на САЩ да прекратят диктатурата на Мадуро преди да бъде свален. Масовото изселване на населението от Венецуела има отрицателно въздействие върху целия регион. \r\nСлед смъртта на Кенеди Вашингтон се примири с кубинската диктатура. Първо, тя беше защитена от СССР. Второ, всички бяха сигурни, че е обречена и не си струва да поема никакъв риск за унищожаването й. Чувал съм го много пъти в САЩ. Никой не знаеше какво ще доведе до бързото разпадане на режима на Кастро. Поради това преобладаваше идеята да не се предприемат действия поради опасения от масово изселване на населението и огромни разходи за възстановяване на страната след десетилетия на комунистическо опустошение. Защо да се стреля по комар от оръдие, ако той скоро ще умре? Клинтън дори е издал на режима на Кастро 20 000 годишни визи, за да го успокои. По този начин се освобождава пара. Нямаше бързане. Строго погледнато, обкръжението на Клинтън тайно се надяваше, че друга администрация ще трябва да се справи с неизбежния срив на кубинския режим. \r\nТози подход няма нищо общо с открито враждебното поведение на администрацията на Тръмп, която е решена да затегне финансовите гайки и по този начин да задуши диктатурата на Мадуро. САЩ са финансовият собственик на планетата. Делът на тази страна представлява 22% от световния БВП, 80% от сделките се правят в долари, преминаващи през банковата система на САЩ. Това ще позволи на Вашингтон да забрани паричните преводи към Куба и да третира страни, които са нарушили търговското ембарго, като недружелюбни. За 60 дни бедността в Куба ще се превърне в абсолютна бедност, която ще засегне кубинската управляваща класа и ще доведе до социална експлозия. \r\nНека обаче да се върнем към въпроса какво ще направи Куба. Макар да призовава венецуелците да се държат, много от тях показват, че Хавана тайно изпраща у дома военните и съветниците си, унищожава твърдите дискове с компрометиращи материали. Кубинското правителство изобщо не е компетентно, но основната черта на Раул Кастро е здравият разум. Фидел би действал по различен начин, много по-импулсивно, като например, когато призова СССР да използва ракетите си за „превантивно\" унищожаване на САЩ. За щастие на кубинците, Фидел почина и намери последното си убежище, както се твърди, на гробището „Свети Ифигения“ в Сантяго де Куба. Тереза Герова", "date": "2019.02.06", "title": "El Nacional (Венецуела): Как ще постъпи Куба?"}
{"url": "http://www.focus-news.net/news/2019/02/06/2620599/afp-mvnr-na-frantsiya-opredeli-kato-nepriemliva-sreshtata-na-italianskiya-vitsepremier-s-predstaviteli-na-zhaltite-zhiletki.html", "text": "Министерството на външните работи на Франция осъди като „неприемлива“ срещата между вицепремиера на Италия Луиджи ди Майо и представители на „жълтите жилетки\", протестиращи срещу правителството в Париж, предава  AFP . \r\n„Тази нова провокация е неприемлива между съседни страни и партньори в сърцето на Европейския съюз\", заяви говорител на външното министерство в изявление, ден след като Ди Майо се срещна с протестиращите на френска земя. Тереза Герова", "date": "2019.02.06", "title": "AFP: МВнР на Франция определи като „неприемлива\" срещата на италианския вицепремиер с представители на „жълтите жилетки“"}
{"url": "http://www.focus-news.net/news/2019/02/06/2620601/sport-grigor-dimitrov-otkaza-uchastie-i-v-akapulko.html", "text": "Григор Димитров ще трябва да лекува травмата в рамото си по-дълго от първоначалните очаквания, съобщиха от щаба на българина. Състоянието му се подобрява, но ще се оттегли от участие на турнира в Акапулко в края на месец февруари, за да бъде готов за турнирите в Индиън Уелс и Маями през март. Мястото му в основната схема ще бъде заето от британеца Камерън Нори. \r\nПреди седмица Григор Димитров отказа участие и на турнира в Ротердам от 9-и до 17-и февруари, като след две медицински консултации бе посъветван да си почива заради възпаление на сухожилие в рамото.", "date": "2019.02.06", "title": "Спорт: Григор Димитров отказа участие и в Акапулко"}
{"url": "http://www.focus-news.net/news/2019/02/06/2620617/varna-vremenno-e-ogranicheno-dvizhenieto-po-pat-ii-29-aksakovo-dobrich-v-uchastaka-mezhdu-aksakovo-i-krastovishteto-s-pat-iii-2901-i-pat-iii-2902-kalimantsi-kichevo-poradi-ptp.html", "text": "Временно е ограничено движението по път II-29 Аксаково – Добрич в участъка между Аксаково и кръстовището с път III-2901 и път III-2902 Калиманци – Кичево поради ПТП. Това съобщиха от пресцентъра на  Агенция \"Пътна инфраструктура\" .  \r\nДвижението се осъществява по обходни маршрути: \r\n- В посока Добрич движението се осъществява по пътя Варна – Кичево – Оброчище - Добрич \r\n- В посока Варна движението се осъществява по път III-2902 Калиманци – Кичево – общински път Каменар – Варна.", "date": "2019.02.06", "title": "Варна: Временно е ограничено движението по път II-29 Аксаково – Добрич в участъка между Аксаково и кръстовището с път III-2901 и път III-2902 Калиманци – Кичево поради ПТП"}
{"url": "http://www.focus-news.net/news/2019/02/06/2620615/blagoevgrad-kragla-masa-svarzana-s-badeshteto-na-arheologicheskite-razkopki-kray-selo-pokrovnik-shte-se-provede-na-7-i-8-fevruari.html", "text": "Кръгла маса, свързана с бъдещето на археологическите разкопки край село Покровник ще се проведе в Благоевград на 7 и 8 февруари. Това съобщи за  Радио „Фокус“ – Пирин  Здравка Чимева, специалист в областта на организираните почивки. Събитието, което е на тема „Социализиране и развитие като атрактивна туристическа дестинация на обект 2, находящ се на трасе на АМ Струма, ЛОТ 3.1 в землището на с. Зелен дол и с. Покровник ще бъде открито в 15.00 часа на 7 февруари в Регионален исторически музей – Благоевград. В рамките на първия ден ще бъдат дискутирани различни теми, свързани с защитата на археологическите обекти от иманярски набези, бъдещето на обекта край село Покровник и законовите рамки, свързани с неговото опазване и други. Вторият ден на кръглата маса ще започне в 10.30 часа. Участие в него се очаква да вземат различни представители на институциите в България, сред които: доц. д-р Здравко Димитров, ръководител на проучванията на обекта и представител на НАИМ към БАН; представители на Агенция „Пътна инфраструктура“; министърът на културата Боил Банов; кметът на Община Благоевград д-р Атанас Камбитов и други. \r\nЛивия НИНОВА", "date": "2019.02.06", "title": "Благоевград: Кръгла маса, свързана с бъдещето на археологическите разкопки край село Покровник ще се проведе на 7 и 8 февруари"}
{"url": "http://www.focus-news.net/news/2019/02/06/2620614/novo-naprezhenie-sred-obedineni-patrioti-obzor.html", "text": "В кулоарите на парламента се заформи нов епизод на напрежение между „Обединени патриоти“. Причината  - публикация на страниците на вестник \"Атака\", че лидерът на НФСБ Валери Симеонов дължи политическата си кариера на партията.  Заглавната страница на вестника идва в отговор на изказване на Симеонов в свое телевизионно участие, че вестникът е парцал.  \r\nПърви коментира темата  заместник-председателят на НФСБ Валентин Касабов , който заяви, че да се твърди, че Валери Симеонов дължи политическата си кариера на „Атака“ е все едно кравата да суче от телето. По думите му това е абсурдно.  „Атака е отрочето на телевизия „Скат“ и Валери Симеонов“, допълни той.  Лидерът на НФСБ и депутат от „Обединени патриоти“ Валери Симеонов  първоначално каза, че е абсурд да коментира \"малотиражката\" на партия „Атака“.  Симеонов заяви, че от страна на „Атака“ се води последователна политика на неоснователни нападки срещу коалиционни партньори. „Това, за което ме питате днес, е всъщност поредният епизод“, допълни Симеонов. От страна на „Атака“  депутатът Николай Александров  заяви, че няма какво да обяснява думите на Валери Симеонов, че вестник „Атака“ е парцал. По думите му лидерът на НФСБ не може да обясни още на майките на деца с увреждания своите думи за тях. Според Александров по-важно е оттук насетне как партиите в малката коалиция се движат чисто политически. „Ние сме политици, не сме се събрали да си коментираме взаимно кой какво ще направи и „дай си ми дрешките, на си ти парцалките“. Не смятам, че това е начинът. Тук съвсем друго трябва да бъде заложено. Този човек, трябва да излезе и да каже какви принципи защитава. Всеки може да се изразява красиво“, допълни Александров. \r\nДеница КИТАНОВА", "date": "2019.02.06", "title": "Ново напрежение сред „Обединени патриоти\" (ОБЗОР)"}
{"url": "http://www.focus-news.net/news/2019/02/06/2620616/ilir-meta-promyana-na-granitsite-mozhe-da-ima-samo-s-razshiryavane-na-es-kam-zapadnite-balkani.html", "text": "Единствената промяна в границите, за които трябва да работим денонощно в нашия регион, е за разширяването на Европейския съюз към Западните Балкани. Такъв призив отправи от Вашингтон държавният глава на Албания Илир Мета, съобщава македонското електронно издание  „Локално“  . \r\n„Берлинският процес никога не е бил предназначен да замени европейското разширяване, замислен е като стимулиращ механизъм за по-значителни европейски инвестиции и сътрудничество в нашия регион. Обединението и разширяването на Европа се състояха независимо от съмненията или опасенията, които винаги са били налице“, заяви Мета в обръщение пред участниците в „Трансатлантическата лидерска мрежа“. \r\nТой също така говори за либерализирането на визовия режим за Косово със страните от Европейския съюз. „Бих искал да запазя фокуса си и да се съсредоточа върху мъдрото и смело решение на ЕС за възможно най-бързо въвеждане на безвизов режим за гражданите на Косово и по принцип бързия процес на членство на целия регион в ЕС“, подчерта Мета. \r\nВъв Вашингтон Мета се срещна с членове на Съвета на американските посланици и ги запозна с развитието на ситуацията в Албания, „особено с последните процеси в региона на Балканите\". Те приеха поканата му да посетят Албания с „цел да популяризират страната и да укрепят приятелството и добрите отношения между двете страни\". Тереза Герова", "date": "2019.02.06", "title": "Илир Мета: Промяна на границите може да има само с разширяване на ЕС към Западните Балкани"}
{"url": "http://www.focus-news.net/news/2019/02/06/2620620/sofiya-pozhar-e-goryal-v-zhilishtna-sgrada-v-zhk-nadezhda-2.html", "text": "Пожар е горял в жилищна сграда в ж.к. „Надежда“ 2, предаде репортер на  Агенция „Фокус“ . Живеещите в блока са били евакуирани. Огънят вече е загасен, но пожарникарски екипи все още са на мястото.  \r\nВесела АЛЕКСАНДРОВА", "date": "2019.02.06", "title": "София: Пожар е горял в жилищна сграда в ж.к. „Надежда“ 2"}
{"url": "http://www.focus-news.net/news/2019/02/06/2620621/veliko-tarnovo-inovativen-proekt-pod-formata-na-kniga-no-s-muzika-predstavya-kalin-vasilev-na-7-fevruari.html", "text": "Иновативен проект под формата на книга, но с музика, представя Калин Василев. Той е познат на обществеността в старата столица като основателя на най-голямото младежко движение за здравословен начин на живот и спорт. В пред  Радио „Фокус“ – Велико Търново  той поясни, че проектът му е съставен от стихове, проза, есета, но има и аудиовизулани добавки – клипове, които могат да се пуснат чрез сканиране на специален код със смартфон. „Книгата за мен е един кръговрат на човешките чувства, реалистично предаден, без изкуствено романизираните подслаждани щастливи истории. Това е една реална история – за любовта, за нейното израстване, за нейното срещане, за влюбването, за достигането на пиедестала на любовта и в голям процент от случите за раздялата – за това как изстиват чувствата, как човек заминава някъде и нещата се променят“, разказа още Калин. По думите му всеки, без значение от възрастта си и социалната си принадлежност, може да открие нещо в нея. Представянето на проекта ще се проведе на 7 февруари, от 20.00 часа, в бар на улица „Ниш“ във Велико Търново. \r\nЛуиза ТРАНЧЕВА", "date": "2019.02.06", "title": "Велико Търново: Иновативен проект под формата на книга, но с музика, представя Калин Василев на 7 февруари"}
{"url": "http://www.focus-news.net/news/2019/02/06/2620618/upravlyavashti-i-opozitsiya-vlyazoha-v-spor-za-delata-sreshtu-balgariya-v-strasburg-obzor.html", "text": "Управляващи и опозиция влязоха в спор за делата срещу България в Страсбург. Ожесточен дебат предизвика  годишният доклад за изпълнението на решенията на Европейския съд по правата на човека по дела срещу България. Докладът касае 2017 г. и е разработен от министъра на правосъдието. От него става ясно, че в края на 2017 г. общият брой на висящите дела срещу страната ни възлиза на 59 250 или с 29% по-малко в сравнение с края на 2016 г.   \r\nВ рамките на дебата  лидерът на БСП Корнелия Нинова  попита кога премиерът ще заведе дело срещу Бойко Борисов за това, че заради него сме били осъдени в Страсбург за 55 хил. евро.  „Искаме да знаем кога ще има дело Бойко Борисов срещу Бойко Борисов. Или г-н Борисов, кога ще изпълните закона и кога ще заведете дело срещу Цветан Цветанов за 6 дела, по които сме осъдени за 120 хил. евро. Интересно ще е Борисов срещу Цветанов, но в името на народа, защото така пише в закона, а не защото имаме лични отношения към тези неща“, допълни Нинова.  Отговор на лидера на опозицията даде  председателят на Правната комисия и депутат от ГЕРБ Данаил Кирилов , който каза, че когато Корнелия Нинова осъди себе си за „Техноимпекс“, тогава да пита Бойко Борисов кога ще съди себе си и когато тя осъди  Румен Овчаров за „Белене“ и „процедурата“, тогава да пита премиера кога ще съди Цветанов.  Кирилов допълни още по адрес на БСП: „Явно от вчера сте в процес на правна ескалация на разнообразни тези“, каза той и уточни, че е редно като юрист да цитира правилно нормативния акт, на който се позовава.  Лидерът на БСП Корнелия Нинова  върна Данаил Кирилов в първи курс на Юридическия факултет и обеща на българите: „Неслучайно се изправям тук и поемам ангажимент пред българските граждани, че тези искове ще бъдат заведени независимо към кого са и за кой период в управлението на България се отнасят. Това е принципен въпрос“.   Депутатът от ГЕРБ Спас Гърневски  пък върна Корнелия Нинова в първи курс на Историческия факултет. „Не е истина, че народът не е видял, как управлявате. Вие сте наследници на БКП, исторически наследници. Българският народ е видял как управляват вашите предци“, заяви още Гърневски. Отношение към дебата взе и  заместник-министърът на правосъдието Николай Проданов , който констатира и обобщи разискванията като чисто политически разговор върху документ, който има юридически характер и точно определени рамки. „Чух една програма за строителството на нещо, което бих нарекъл Съвършена България. Вън от съмнение е, ако успеем да построим съвършена България, няма да има нужда от подобни доклади“, отбеляза проф. Проданов. Той заяви, че не е могъл да разбере защо според опозицията този доклад поставя българските граждани на колене.  \r\nДеница КИТАНОВА", "date": "2019.02.06", "title": "Управляващи и опозиция влязоха в спор за делата срещу България в Страсбург (ОБЗОР)"}
{"url": "http://www.focus-news.net/news/2019/02/06/2620624/sport-roberto-bautista-agut-e-parviyat-chetvartfinalist-na-sofia-open-2019.html", "text": "Роберто Баутиста Агут е първият, който си осигури място за четвъртфиналите на Sofia Open 2019. Испанецът, шампион в турнира от 2016 година, се наложи с 3:6, 6:3, 6:2 над Матю Ебдън в двубой, който продължи близо 2 часа. Световният № 18 загуби първия сет след два пробива, но в последствие намери играта си, започна да налага своето темпо и да печели дългите разигравания, което му донесе победата. \r\nТака за следващия кръг Баутиста Агут чака победителя от мача между Яник Маден и Мартон Фучович.", "date": "2019.02.06", "title": "Спорт: Роберто Баутиста Агут е първият четвъртфиналист на Sofia Open 2019"}
{"url": "http://www.focus-news.net/news/2019/02/06/2620623/plovdiv-riosv-i-rayon-zapaden-zapochnaha-otkriti-urotsi-za-opazvane-na-okolnata-sreda.html", "text": "РИОСВ – Пловдив и район „Западен“ започнаха открити уроци за опазване на околната среда. Това съобщиха от  Регионалната екоинспекция . Първият бе в ОУ „Елин Пелин“. Специални гости на учениците бяха директорът на екоинспекцията доц. Стефан Шилев и кметът на района Димитър Колев. Доц. Шилев посочи, че е щастлив да даде началото на кампанията „Да бъде по-чист, по-зелен и по-красив моят Пловдив“ в първото екоучилище в града, което работи от 2001 година по възпитанието и позитивното отношение към природата с подрастващите. Той припомни, че на 2 февруари се отбеляза Световния ден на влажните зони, а един от най-големите и значими обекти в региона е река Марица. „Близо 30 са водолюбивите птици, които живеят по поречието на река Марица, която е защитена зона по НАТУРА 2000“, заяви доц. Шилев. Той допълни, че трябва да опазваме биоразнообразието в природата и да се грижим за чистотата на нашия град. \r\nКметът на район „Западен“ Димитър Колев посочи, че предвижда няколко екологични инициативи през годината, с които се надява заедно с децата на Пловдив да направят по-красив града. Учениците видяха презентация за богатото разнообразие на животински видове в страната. Биологът и природозащитник Минко Михайлов разказа за видовете змии, които се срещат в региона и как трябва да се реагира при среща с тях. Той представи фотоси на птици, които се срещат в региона – папуняк, синигер, пчелояд  и кълвач. Истински възторг сред децата предизвикаха и негови снимки от пътешествията му по света и срещите му с екзотични животински видове. \r\nОткритият урок е част от дългогодишната кампания на РИОСВ – Пловдив и община Пловдив „Да бъде по-чист, по-зелен и по-красив моят Пловдив“.", "date": "2019.02.06", "title": "Пловдив: РИОСВ и район „Западен“ започнаха открити уроци за опазване на околната среда"}
{"url": "http://www.focus-news.net/news/2019/02/06/2620619/afp-osadiha-na-blizo-tri-godini-zatvor-bivshiyat-prezident-na-braziliya-lula.html", "text": "Бившият президент на Бразилия Луис Инасио Лула да Силва бе осъден на две години и 11 месеца лишаване от свобода по дело за корупция и взимане на подкупи, предава  AFP . \r\n73-годишният Лула вече изтърпява 12-годишна присъда за корупция в отделен случай. Той управляваше Бразилия в периода между 2003 и 2010 г. \r\nНовото дело се водеше в южния град Куритиба. Местният съд призна Лула за виновен по обвинения за примане на ремонтни дейности в провинциалната му къща в замяна на гарантиране, че държавната петролна компания „Петробрас“ ще спечели правителствени договори. Тереза Герова", "date": "2019.02.06", "title": "AFP: Осъдиха на близо три години затвор бившият президент на Бразилия Лула"}
{"url": "http://www.focus-news.net/news/2019/02/06/2620626/televiziya-al-jazeera-rekordna-godina-za-turizma-v-sloveniya-registrirani-sa-58-mln-turisti-i-153-mln-noshtuvki.html", "text": "Според предварителни данни 2018 г. обещава да бъде рекордна за словенския туризъм с регистрирани 5,8 млн. пристигнали туристи и 15,3 млн. нощувки, което представлява 12 % от БВП на страната, предава в балканската си емисия телевизия  Аl Jazeera , позовавайки се на информация на словенската Slovenian Press Agency (STA). \r\nАгенцията цитира министъра на икономиката Здравко Почивалшек, който в коментар на данните на статистиката заявява, че е \"изключително доволен от постигнатия резултат, въпреки че екипът на ведомството тайно го е очаквал\". \r\nАl Jazeera съобщава, че само през последния месец на 2018 г. в хотелите и в останалите туристически обекти са били регистрирани 315 000 посещения с 842 000 нощувки,  Радио \"Фокус\" в рубриката \"Балкански туристически часовник\". \r\nПовече от 2/3 от нощувките са били на чуждестранни туристи, сред които 27 % италианци, по 10 % австрийци и хървати. \r\nПо данни на Словенската туристическа организация (STO) чуждестранните туристи в Словения са били над 4 млн. души и са реализирали над 10 млн. туристи. Президентът на организацията Мая Пак смята, че през настоящата година страната може да постигне още по-добри резултати като засили дейността си в сферата на дигиталния маркетинг с акцент върху туристическите пазари с по-голяма покупателна способност и с по-добро презентиране на специфичните за Словения планински и морски преживявания.", "date": "2019.02.06", "title": "Телевизия Аl Jazeera: Рекордна година за туризма в Словения - регистрирани са 5,8 млн. туристи и 15,3 млн. нощувки"}
{"url": "http://www.focus-news.net/news/2019/02/06/2620627/razgrad-26-sa-uchreditelite-na-oblastniya-savet-za-integratsiya-na-horata-s-uvrezhdaniya.html", "text": "26 са учредителите на Областния съвет за интеграция на хората с увреждания. Това съобщиха от  Областната администрация . Той е консултативен орган към Областна администрация - Разград за осъществяване на координация, консултации и сътрудничество на областно равнище при разработването и провеждането на политиката в областта на интеграцията и създаване на равни възможности на хората с увреждания. Председател на съвета е Областният управител Гюнай Хюсмен, заместник-председател – заместник областният управител Евгени Драганов, а секретар – главен експерт в Областна администрация Диана Петрова. На учредителното заседание бе приет Правилник за устройството и дейността на Областния съвет за интеграция на хората с увреждания, а директорът на Регионална дирекция “Социално подпомагане“ Татяна Костова представи новостите в Закона за хората с увреждания. Учредителите взеха решение да провеждат заседания на всеки 3 месеца, но следващото ще е непосредствено след приемането на Правилника за прилагане на Закона за хората с увреждания, срокът за което е края на месец март. На следващото заседание ще бъде представена и обобщена информация от ангажирани институции относно достъпната архитектурна среда в населените места в Област Разград. На учредителното заседание бяха обсъдени възможности за трудова реализация на хората с увреждания.", "date": "2019.02.06", "title": "Разград: 26 са учредителите на Областния съвет за интеграция на хората с увреждания"}
{"url": "http://www.focus-news.net/news/2019/02/06/2620625/natsionalna-kompaniya-industrialni-zoni-initsiira-dialog-mezhdu-biznesa-i-universitetite-obzor.html", "text": "Изпълнителният директор на „Национална компания индустриални зони“ ЕАД Антоанета Барес инициира кръгла маса на тема „Бизнес и образование - перспективи и предизвикателства“. На дискусията присъстваха представители на Софийския университет „Св. Климент Охридски“, УНСС, ВТУ „Тодор Каблешков“, Стопанската академия „Д.А. Ценов“, Русенския университет „Ангел Кънчев“, Техническия университет-София, Варненския свободен университет „Черноризец Храбър“, Лесотехническия университет, Нов български университет. Антоанета Барес обърна внимание на важността да има обратна връзка между инвеститорите и бизнеса - те да работят в една и съща посока, бизнесът да знае какво обучават университетите, а висшите училища да сверяват часовника си какво търси бизнесът. Тя открои партньорството с университетите като важен елемент от работата на НКИЗ. „Трябва да се интересуваме от иновации, от по-креативни начини на обучение и от това какви кадри търси бизнесът“, заяви Барес.  \r\nЗам.-министърът на икономиката Лилия Иванова обяви, че НКИЗ преговаря с 20 потенциални инвеститори за над 160 млн. лева инвестиции и 1000 нови работни места. Тя посочи, че за последните 10 години дружеството за първи път е на печалба, като инвестициите за периода са над 550 млн. лева, а осигурените работни места - 2500. Според ректора на УНСС проф. Стати Статев, ако студентите сключват договори с държавата, това ще им даде сигурност. Той коментира, че младежите отиват да учат в чужбина не защото образованието ни е лошо, а защото не виждат собственото си развитие в България. Проф. Статев обърна внимание на постигнатото по промяната в учебните планове на специалностите, създаването на центровете за професионално обучение, както и успешната първа фаза на студентските практики, финансирани от МОН и очакваното стартиране на втора фаза. По думите на ректора на Стопанска академия „Д. А. Ценов“ – Свищов доц. Иван Марчевски ще бъде полезно бизнесът да каже какво иска. „Бизнесът очаква добри кадри, но какво може да даде“, коментира той. Доц. Марчевски обясни, че част от бизнеса иска студенти, завършили конкретна специалност, които могат да започнат да работят на определена позиция на третия ден, а други искат студенти с меки компетенции. „Бизнесът казва, че не подготвяме студентите добре. Как да ги научим да реагират на реални бизнес проблеми, като нямаме допир с бизнеса“, попита ректорът на Академията.  \r\nБиляна ИВАНОВА", "date": "2019.02.06", "title": "„Национална компания индустриални зони“ инициира диалог между бизнеса и университетите (ОБЗОР)"}
{"url": "http://www.focus-news.net/news/2019/02/06/2620613/malka-darzhava-golyama-stapka-makedoniya-podpisa-protokol-za-prisaedinyavane-kam-nato-komentari-v-svetovnite-medii-agentsiya-fokus.html", "text": "На тържествена церемония в Брюксел 29-те страни-членки на НАТО и Македония подписаха протокол за присъединяването на югозападната ни съседка към Алианса. Новината обиколи световните медии, някои от които не се ограничиха единствено със съобщаване на новината. \r\n„Подписан е протокол за влизането на Македония към НАТО\", „Страните-членки на НАТО подписаха Протокола за присъединяване на Македония\", „Скопие към НАТО: Протоколът за присъединяване бе подписан в Брюксел,\" „Членовете на НАТО подписаха протокола за влизане на Северна Македония в Алианса \", „Северна Македония: НАТО подписа протокола за присъединяването си\", „Исторически момент за бивша югославска република Македония: Подписан е протоколът за членство в НАТО\", са част от заглавията в гръцките медии за церемонията в Брюксел. \r\nПовечето медии в Гърция, технически, без анализи и коментари, предадоха текста за събитието, публикуван от гръцката информационна агенция  ANA-MPA . \r\nВ друг текст, озаглавен „Столтенберг: Впечатлен съм от смелостта и отдадеността на Ципрас и Заев\", агенцията предава изявленията на генералния секретар на НАТО и на македонския министър на външните работи Никола Димитров. \r\nВодещите медии в Германия отбезяха церемонията в Брюксел без задълбочени анализи. „Страните от НАТО подписаха присъединителния протокол за Македония“, изведоха в заглавия  националните ежедневници  Die Welt  и  Die Frankfurter Allgemeine Zeitung . „НАТО подписа приемането на Северна Македония“, отбеляза и вестник  Die Zeit . \r\nВнимание привлича материал по темата, публикувано на страницата на германското национално радио   Deutschlandfunk . „След уреждане на спора за името с Гърция Македония буквално „лети“ към членството в НАТО. Генералният секретар на Алианса Йенс Столтенберг и правителството на Зоран Заев в Скопие може и да бързат с присъединяването, но има и критични гласове по темата“, отбеляза медията.  \r\nВоенната мощ на Македония едва ли може да бъде определена като внушителна. Северна Македония със сигурност не е сред военните сили на континента: армията й има едва 10 хил. военни на служба, напрактика несъществуващи ВВС и остаряло оборудване. \r\nЗа НАТО обаче присъединяването на бившата югославска република има символично и стратегическо значение. Важно е, защото от гледна точка на НАТО по този начин се запълва още една „дупка“ на Балканите за руско влияние. Македонският премиер Зоран Заев също предупреди за „сериозни опасности\" за страната му, ако остане изключена от евроатлантическата интеграция.  \r\n„Ако нещата вървят както очакваме, ние сме сигурен член на НАТО и през юни ще започнат преговорите за присъединяване с ЕС. Тогава очакваме повече вътрешни и чуждестранни инвестиции. Такива инвестиции ще изискват повече работни места. И тогава заплатите ще се увеличат\", са разсъжденията на македонския министър-председател.  \r\nДве процента от БВП трябва да бъдат изразходвани от всяка страна-членка на НАТО за отбрана, а Северна Македония ще бъде готова да направи това до 2024 г. Поне така твърди министърът на отбраната Радмила Шекеринска, която не крие, че Македония има много „домашна работа“ дотогава. \r\nЧленовете на НАТО подписаха споразумение с Македония, което позволи на малката бивша югославска република да стане 30-тия член на Алианса, след като по-рано уреди спора за името с Гърция, и въпреки опасенията на Русия, съобщи  Reuters . \r\nПри официалното подписване на протокола за присъединяване към НАТО, който сега трябва да бъде ратифициран от правителствата на страните-членки, министърът на външните работи на Македония Никола Димитров приветства момента с думите, че занапред страната „никога няма да бъде сама“.  \r\nРусия обаче твърди, че с приемането на балкански членове НАТО подкопава сигурността в региона. Държавният глава Владимир Путин също така предупреди членовете на западния отбранителен съюз да не поддържат тесни връзки с Украйна и Грузия – две бивши съветски републики, които също се стремят да се присъединят към Организацията на Северноатлантическия договор. \r\nНо Димитров е на мнение, че решението на Македония ще подобри стабилността в региона. Позицията му отразява вижданията на западните страни, които разглеждат членството в НАТО и ЕС като най-добрия начин за запазване на мира на Балканите. \r\nМалката балканска страна Македония направи голяма крачка, за да стане 30-ият член на НАТО, най-големият военен съюз в света, коментираха в редакцията на популярния американски вестник  The New York Times . \r\nВ ход, който отбеляза края на дълъг спор с Гърция за името на Македония, и по-малко от две десетилетия след като НАТО разположи войски в страната, която се намираше на ръба на гражданска война, генералният секретар на НАТО Йенс Столтенберг и първият дипломат на Скопие Никола Димитров бяха водещи на церемония по подписването на протокол за присъединяване на страната към Алианса, която се проведе в Брюксел.  \r\n„Това е исторически повод\", заяви Столтенберг пред посланиците на НАТО преди да поставят подписа си на хартия. „Чакахме да се присъедините към нашето семейство дълго време“.  \r\nСтолтенберг подчерта, че церемонията по подписването отбелязва началото на процеса на ратификация. Черна гора, последната страна, която се присъедини към НАТО, трябваше да чака около година, за да могат всички членове официално да одобрят нейния протокол за присъединяване към международната организация, припомнят от редакцията. След това Македония вече ще се нарича Северна Македония и ще се присъедини към НАТО под това име, вероятно в края на тази  или в началото на следващата година.  \r\nГърция ще стане първата държава, предприела подобен ход.  „Уверен съм, че този процес ще продължи безпроблемно\", заяви генералният секретар на Алианса.  \r\nПрезидентът на САЩ Доналд Тръмп и неговите колеги от НАТО ще заседават в Лондон през декември. Срещата, която ще отбележи 70-годишнината на НАТО, ще бъде идеален повод за официално приветстване на Северна Македония, ако процесът на ратификация бъде завършен. \r\nГърция блокира членството на Македония в НАТО заради спора за името. Атина смята името на бившата югославска република за заплаха за едноименния й район Македония, обяснява изданието.  \r\nМакедония допринася значително за операциите на НАТО, особено в Афганистан. Членството й идва около 18 години, след като Алиансът разположи войски в Македония за събиране на оръжия, държани от етнически албански бунтовници, за да се предотврати гражданска война е страната.  \r\nУправляващите македонски социалдемократи описаха събитието в Брюксел като „исторически акт\" и „исторически успех\" за страната и нейните граждани. „След години на изолация, регресия и несигурност Македония стои на една маса с държавите от демократичния свят\", се казва в изявление на СДСМ. \r\nВ текста се подчертава, че членството в НАТО означава „гарантирана сигурност и стабилност, сигурност на нашите граници, но също така носи значителни икономически ползи за гражданите, растеж на инвестициите, повече пари, икономически растеж\". \r\nПо повод събитието в Брюксел руската агенция  ТАСС  публикува обширен материал за отношенията между НАТО и бившата югорепублика, разделен на три части, всяка една от която представя резюме за развитието на връзките между Алианса и Скопие през последните три десетилетия.  \r\n„Македония, обявила независимост през 1991 година, още през декември 1993 година взе курс към влизане в НАТО. Обосновавайки необходимостта от подобен ход, тогавашният председател на парламента Стоян Андов отбеляза, че приемането на Македония в Алианса, „би способствало укрепването на нейната национална сигурност“. От този момент страната участва активно в дейностите на Блока“, припомни агенцията.  \r\nПрипомня се, че след като Гърция ратифицира протокола за влизане на Македония в НАТО, споразумението за промяна на името на страната влиза в сила. Очаква се Република Северна Македония официално да стане 30-та страна-членка на Алианса на среща на върха на организацията през 2019 година. Тереза Герова", "date": "2019.02.06", "title": "Малка държава, голяма стъпка – Македония подписа Протокол за присъединяване към НАТО (Коментари в световните медии – Агенция „Фокус“)"}
{"url": "http://www.focus-news.net/news/2019/02/06/2620622/republika-makedoniya-prespanskoto-sporazumenie-e-samo-aneks-kam-bukureshtkiya-dogovor-s-koyto-podelyat-makedoniya-tvardi-chlen-na-vmro-dpmne.html", "text": "Според членът на Изпълнителния комитет на ВМРО-ДПМНЕ Тони Михайловски Преспанското споразумение е само анекс към Букурещкия договор, с който поделят Македония, отбелязва близкото до кръговете на опозиционната партия скопско електронно издание  „Република“ .  \r\n„Всички договори имат срок на валидност 100 години, с изключение на Букурещкия договор, който не престана да важи през 2013 г. Настоящият Договор с Гърция е само анекс към това споразумение, още по-лош. Вярвам, че все някой съдебен орган в Македония ще се осмели да анулира тези неща, защото не е едно, много са. Имаме незаконно избран председател на парламента, което означава, че всички решения са незаконни. Това споразумение беше подписано от двама министри, законите без подпис от президента всъщност не са закони... Все някои нормална съдебна власт може пред институциите на света да отмени споразумението за името. Бих преговарял и още 30 г., поне няма да спра, докато не получа нещо, което да ме задоволи“, подчерта Михайловски в интервю пред местната телевизия „Алфа“, цитирано от изданието. \r\nАгенция \"Фокус\" припомня:  \r\nБукурещкият договор, сключен на 28 юли (10 август по нов стил) 1913 г. между Румъния, Сърбия, Черна гора и Гърция, от една страна, и България, от друга, е един от двата договора (наред с Цариградския), които слагат край на Втората балканска война. \r\nБългария е принудена да отстъпи Южна Добруджа на Румъния и да се откаже от претенциите си към Македония. Съгласно договора, Сърбия получава Вардарския, а Гърция – Егейския дял на областта. За България остават Пиринският край и Западна Тракия.  Тереза Герова", "date": "2019.02.06", "title": "„Република“ (Македония): Преспанското споразумение е само анекс към Букурещкия договор, с който поделят Македония, твърди член на ВМРО-ДПМНЕ"}
