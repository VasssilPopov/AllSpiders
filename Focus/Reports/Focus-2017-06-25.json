{"url": "http://www.focus-news.net/news/2017/06/25/2408714/smolyan-10-dnevna-lyatna-shkola-za-detsa-organizira-prez-yuli-istoricheskiyat-muzey.html", "text": "10-дневна лятна школа през месец юли за деца от 7 до 12-годишна възраст организира историческият музей в Смолян, съобщи за Радио „Фокус” – Смолян уредникът в РИМ „Стою Шишков” – Смолян Тинка Белегова. Уредникът посочи, че  се провежда за пета поредна година, като инициативата е насочена  към създаване на устойчива публика на институцията сред най-малките – децата от 7 до 12-годишна възраст. Тя е алтернатива за осмисляне на свободното време на децата от Смолян и близките селища, както и гостуващи в града. По думите на Белегова чрез различни образователни модули те откриват нови възможност и за образование, и развлечение. Създават се условия за творческа комуникация между деца от различна възраст, предпочитания и интереси. Заниманията се провеждат в експозиционни зали на музея – в автентична среда, сред музейните експонати, в рамките на отвореното за останалите посетители музейно пространство. Интересът  към школата се засилва с всяка изминала година. Белегова поясни, че като партньор в инициативата отново е привлечен ЕИЦ „Европа Директно“ – Смолян. Целта е да се осмисли съвременната култура на Смолян като европейски град, културата и природата на Родопите в контекста на общоевропейските политики за природно и културно наследство. Белегова обясни, че тази година в продължение на две седмици децата ще усвояват полезни знания и умения под формата на забавления, като всеки ден от седмицата традиционно е посветен на различна тема. С първата тема „Тайните на природата” се цели  децата да се запознаят с богатия животински и растителен свят в Родопите чрез занимателни игри, рисуване, пана и други дейности, като темата е предвидена за понеделниците – на 3 и на 10 юли. За вторниците – 5 и 12, юли е предвидена темата: „Поминъци и занаяти”, където децата ще се запознават с разкази за древни поминъци и занаяти в Родопите, ще правят мънистени накити и ще се учат да плетат на две куки. За срядите – 5 и 12 юли, е предвидена темата: „Траките в Родопите”. Децата ще се запознаят с бита и културата на тракийските племена, обитавали Средните Родопи и ще  изработват от глина и пластилин антични образци. В четвъртъците – 6 и 13 юли, ще се представя темата „Кукерски карнавални игри”. Ще им се разкаже за кукерските карнавални игри в Родопите, за да стимулират творческия потенциал и креативността на децата в изработване на кукерски карнавални маски. „Да опознаем Европейския съюз” е темата, която ще им бъде представена в петъците – на 7 и на 14 юли. Децата ще се запознаят с истории за Европейския съюз, след което чрез изкуството „плъстене” ще изработват символи на държави, членки на Европейския съюз. Белегова каза още, че закриването на лятната школа ще бъде на 14 юли от 11.30 часа, а заниманията ще се провеждат всеки работен ден от седмицата от 9.30 до 12.30 часа. Таксата за полудневното занимание е 2.00 лв. на дете.\r\nДаниела БОЙКОВА", "date": "2017-06-25", "title": "Смолян: 10-дневна лятна школа за деца организира през юли историческият музей"}
{"url": "http://www.focus-news.net/news/2017/06/25/2408739/reuters-podkrepyanata-ot-sasht-koalitsiya-prevze-klyuchov-kvartal-na-rakka-ot-islyamska-darzhava.html", "text": "Подкрепяната от САЩ коалиция в Сирия, между кюрдски и арабски групи, настъпва срещу силите на „Ислямска държава“ в Ракка, превземайки ключовия квартал ал Кадисия, предава Reuters.\r\nСирийските демократични сили (СДС) започнаха настъплението си срещу Ракка по-рано този месец. Днес те превзеха квартал Кадисия, който се намира в западните части на града, след тежки боеве.\r\nВодената от САЩ коалиция подкрепи СДС, нанасяйки въздушни удари срещу позициите на „Ислямска държава“.  Симеон Миланов", "date": "2017-06-25", "title": "Reuters: Подкрепяната от САЩ коалиция превзе ключов квартал на Ракка от „Ислямска държава“"}
{"url": "http://www.focus-news.net/news/2017/06/25/2408713/tenis-felisiano-lopes-pobedi-marin-chilich.html", "text": "Испанецът Фелисиано Лопес победи хърватина Марин Чилич в игра от първенството в „Куинс“. Испанецът изрази голямата си радост след победата, заявявайки, че е чакал 15 години, за да държи в ръцете си трофея. Лопес победи Чиличи с 4:6, 7:6, 7:6.", "date": "2017-06-25", "title": "Тенис: Фелисиано Лопес победи Марин Чилич"}
{"url": "http://www.focus-news.net/news/2017/06/25/2408712/vitsepremierat-ekaterina-zaharieva-ne-e-redno-prezidentat-rumen-radev-da-vzima-sam-reshenieto-za-gripen-ite.html", "text": "Ако бях в екипа на президента Радев, щях да го посъветвам да действа различно. Не е редно да взима сам решението за „Грипен“-ите. Това каза Екатерина Захариева, вицепремиер и министър на външните работи, в разговор с Илиана Беновска в предаването „Беновска пита\" по „Канал 3\" и „Радио К2\", съобщиха от екипа на предаването. \r\nВ началото на разговора Беновска помоли да бъде пуснат откъс от извънредната пресконференция, която дадоха от ГЕРБ минути преди началото на предаването. Пресконференцията бе посветена на пътната карта за придобиване на нов тип боен самолет. По думите на председателя на ПГ на ГЕРБ Цветан Цветанов президентът Румен Радев е защитил решението за купуване на шведски изтребители и това е станало в период, в който още е нямало окончателно решение на служебното правителство. Заедно с ген. Константин Попов и Данаил Кирилов лидерът на ПГ на ГЕРБ изрази позицията да бъде създадена временна комисия, която да се запознае с всички факти и резултатите от дейността по придобиване на нов боен самолет. Цветанов посочи, че ГЕРБ иска да разбере има ли оказан натиск и защо се е бързало с това решение. \r\nБеновска попита Захариева в качеството й на национален координатор по антикорупционните политики как гледа на възможността да бъдат разглеждани и действията на президента Радев. Захариева приветства предложението на ГЕРБ, изразено на днешната пресконференция за създаване на комисия за разглеждане на фактите и обстоятелствата по придобиването на многоцелеви изтребител. По думите й това е национален приоритет и няма нищо по-нормално от това най-скъпият проект да бъде разгледан от временна комисия в парламента. \r\n„Присъединявам се към президента Радев, че трябва да се разкрива корупцията по високите етажи на властта, но не приемам, че до сега нищо не е правено. Антикорупционният съвет, на който съм начело, обединява компетентните институции по борба с корупцията, но не разследва. Имаме разследващи органи – ДАНС, МВР, Следствието и Прокуратурата. Можем да предложим законодателна инициатива, стратегия“, уточни Захариева и допълни, че и парламентът не може да разследва, а чрез предложената комисия да установи всички факти. Тя припомни, че както премиерът, така и всички министри в служебния кабинет се назначават от президента и според нея те са отговорни пред него, а самият президент носи отговорност за техните действия или бездействия.\r\n„Президентът няма как да се разследва, защото по Конституция той има имунитет“, каза Захариева. \r\nПо думите й е трябвало да се изчака с решенията за Грипен-ите, а не служебното правителство да бърза с тези важни решения. \r\n„Тук става въпрос за много пари. Един самолет не е просто машина. Тук става въпрос и за геополитика, и за други неща“, смята Захариева. Според нея подобни стратегически решения не бива да се взимат от служебен кабинет.\r\n„Като външен министър съм длъжна и работя с президентската институция. Виждали сме се доста пъти с президента Радев, работим заедно по външната политика, министерството подпомага и подкрепя неговите посещения. Решение на президента е дали ще отговори за изтребителите, или не. Ако бях в неговия екип, щях да го посъветвам да действа по различен начин за доста от нещата. Понякога, обаче, е лесно отстрани да даваш съвети. Много често президентите сами взимат решенията си, независимо от това кой какво ги съветва. В крайна сметка президентът е този, който е избран, а не неговият екип. Не е редно президентът да взима сам решението за самолетите“, коментира Захариева. \r\nБеновска цитира думите на президента Румен Радев, според когото в концепцията за съдебна реформа и подготвяният антикорупционен закон липсва най-важното, а именно политическа воля за борбата срещу корупцията по високите етажи във властта. Водещата попита дали трябва Радев да бъде обхванат от разследването за Грипен-ите. Захариева заяви, че не е вярно, че липсва политическа воля.\r\n„Има много какво да се направи. Законът не е приет, заради нежеланието и грубия отпор на опозицията“, каза Захариева, а Беновска припомни за спора по темата с анонимните сигнали, които по думите й могат да бъдат доноси. Според Захариева и неанонимните сигнали могат да бъдат доноси. „За съжаление в България малко хора се замислят напоследък, подписвайки се с името си. Когато наклеветяваш някого, държавата си дори, какво от това, да не би някой да носи отговорност?“, попита реторично Захариева. По думите й в антикорупционния закон между първо и второ четене трябва да се изчистят проблемите и точно с това се занимава работна група в момента. \r\n„Убедена съм, че законът ще бъде по-добър от миналия след работната група. Ще бъде по-добре структуриран и ще бъдат по-добре премислени нещата“, каза Захариева и отново посочи, че има политическа воля и пример за това е координационния орган за борба с контрабандата. Захариева даде пример и с приетите промени в Закона за съдебната власт и изборите за нов състав на ВСС. Най-важни според Захариева са съвестта и отговорността.\r\n„Висшият съдебен съвет се избира вече мажоритарно и всякакви съмнения, че единият или другият дава листчета се опровергаха“, каза Захариева. Според нея са избрани разпознаваеми лица, хора с опит. На въпрос с какво е разпознаваем Лозан Панов, Захариева отговори:\r\n„Напоследък е разпознаваем с желанието му за изменение в Конституцията и желанието му да се случи съдебната реформа. Аз не съм на неговото мнение за изменение в Конституцията и съм му го казвала. Той най-вероятно добре познава Конституцията, но това не означава, че това, което предлага е добре за България“, смята Захариева. Тя се съгласи с Беновска, че не е добре върховни магистрати да правят политически изказвания.\r\n„Пренася се напрежение срещу двама от Тримата големи в съдебната власт, което не е добре – Лозан Панов и Сотир Цацаров. И срещу единия, и срещу другия. Това не помага на съдебната реформа. Не пречи да имат различни мнения. Нали сте чували – трима юристи, пет различни мнения, за съжаление е вярно. Груба грешка ще бъде прокуратурата да бъде в изпълнителната власт. Дебатът не трябва да бъде политически и да има личностни нападки, а да бъде професионален“, каза Захариева. \r\nПо думите й са дадени много правомощия на Инспекторатът към ВСС, за да може той да следи за работата на съдиите и прокурорите. \r\n„Да видим как ще заработи Инспекторатът. Когато се обсъждаше дали да има качество на работата в Закона, знаете ли как се обединяват съдии и прокурори. Носенето на отговорност от съдии, прокурори и следователи е въпрос на цялата система. Не можем да кажем, че всички са маскари. В следващите пет години реформата в съдебната система ще зависи от новия състав на ВСС. Още на първата година ще стане ясно“, смята Захариева. \r\nБеновска попита своя гост за правомощията на ВКС да взима тълкувателни решения. \r\n„Тълкувателните решения няма как да се махнат. За съжаление има случаи, които не съответстват на целта“, каза Захариева, а Беновска добави, че има поръчани тълкувателни решения.\r\n„Най-важните цели пред кабинета са административната и съдебната реформа. Те са свързани. Сроковете са много кратки, но ще успеем. Важното е да сме фокусирани и да имаме воля“, посочи Захариева. \r\nВодещата попита Захариева за кои услуги и документи ще отпаднат изискванията по ведомствата към управляваното от нея министерство, както поиска Борисов от всички министри да дадат информация до понеделник. \r\n„Нашите са малко – 19. Половината са опосредствани услуги, но колкото и да са малко има една или две, които са излишни. Изключително затрудняващи са някои от тях, като например апостила. Апостил се поставя само в София. Какво пречи да се поставя апостил и по области? От 19 поне две могат да отпаднат, всички трябва да се опростят. Направила съм много ясен списък“, каза Захариева. Тя добави, че изискваните до момента свидетелства за съдимост, свидетелства за липса на данъчни задължения и удостоверения за раждане трябва да отпаднат, защото информацията, която дават, подлежи на проверка чрез електронните регистри. \r\nЗахариева обърна внимание и на усилията за електронно правосъдие, за да бъде по-бърз съдебният процес. По думите й се работи активно и първият проект с европейски средства е в ход. \r\nБеновска повдигна въпроса за нехигиеничното финансиране на магистрати и медии и даде пример с Фондация „Америка за България“. \r\n„Трябва да има повече хигиена, но не може да се забрани финансирането от чужбина. Фондациите решават сами кого да финансират и стига да са им чисти парите и да се разходват така, както са по проект, не виждам пречка. Европейските средства нещо лошо ли са? Ако проектите са в полза на системата, не виждам какъв е проблемът“, каза Захариева. По отношение на медиите, тя посочи, че може би работата им е да бъдат критични, но не и да тричат. \r\n„Фалшивите новини са ежедневие. Не са само от медиите, за които говорите, а от доста медии“, отбеляза Захариева. \r\nБеновска обърна внимание на въпроса за ролята на премиера Бойко Борисов като лице на единението по оста България-Балкани-Русия-Европа. Захариева посочи, че когато говорим за активната роля на България на Балканите, трябват и действия, нещо, което Борисов по думите й прави. \r\n„За по-малко от месец Борисов беше на толкова посещения – Париж, Берлин, Истанбул, Анкара, посещението на Заев, което беше историческо. От години не е имало среща на високо равнище. Двамата премиери казаха „Хайде да оставим 26 години, трябва да имаме самочувствие двете държави!“ Историята трябва да ни обединява, а не да ни разделя. Ние първи признахме Македония и трябва да имаме самочувствие. Срещата между Борисов и Заев имаше позитивен отзвук в България и Европа“, каза Захариева и добави, че предстои годишната среща на Югоизточното партньорство в Дубровник на 29-ти и 30-ти юни, на което ще присъства и Могерини. \r\nПо темата за поканата на президента Радев към руския президент Путин да посети България догодина за честванията на 140 години от Освобождението, Захариева посочи, че това е инициатива на президента, която не е консултирана с правителството. \r\n„Във външната политика водещ е Министерски съвет, но президентът има също много силни правомощия и може да покани когото си поиска. Външната политика трябва да бъде координирана и за това поисках да се срещна с президента Радев в началото на мандата. Разбрах от медиите за поканата му към Путин. Колкото повече премиери и президенти дойдат в България, ще бъде добре дошло“, каза Захариева и посочи, че голяма част от действията между президента и външно министерство са координирани и даде пример с последователните посещения на Захариева и Радев в Гърция. \r\n„Казах на президента Радев: „Г-н президент, може би доста често няма да имаме една и съща позиция всеки път, но важното е да е координирана“, каза Захариева. \r\nТя коментира и представянето на Мария Габриел в изслушването и за еврокомисар пред ЕП.\r\n„Щастлива съм за Мария Габриел, чудесно представяне. Имаме изключително компетентен еврокомисар. Материята е много сложна, тя се представи блестящо и достойно. БСП с половин уста казаха дали я подкрепят, но ПЕС взе решение да я подкрепят. Ще видим как ще гласуват като член на ПЕС БСП в парламента и дали ще я подкрепят“, завърши Захариева.", "date": "2017-06-25", "title": "Вицепремиерът Екатерина Захариева: Не е редно президентът Румен Радев да взима сам решението за „Грипен“-ите"}
{"url": "http://www.focus-news.net/news/2017/06/25/2408708/the-independent-shestimata-postradali-peshehodtsi-v-nyukasal-i-shofyorat-na-prevoznoto-sredstvo-sa-bili-myusyulmani.html", "text": "В неделя властите във Великобритания заявиха, че шестимата пешеходци, които бяха блъснати от превозно средство по-рано през деня, са били мюсюлмани, които са се молили пред спортен център в Нюкасъл, пише The Independent. \r\n„По това време много граждани са били в района, празнувайки“ края на свещения за мюсюлманите месец Рамадан, обясниха от полицията. „Това, което ние установихме е, че 42-годишна жена, която също е празнувала със своето семейство, се е качила след това в колата си и е блъснала шестима души в тълпата“, допълниха органите на реда. \r\n„Нямаме информация, която да предполага, че инцидентът е терористично нападение, но това е сериозен сблъсък с много пострадали и обстойно разследване ще установи обстоятелствата около трагичния инцидент“, уточниха от полицията.  Мария Динкова", "date": "2017-06-25", "title": "The Independent: Шестимата пострадали пешеходци в Нюкасъл и шофьорът на превозното средство са били мюсюлмани"}
{"url": "http://www.focus-news.net/news/2017/06/25/2408717/valentina-georgieva-rzi-blagoevgrad-prez-lyatoto-zaradi-toploto-vreme-na-tyaloto-sa-mu-neobhodimi-2-pati-poveche-voda-otkolkoto-prez-drugite-sezoni.html", "text": "През лятото заради топлото време на тялото са му необходими 2 пъти повече вода, отколкото през другите сезони. Това каза за Радио „Фокус“ – Пирин Валентина Георгиева, инспектор в отдел „Профилактика на болестите и промоция на здравето“ към Дирекция „Обществено здраве“ в РЗИ-Благоевград. Тя уточни, че повече вода е необходима на хората, които се изпотяват обилно или се натоварват психически и са на пряко слънчево греене или в помещение, в което е много топло. „Дневната потребност на човек е около 2 литра вода, точното изчисление е 30 мл. вода на 1 кг тегло. Трябва обаче хората да запомнят, че не е необходимо и да се наливат с вода, тъй като това също има своите отрицателни последици. Има опасност от отоци поради задържане на вода в организма. Добре е водата да се пие на малки глътки, тъй като това е един от начините за хидратиране на организма“, посочи Георгиева. Експертът допълни, че е препоръчително да се яде по 5 пъти на ден с 3 основни хранения и 2 междинни. Според нея това е начинът да не се претоварва организмът ни, като е желателно междинните хранения да са с плодове или с млечни продукти. Георгиева заяви, че е голяма грешка да се яде само по веднъж на ден, тъй като се създава за организма един неправилен стереотип, а отмъщението му се изразява в натрупване на килограми, умора и други проблеми.\r\nНатали СТЕФАНОВА", "date": "2017-06-25", "title": "Валентина Георгиева, РЗИ-Благоевград: През лятото заради топлото време на тялото са му необходими 2 пъти повече вода, отколкото през другите сезони"}
{"url": "http://www.focus-news.net/news/2017/06/25/2408711/rumansko-semeystvo-postrada-pri-katastrofa-na-am-trakiya-obzor.html", "text": "Румънско семейство самокатастрофира на АМ „Тракия“. Инцидентът е станал около 9.30 часа в района на гара Яна. В автомобила, който е излязъл от пътя, са пътували мъж, жена и двете им деца. Четиримата бяха транспортирани за преглед в УМБАЛСМ „Пирогов“. Двете деца, 7-годишно момиче и 14-годишно момче, са с комоцио (мозъчно сътресение) и остават за лечение в болницата. Майката и бащата, пострадали при катастрофата, имат контузии с охлузвания в областта на главата, които не налагат тяхното хоспитализиране в болница.\r\nБиляна ИВАНОВА", "date": "2017-06-25", "title": "Румънско семейство пострада при катастрофа на АМ „Тракия“ (ОБЗОР)"}
{"url": "http://www.focus-news.net/news/2017/06/25/2408719/reuters-maroko-otzova-poslanika-si-v-holandiya.html", "text": "Мароко отзова посланика си в Хага, след като обвини холандските власти в липса на действия срещу мароканец, който според мароканските власти, спонсорира и насърчава гражданското недоволство в северноафриканското кралство, предава Reuters.\r\nВъншният министър на Мароко каза, че мъжът се казва Саид Чаоу. Мъжът е бивш депутат от северната част на областта Риф. Има две заповеди за задържането му в Мароко, по обвинения във връзки с криминалния свят и международната мрежа за наркотрафик.\r\nВ изявлението си, мароканските власти не обвиняват директно Саид Чаоу в подстрекаването на скорошните протести в северната част на страната, но твърдят, че е свързан с недоволството в областта Риф. Към момента, мъжът живее в Холандия. Причината за отзоваването на мароканския посланик е, че холандските власти не са предприели никакви действия срещу Саид Чаоу. Симеон Миланов", "date": "2017-06-25", "title": "Reuters: Мароко отзова посланика си в Холандия"}
{"url": "http://www.focus-news.net/news/2017/06/25/2408709/festivalat-sofiya-disha-prodalzhava-i-dnes-v-prostranstvoto-okolo-hrama-sv-aleksandar-nevski.html", "text": "През всичките години на провеждане, \"София Диша\" се превърна в обичан градски фестивал, като развива и насърчава диалога между творци и публика и показва колко активен е културният живот в София. Това каза кметът на София Йорданка Фандъкова по повод провеждането на осмото издание на фестивала за градска култура, предаде репортер на Агенция \"Фокус\". \r\nОсмото издание на фестивала се провежда за втори ден на една нова локация - площад „Св. Александър Невски“. \r\nАкценти от програмата са творческа зона, кинопавилион, книжна зона, мобилна книжарница „Думи на 4 гуми“, детска зона, образователна програма за деца. Посетителите днес имаха възможност да се срещнат с писателя Георги Господинов и автора на анимационния филм „Сляпата Вайша” Теодор Ушев. \r\nПрез тази година „София диша” ще се проведе и на 26 и 27 август. \r\n„София диша” е част от календара на Културните събития на Столична община.", "date": "2017-06-25", "title": "Фестивалът „София диша” продължава и днес в пространството около храма „Св. Александър Невски”"}
{"url": "http://www.focus-news.net/news/2017/06/25/2408716/evrodeputatat-emil-radev-na-borisov-se-gleda-kato-na-garant-za-stabilnostta-na-evropa-zashtoto-mozhe-da-razgovarya-s-vsichki-sasedi.html", "text": "На Борисов се гледа като на гарант за стабилността на Европа, защото може да разговаря с всички съседи. Това каза Емил Радев от ГЕРБ-ЕНП, в разговор с Илиана Беновска в предаването “Беновска пита” по Радио К2 и Канал 3, съобщиха от екипа на предаването.\r\n„Може ли наистина Мария Габриел да обедини на европейско основа българските партии, които имат вътрешни различни противоречия и опозиционност понякога?“, попита водещата Илиана Беновска. Емил Радев отговори, че наистина се надява това да е така. Той продължи, че всички в Брюксел са оценили много позитивно представянето на Мария Габриел на изслушването. „За съжаление, единодушен беше гласът от Европа, но тук в България като че ли чисто по български „ударихме“ нашия кандидат!“, добави евродепутатът от ГЕРБ и ЕНП.\r\n„Има ли някакво сближаване на по-висше равнище между партиите, възможно ли е всъщност, на базата на това, че както виждате и лидерът Борисов, и ПП ГЕРБ си е поставила задача и Вие много добре го знаете, съобразно геополитическата обстановка, външната политика да стане обединяващо звено?“, попита водещата Илиана Беновска. Емил Радев отговори, че на европейско равнище разчитат много на България, страната ни е основен фактор в региона. Той продължи, че един от приоритетите на нашето председателство на Съвета на ЕС ще бъдат Западните Балкани. България играе огромна роля по охраната на външната европейска граница. „Затова всички наши партньори в ЕС гледат с огромна надежда на България и в България винаги да има стабилност, защото ние сме гарант и за стабилността и сигурността в Европа!“, категоричен бе евродепутатът.\r\n „Как оценявате мисията на Борисов, той като че се превръща вече в европейското лице на Балканите, в мост между ЕС и Турция?“, попита водещата Илиана Беновска. Емил Радев отговори, че мисията на Борисов е много важна, всички европейски лидери го гледат с голямо уважение. Той продължи, че премиерът има много трудна задача след референдума в Турция, след цялото напрежение, което е станало след изборите в Холандия и Австрия между Турция и някои от членовете на ЕС. „Ние виждаме, че наистина трябва да поддържаме добри отношения с Турция, защото и споразумението за мигрантите, и охраната на границата зависят от Турция и ЕС там си партнира, и във връзка с бежанските лагери. Знаете за онези 3 милиона, които са в Турция и които ние настояваме да стоят до родните си места, така че когато конфликтът свърши да могат да се върнат обратно, а не да тръгнат към ЕС!“, обясни евродепутатът. Той подчерта, че във всичко това България играе важна роля, не само заради геостратегическото си положение, а и защото вече виждаме, че премиерът Борисов играе много важна роля в международните отношения между Европа и Турция. На Борисов се гледа като на гарант за стабилността и човека, който може да говори с всички наши съседи където има нестабилност.\r\nЕмил Радев подари на водещата утилизирана лимонка с думите: „Много съм впечатлен от начина на задаване на въпроси с ябълка. Смятам, че ако ябълката се замени с това ефектът ще е много по-голям, но недейте пред НСО!”.\r\n „И в унисон с новите тенденции, новия тон в политиката на България, Вие се включихте, от Европа дойдохте в България, за да поставите тема на кръгла маса, която организира Комисията по правни въпроси, тоест Вие с включвате в правната реформа – „Край на вечния длъжник”! отнесохте малко критики, няма да казвам от кого, но ще Ви питам кои лобита говориха чрез този, който Ви критикува? И кое е хубавото и кое е онова, което ще възбуди агресивната реакция от кого и защо?”, попита водещата Илиана Беновска. Емил Радев отговори, че страната ни от 10 години е член на ЕС, но все още съществува така нареченото „модерно робство” на „вечния длъжник”. Това са хора, които по някаква причина са изпитали финансови затруднения, в някои случаи имуществото им е напълно отнето. Повече от 10 години срещу тях се водят дела, изпълнителни производства и те няма как да сложат край на този ужас. Дори в случаи, когато починат, техни наследници продължават да връщат дълга. \r\n„Кой възразява срещу това – колекторите, ЧСИ, банките?”, попита водещата Илиана Беновска. Емил Радев обясни, че на кръглата маса са присъствали Асоциацията на банките, Министерството на правосъдието, Камарата на частните съдебни изпълнители, магистрати. Всички те на практика са подкрепили това предложение. Евродепутатът обясни, че за съжаление едната група, която ще бъде много против тези предложения са колекторите, защото и досега му се обаждат граждани и му разказват как ги търсят колектори за задължения от 2003 г. „Ако някой си пази бележките от 2003 г. за телефон и ток ще го поздравя, но масата хора наистина не ги пазят и това е да тормозиш хората за задължения 15 – 20 години назад!”, обясни Радев.\r\n„Ще се осъществи ли Вашето предложение законово, как го виждате, Вие сте реалист човек, юрист, възможно ли е и в какъв срок?”, попита водещата Илиана Беновска. Събеседникът й отговори, че вече има вкарано предложение в Закона за изменение на ГПК, преходни и заключителни разпоредби се променя и Закона за задълженията и договорите и там се въвежда 10 годишна абсолютна давност. На въпроса колко хора ще засегнат тези промени, евродепутатът отговори, че става въпрос за над 600 000 семейства. „Над 600 000 семейства са подложени на всякакви атаки, частни съдебни изпълнители, от колектори главно. Не може един човек, който е загубил всичко, години са го преследвали и да не му дадем шанс да започне наново и разбира се да излезе от сивата икономика!”, завърши Емил Радев разговора си с Илиана Беновска в седмичното обзорно политическо предаване „Беновска пита” по „Канал 3“ и „Радио К2.", "date": "2017-06-25", "title": "Евродепутатът Емил Радев: На Борисов се гледа като на гарант за стабилността на Европа, защото може да разговаря с всички съседи"}
{"url": "http://www.focus-news.net/news/2017/06/25/2408720/d-r-katya-yaneva-rzi-varna-ofitsialno-razkritite-plazhove-tryabva-da-imat-postaveni-spetsialni-tabeli-za-chistotata-na-morskata-voda.html", "text": "Официално разкритите плажове трябва да имат поставени специални табели за чистотата на морската вода. Това каза в интервю за Радио „Фокус“ – Варна д-р Катя Янева, директор на Дирекция „Обществено здраве“ към Регионалната здравна инспекция във Варна. „Концесионерите, респективно наемателите, или общините, които отговарят за плажовете без наематели, трябва да поставят големи табели, съгласно наредба, на които да присъства най-важната информация за гражданите – да е изписано качеството на водата, което може да бъде отлично, много добро, добро. Това е важно и гражданите трябва да търсят тази информация“, заяви д-р Катя Янева. Тя добави, че до този момент от комисията, назначена със заповед на кмета на Община Варна, в която са включени представители на здравната инспекция, на администрацията и на БЧК, официално са разкрити 7 плажа.\r\nПо отношение на басейните д-р Катя Янева отбеляза, че те също трябва да бъдат табелирани. „На табелите трябва да бъде обозначена температурата на водата, влажността, движението на вятъра. Също така едно бързо поглеждане към чистотата на водата в съоръжението. Тя трябва да бъде бистра, прозрачна, да няма плуващи чужди частици, дъно и стени да са чисти, да няма обраствания – това е косвен показател, а за нас – важен за това, че нещо в това спортно съоръжение не е наред“, каза д-р Катя Янева. Трябва да има правоспособен спасител и спасителен пост, допълни експертът, посочвайки, че има 4 неразкрити плувни басейна именно поради тази причина – недостатъчен брой спасители, спасителни постове или необорудвани по съответния начин постове.\r\nМарияна ВАЛЕНТИНОВА", "date": "2017-06-25", "title": "Д-р Катя Янева, РЗИ - Варна: Официално разкритите плажове трябва да имат поставени специални табели за чистотата на морската вода"}
{"url": "http://www.focus-news.net/news/2017/06/25/2408504/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Изтребител Ф-16 е претърпял авария в петък на въздушна база „Райт-Патерсън“ край град Дейтън в американския щат Охайо по време на авиошоу, пише USA Today.\r\n„По време на кацането имаше проблем. Изтребителят се преобърна на пистата, ранявайки пилота си“, пише в официално заявление на ВВС на САЩ. Пилотът е хоспитализиран и е в добро състояние. Причините за инцидента се разследват.\r\nПрез последните дни времето над Дейтън е било дъждовно и с пориви силен вятър. \r\nЕгипетският президент Абдел Фатах ал Сиси ратифицира споразумение, с което се предават два острова в Червено море на Саудитска Арабия, предава Daily Sabah .\r\nПрезидентът на Египет ратифицира споразумението за морската граница дни след като парламентът го одобри. Споразумението, което за първи път бе огласено през април 2016 г., доведе до протести, при които полицията арестува десетки активисти.\r\nВластите в Бахрейн, Египет и Йордания осъдиха неуспешния опит за терористична атака срещу светите за всички мюсюлмани места в Мека, предава изданието Asharq al Awsat.\r\nЕгипетският Върховен съвет на културата осъди неуспешната терористична атака срещу Великата джамия в Мека.\r\nСекретарят на Съвета, генерал доктор Хатем Рабие заяви, че Съвета осъжда неуспешната терористична атака, и подчерта, че тероризмът няма религия.\r\nАтаката бе осуетена от саудитските сили за сигурност.\r\nБроят на бежанците, които са приети от САЩ, е намалял двойно при президентството на Доналд Тръмп, предава The Los Angelis Times .\r\nСпоред статистики пуснати от Министерството за вътрешна сигурност на САЩ, почти двойно са намалели приетите бежанци при Доналд Тръмп в сравнение с последните месеци от президентството на Барак Обама.\r\nВ последните месеци на администрацията на президента Обама, САЩ са приели над 25 хиляди бежанци. В първите месеци на управлението на Доналд Тръмп, новата администрация е допуснала 13 хиляди бежанци.\r\nНай-много бежанци в САЩ идват от Демократична република Конго, Сирия, Ирак, Сомалия и Мианмар. Агенция „Фокус“ припомня, че ако заповедта на президента Тръмп за ограничаване на бежанците от някои страни, бъде приета, САЩ ще прекратят приема на мигранти от Сирия и Сомалия.\r\nИзраелските отбранителни сили (ИОС) извършиха ответен удар срещу няколко цели на сирийското правителство, близо до Голанските възвишения, предава The Jerusalem Post.\r\nТози удар е в отговор на падналите на израелска територия снаряди. ИОС са ударили два танка, принадлежащи на Сирийската арабска армия (САА).\r\nОт Израелските отбранителни сили заявиха, че следят много внимателно всяка възможност за разпространяване на бойните действия от Сирийската гражданска война.\r\n„Няма да толерираме какъвто и да било опит за нарушаване на суверенитета на Израел, както и сигурността на гражданите му“, заявиха властите.\r\n Директорът на ЦРУ отхвърли обвиненията, че президентът на САЩ Доналд Тръмп, не прави достатъчно относно възможните намеси на Русия в американските избори, предава The Hill .\r\nДиректорът Майк Помепо заяви, че президентът Тръмп е „ненаситен консуматор“ на разузнавателни доклади.\r\n„Не мога да си представя заявление, което да е по-грешно, от това, президентът Тръмп не се интересува от разузнавателната общност. Той е ненаситен консуматор на продуктите, които ЦРУ предоставя“, заяви Майк Помепо в интервю.\r\n Няколко снаряда от минохвъргачки са попаднали на територията на Голанските възвишения, предава The Times of Israel.\r\nИзраелските власти съобщиха, че няма ранени или материални щети. Снарядите са дошли от страна на биещи се фракции отвъд границата със Сирия.\r\nИзданието припомня, че в миналото Израел отвръщаше на подобни случаи с удари по позициите на сирийското правителство.\r\nКатар заяви, че списъкът с искания от страна на Саудитска Арабия, Бахрейн, ОАЕ и Египет, който бе поставен като условие за спиране на блокадата, не е „разумен“ и „изпълним“, предава Yeni Safak.\r\nШейх Юсуф бин Ахмед, който е директор на Правителствения комуникационен център каза, че блокадата значи „да се ограничи суверенитетът на Катар, и да има вмешателство във външната му политика“.\r\nЮсуф бин ахмед заяви, че държавният секретар на САЩ Рекс Тилърсън е призовал Саудитска Арабия и съюзниците й, да представят „разумни и изпълними“ искания към Доха.", "date": "2017-06-25", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2017/06/25/2408505/predstoyashti-sabitiya-v-stranata-za-25-yuni-agentsiya-fokus.html", "text": "***\r\nОт 10.00 часа в Южния Парк Българското национално радио организира първия летен Радио Парк Фест. На сцената на Голямата поляна ще излязат едни от най-добрите български поп, рок, фънк и хип-хоп изпълнители и популярни водещи от ефира на БНР. \r\n***\r\nОт 14.00 часа, в зала „Мецанин“ (ул. „Ангел Кънчев“ 2 – вход от пл. „Гарибалди“), Синдикална федерация на служителите на МВР ще проведе пресконференция на тема: „Възнагражденията в МВР и кризата в системата. Какви ще са бъдещите действия на СФСМВР?“.\r\n***\r\nОт 16.00 до 19.00 часа пред Народен театър „Иван Вазов“ ще проведе пърформанс на Милен Андреeв „Contact drawing“. \r\n***\r\nОт 18.00 часа на езерото в квартал \"Дружба\" - 1, от южната страна на Дом на културата „Искър“ ще се проведе Литературна вечер, посветена на Вишеградската четворка – съвременна проза от Унгария.\r\n***\r\nОт 19.00 часа на лятната естрада-сцена в Борисовата градина ще се състои концерт на Софийския духов оркестър. \r\n***\r\nОт 10.00 часа ще бъде открита изложба с детски рисунки от Националния конкурс  \"Моят любим герой от творчеството на Елин Пелин“ и детския пленер \"Еко работилници\". Събитията са по повод 140-годишнината от рождението на писателя Елин Пелин.\r\n***\r\nОт 19.00 часа на пл. Акад. Николай Хайтов“ ще започна Втората фестивална вечер на Фестивал на сватбените оркестри и модерни атракции, свързани със сватбените тържества – Асеновград 2017. Тогава ще бъдат наградени най-добрите оркестър, инструменталист и певец.\r\n***\r\nОт 10.00 часа в зала \"Ал Г. Коджакафалията\" на Културен център \"Морско казино\"\r\nще бъде открита изложбата \"Подводен свят - екзотични аквариумни рибки\".\r\n***\r\nОт 18.30 часа на пл. „Тройката“ в Бургас ще „изпълзят“ нетипично големи насекоми. Според запознати, те ще са от вида Phyllocrania paradoxa – богомолка, а на ръст ще достигат 6 метра. Разходката на буболечките е последното атрактивно събитие от тазгодишното издание на фестивала за съвременно изкуство „Включи града“, но и заявка да очаквате от него нови незабравими преживявания догодина.\r\n***\r\nОт 20.00 часа в зала 1 на Фестивален и конгресен център ще се състои концерт на Варненската филхармония, с който ще бъде открита основната програма на Международния музикален фестивал „Варненско лято” 2017.\r\n***\r\nВ околностите на Петропавловски манастир продължава провеждането на XIV-ти  Национален Петропавловски събор на народното творчество.\r\n***\r\nОт 10.00 часа в местността „Леденика“ ще започне втория ден на Националния фолклорен събор „Леденика“. От 13.30 часа ще бъде пресъздаден ритуалът на автентична Северняшка сватба.\r\n***\r\nОт 10.30 часа в село Бараково в двора на бившата книжно-мукавена фабрика, известна като Балабановата фабрика, ще бъде открит музей „Иван Т. Балабанов“. \r\n***\r\nОт 18.30 часа в Цар Симеоновата градина ще се състои концерт на Духов оркестър – Пловдив. \r\n***\r\nОт 19.30 часа в Дома на културата „Борис Христов“ ще се състои гала концерт, с  който ще се закрие 14-ти Международен фестивал за Франкофонска песен „Златен ключ“.\r\n***\r\nОт 10.00 часа на Амфитеатъра в Новия център Под патронажа на евродепутата от ГЕРБ/ЕНП Владимир Уручев и Министерство на културата в Смолян ще се проведе 5-тия Национален фолклорен фестивал на инвалидите.\r\n***\r\nОт 10.30 часа ще се проведе традиционната историческа възстановка „Форсирането на река Дунав и освобождението на Свищов“, с участието на военно формирование 28880 – гр. Белене и доброволци от цяла България, под ръководството на Национален клуб „Традиция“. Събитието е част от честванията за 140-годишнината от освобождението на града.", "date": "2017-06-25", "title": "Предстоящи събития в страната за 25 юни (Агенция „Фокус)"}
{"url": "http://www.focus-news.net/news/2017/06/25/2408721/dvamata-mashinisti-postradali-na-zhp-gara-gorna-oryahovitsa-sa-prieti-v-saznanie-no-v-tezhko-sastoyanie-v-umbalsm-ni-pirogov.html", "text": "Двамата машинисти, пострадали на жп гара Горна Оряховица, са приети в съзнание в УМБАЛСМ \"Н.И. Пирогов\". Това съобщи за Агенция \"Фокус\" говорителят на лечебното заведение Мария Пойразова. Двамата са в противошокова зала, където в момента екип от лекари от различни специалности ги преглеждат и изследват. 46-годишният и 50-годишният мъж са в тежко състояние и остават за лечение в университетската спешна болница \"Пирогов\". Подробности за състоянието им ще има в утрешния ден.\"Фокус\" припомня:Двама машинисти пострадаха тежко при инцидент на жп гара Горна Оряховица. Около 16.30 часа при извършване на маневра с дизелов локомотив на осми коловоз в гара Горна Оряховица възниква запалване в машинното отделение на локомотива. Вследствие на запалването двамата машинисти са обгорени от нагрято машинно масло, което по неизяснени до момента обстоятелства е заляло машинистите.", "date": "2017-06-25", "title": "Двамата машинисти, пострадали на жп гара Горна Оряховица, са приети в съзнание, но в тежко състояние в УМБАЛСМ \"Н.И. Пирогов\""}
{"url": "http://www.focus-news.net/news/2017/06/25/2408508/voa-spetsialniyat-pratenik-na-sasht-v-afganistan-i-pakistan-podade-ostavka.html", "text": "Специалният пратеник на САЩ в Афганистан и Пакистан Лоуръл Милър подаде оставка. Все още не е назован негов приемник. Това се случва докато САЩ се готвят да изпратят хиляди войници в Афганистан за борба срещу талибаните, предаде  VOA.\r\nОтговорностите на Милър се прехвърлят на отдела на Държавния департамент на САЩ, отговарящ за Южна и Централна Азия. Държавният секретар на САЩ Рекс Тилърсън заяви, че все още не е определил бъдещето на поста. \r\nПо-рано държавният секретар посочи, че би намалил броя на специалните пратеници в Държавния департамент, който ще бъде с 30% намаляване на бюджета си.  Виктор Турмаков", "date": "2017-06-25", "title": "VOA: Специалният пратеник на САЩ в Афганистан и Пакистан подаде оставка"}
{"url": "http://www.focus-news.net/news/2017/06/25/2408506/redzhep-tayip-erdogan-turtsiya-nyama-da-pozvoli-sazdavaneto-na-darzhava-v-severna-siriya.html", "text": "Президентът на Турция Реджеп Тайип Ердоган заяви, че турските въоръжени сили „никога няма да позволят установяването на държава в Северна Сирия. Турският президент подчерта „възможната заплаха“ край турската граница в Сирия по време на свой реч в южната провинция Шанлъурфа, предаде  Anadolu Agency.\r\n„Днес в Сирия има негативен прогрес. Ако това причини заплаха край нашите граници, светът трябва да знаем, че ще реагираме както по време на операция „Щитът на Ефрат“  през август миналата година“, посочи Ердоган. \r\n„За жалост някои от нашите страни-стратегически партньори действат заедно с терористи. Кюрдските сили за народна самоотбрана (PYD) са терористична организация“, заяви турският президент.  Според турските власти  PYD е сирийско разклонение на обявената за терористична организация в Турция ПКК. Същевременно САЩ ги смятат за наземен съюзник срещу „Ислямска държава“ в Сирия и им предоставят въоръжение, въпреки възраженията на Анкара.  Виктор Турмаков", "date": "2017-06-25", "title": "Реджеп Тайип Ердоган: Турция няма да позволи създаването на държава в Северна Сирия"}
{"url": "http://www.focus-news.net/news/2017/06/25/2408718/ministar-ivaylo-moskovski-za-namalyavane-na-zhertvite-po-patya-e-neobhodimo-obshtoevropeysko-zakonodatelstvo.html", "text": "За намаляване на жертвите по пътя е необходимо общоевропейско законодателство. Това каза Ивайло Московски, министър на транспорта, информационните технологии и съобщенията, в разговор с Илиана Беновска в предаването „Беновска пита“ по Радио К2 и Канал 3, съобщиха от екипа на предаването. Министър Московски и водещата разговаряха на темата: „България ще спре ли да е масов гроб по пътищата си?“.\r\nИвайло Московски заяви, че войната по пътищата засяга човешки животи, затова ще се вземат комплексни мерки. Преди десет дни на съвет в Люксембург комисаря по транспорт Виолета Булц постави цел за целия ЕС до 2020 г. намаляване наполовина на пътнотранспортните произшествия. Законодателство за движения по пътя, което да важи за всички държави в Европа, ще се оказа сериозен натиск към нарушителите и ще намалеят ПТП-тата. Има аутобани в Германия без ограничения, където може да се ползва максималната мощност на автомобила. Това отговори Ивайло Московски на водещата Илиана Беновска, която попита няма ли европейско и световно лицемерие да се спре с жертвите по пътя, когато Германия се възпротиви да се слагат фабрични ограничители на скоростта на автомобилите до 160 км/ч. \r\nПрез 2009 г. жертвите по пътищата са били над 1000 души, а към 2011 г. са намалели на половина до 600 души, след което отново следва пик на жертвите на пътя. Обединяват се усилията на всички отговорни институции за войната по пътищата. Минимални часове по кормуване ще бъдат въведени. Повече няма да се размива отговорността между МТИТС и частните автошколи. До момента вината изцяло се прехвърля върху транспортното министерство и Автомобила администрация. „Не вярвам някой от обучаващите се да търси инспектора от ДАИ и да го пита иска ли рушвет, за да му даде по-лесно книжката“, заяви Ивайло Московски. Това става с посредничеството на автошколите. Откакто теоретичните изпити се провеждат т.нар. „бели кабини “ към министерството са ограничени опитите за преписване. В тези кабини има терминал с видео-наблюдение и електронен таблет за решаване на листовки, но курсантът няма достъп до мобилен телефон, мобилен интернет, блутуут и минава през скенер. 4 от тези кабини са в София, а в страната са 28. Откакто тази система е въведена, няма нито един сигнал за пробив и опит за преписване. \r\nДържавата ще закупи автомобили, с които да се провеждат практическите изпити на кандидат-шофьорите. Те ще бъдат специално оборудвани, за да няма манипулации при провеждането на изпитите. Обучението на шофьори не е само бизнес, а отговорност към човешкия живот. „Ще лишим автошколите от възможността да събират някакви допълнителни такси извън обучителните“, допълни министър Московски. \r\n„Защо ТИР-овете не се придвижват с влаков транспорт?“, попита Беновска. \r\nТранспортът в България е дебалансиран, отговори министър Московски.  Пътищата все още са на винетна система, за разлика от тол-системата, която е по-справедлив начин на таксуване. Един камион минава през България за 10 евро, но в Сърбия плаща 70 евро магистрални такси, в Унгария 84 евро, Словакия 101 евро, Австрия 115 евро, Германия 95 евро. Прекалено евтино транзитният трафик преминава през България и тогава железници, пристанища не са атрактивни, заради ниската цена на винетките. Когато се сложи по-справедлива цена поне за транзитно преминаващите, тогава влакът ще бъде атрактивен, както е в цяла Европа. \r\nОт винетки държавата събира 250 млн. лева на година, а минимумът, за да се поддържа пътната мрежа е 600 млн. лева. Ако се въведе по-справедлив начин на таксуване, който да е балансиран с останалия транспорт. Потенциалът на Агенция пътна инфраструктура е да събира около милиард лева на година. \r\nЕК след дълъг анализ след две години е стигнала до извода, че е възможно и ще разреши държавата помощ на БДЖ, защото са убедени, че дружеството се оздравява и върви по правилен път. От 850 млн. дългове на БДЖ, в момента те са 400 млн. Постигнати са за сметка на това, че през всички тези години липсват инвестиции в модернизация на качеството на железопътния транспорт. \r\nТранспортният министър потвърди, че БДЖ ще получи помощ от държавата в размер на 224 млн. лв. По този начин ще може да продължи стратегията по оздравяване на железниците. „Вероятно формата ще бъде безлихвен заем от държавния бюджет, тези пари ще трябва да бъдат възстановени в някакъв момент”, поясни Московски. Той е категоричен, че дружеството може да бъде оздравено.\r\nЩо се отнася до концесията на Летище София, министър Московски каза, че процедурата ще бъде стартирана наново. „Изключително нелогично ми се струва това, което направи служебния кабинет. Концесионната политика е начинът, по който може да бъдат съвместени интересите и на държавата, и на частните оператори. На Летище София имахме две цели – да намерим вътрешен ресурс за системата на транспорта, за да покрием темата с дълговете в БДЖ, и летището да получи своето добро развитие. Сега наново ще процедираме с анализите. Има си закони, има си принципи за конкуренция, всичко ще бъде прозрачно, ще се обърнем към водещи в света институции, така че да се гарантира равен достъп на всички до такава процедура.“\r\nМинистър Московски коментира и това как ще се облекчи бюрокрацията и административната тежест “Сещам се зa pибapитe, иcĸaxa им пpoшнypoвaн, пpoнoмepoвaн ĸopaбeн днeвниĸ, дa пoпълвaт дaнни зa вятъp, вoдa... Рибарят въдицaтa ли дa дъpжи, ĸoмпac ли дa глeдa, тeмпepaтypaтa нa вoдaтa ли дa измepи?”, даде пример Ивайло Московски с корабно свидетелство, което ще бъде отменено. Това свидетелство е било изисквано от застрахователите.", "date": "2017-06-25", "title": "Министър Ивайло Московски: За намаляване на жертвите по пътя е необходимо общоевропейско законодателство"}
{"url": "http://www.focus-news.net/news/2017/06/25/2408507/apa-prezidentat-na-azerbaydzhan-izrazi-saboleznovaniya-na-pakistanskiya-si-kolega.html", "text": "Президентът на Азербайджан Илхам Алиев изрази съболезнования на пакистанския си колега Мамнун Хусеин във връзка с многочислените жертви в резултат на серията терористични актове в страната му, предаде АПА.\r\n„Дълбоко съм опечален от известието за многочислените човешки жертви и ранени в резултат на извършените във Вашата страна взривове. Ние сме безгранично възмутени от тези безпощадни терористични актове, насочени срещу мирни граждани. Считаме за важно воденето на решителна и последователна борба със всички прояви на тероризма, превърнал се в чудовищно зло“, пише в съболезнователното писмо на Алиев.\r\n„Във връзка с тази трагедия от свое име и от име на народа на Азербайджан изразявам дълбоки съболезнования на Вас, семействата и близките на загиналите, братския пакистански народ и желая изцеление на ранените и на пострадалите“, сочи президентът на Азербайджан.  Виктор Турмаков", "date": "2017-06-25", "title": "АПА: Президентът на Азербайджан изрази съболезнования на пакистанския си колега"}
{"url": "http://www.focus-news.net/news/2017/06/25/2408509/moldpres-pravitelstvoto-na-moldova-naznachi-novi-poslanitsi-vav-frantsiya-i-v-sasht.html", "text": "Правителството на Молдова назначи Емил Друч за посланик във Франция и Аурел Чочой за посланик в САЩ, предаде  Moldpres.\r\nПо данни на молдавското МВнР Друч  досега е бил директор на отдела за международно сътрудничество в министерството, докато Чочой досега е бил посланик на страната в Китай.  Виктор Турмаков", "date": "2017-06-25", "title": "Moldpres: Правителството на Молдова назначи нови посланици във Франция и в САЩ"}
{"url": "http://www.focus-news.net/news/2017/06/25/2408510/shest-zhertvi-na-patya-za-edin-den-v-burgasko-obzor.html", "text": "Шест души загинаха при две катастрофи на територията на област Бургас в съботния ден. Първият инцидент настъпва около 13.03 часа на пътя Бургас – Малко Търново, малко след Звездец в посока Малко Търново. При десен завой, мотоциклетист се удря челно в лек автомобил с чуждестранна регистрация, пътуващ към Бургас, като от удара отскача и се блъска във втори лек автомобил и загива на място. \r\nЧетирима души загинаха на място при тежка катастрофа, станала около 13.55 часа на пътя Бургас – кв. „Ветрен”. В бургаската болница бяха откарани още двама пострадали при инцидента - мъж и жена. Впоследствие жената е починала в болницата от нараняванията си. Мъжът е настанен за лечение в отделение „Реанимация” на болница „Бургасмед” с повърхностна травма на главата, травматичен шок и фрактура на левия крак в областта на капачката на коляното и бедрото. \r\nИнцидентът възниква, след като лек автомобил „Фиат Пунто”, управляван от 68 годишна жена, с бургаска регистрация навлиза в насрещната пътна лента и се удря челно в лек автомобил „Рено Сценик”, със софийска регистрация, управляван от 46-годишен мъж от София. При инцидента е засегнат още един лек автомобил с кърджалийска регистрация, управляван от 42-годишния Я.С. \r\nЗагиналите са пътниците и водачката на \"Фиата\". \r\nДвижението в района на инцидента бе затруднено, а трафикът се отбиваше през надлез „Джъмбо” в посока „ЛУКОЙЛ”, с. Свобода, Камено и автомагистрала „Тракия”.", "date": "2017-06-25", "title": "Шест жертви на пътя за един ден в Бургаско (ОБЗОР)"}
{"url": "http://www.focus-news.net/news/2017/06/25/2408512/the-independent-britanskiyat-parlament-e-podlozhen-na-kiberataka.html", "text": "Системата на електронните пощи в британския парламент е подложена на кибератаки в опит да се навлезе в профилите на стотици депутати, лордове, асистенти и персонал. Службите за сигурност са затворили достъпа до всички, които не се намират в Уестминстър, за да осигурят сигурността на мрежите, предаде  The Independent.\r\n„Камарите на парламента открита непозволени опити за достъп по профилите на потребителите на системата си“, съобщи прессекретар на парламента. „Продължаваме да разследваме инцидента и ще предприемем допълнителни мерки, за да засилим сигурността на компютърните мрежи, сътрудничейки си с Националния център за киберсигурност“, добави той.\r\n„Разследване на нашия екип потвърди, че хакери са се опитвали да извършат продължителна и цебенасочена атака към профилите на всички потребители в парламента в опит да открият слаби пароли“, пише в официално заявление на парламента. „Тези опити са се опитвали да постигнат достъп по електронните пощи на потребителите“, пише още там. \r\nДепутатите и лордовете от британския парламент са използвали алтернативни методи за общуване в събота. „Съжалявам, днес няма достъп до парламентарните пощенски кутии – ние сме нападнати или от севернокорейския лидер Ким Чен-ун, или от руския президент Владимир Путин, или от някое хлапе, криещо се в мазето на мама“, коментира депутатът-консерватор Хенри Смит.  Виктор Турмаков", "date": "2017-06-25", "title": "The Independent: Британският парламент е подложен на кибератака"}
{"url": "http://www.focus-news.net/news/2017/06/25/2408710/balkan-insight-lulzim-basha-prizova-albantsite-da-se-vazpolzvat-ot-udalzhavaneto-na-izborniya-den-i-da-podadat-svoya-vot.html", "text": "Лидерът на опозиционната дясноцентристка Демократическа партия Лулзим Баша призова гражданите в Албания да отидат да гласуват в избирателните секции, след като Централната избирателна комисия на страната обяви, че изборният ден ще бъде удължен с един час, предава Balkan Insight. \r\n„Единствено чрез гласуването вие променяте своя живот“, написа Баша в социалната мрежа „Фейсбук“.  Мария Динкова", "date": "2017-06-25", "title": "Balkan Insight: Лулзим Баша призова албанците да се възползват от удължаването на изборния ден и да подадат своя вот"}
{"url": "http://www.focus-news.net/news/2017/06/25/2408511/regnum-mvnr-na-ukrayna-izrazi-protest-vav-vrazka-s-poseshtenieto-na-vladimir-putin-v-krim.html", "text": "Украйна изпрати протестна нота на Русия във връзка с посещението в Крим на делегация начело с руския президент Владимир Путин, предаде Regnum.\r\n„МВнР на Украйна изразява решителен протест във връзка с поредното несъгласувано с Украйна посещение на руска делегация в Крим начело с президента на Русия Владимир Путин на територията на Украйна – Автономна република Крим на 24 юни 2017 г.“, пише в официално съобщение от пресслужбата на украинското външно министерство. \r\nНа 24 юни Путин посети международния детски център „Артек“ в Крим.  Виктор Турмаков", "date": "2017-06-25", "title": "Regnum: МВнР на Украйна изрази протест във връзка с посещението на Владимир Путин в Крим"}
{"url": "http://www.focus-news.net/news/2017/06/25/2408513/ekathimerini-dvama-dushi-sa-raneni-pri-strelba-v-noshten-klub-na-ostrov-krit.html", "text": "Двама души са ранени при стрелба в нощен клуб в основния град на остров Крит Ираклион. Инцидентът се е случил след спор между двама души, като един от тях вади пистолет и стреля по другия, предаде  Ekathimerini.\r\nВтори куршум е прострелял друг посетител, който не е бил въвлечен в спора. Полицията издирва извършителя, който е избягал от местопрестъплението. Виктор Турмаков", "date": "2017-06-25", "title": "Ekathimerini: Двама души са ранени при стрелба в нощен клуб на остров Крит"}
{"url": "http://www.focus-news.net/news/2017/06/25/2408722/gerb-poiska-anketna-komisiya-v-parlamenta-da-proveri-faktite-okolo-reshenieto-za-osiguryavane-na-finansov-resurs-za-prevaorazhavane-na-balgarskata-armiya-i-izbora-na-nov-voenen-samolet-obzor.html", "text": "ГЕРБ поиска анкетна комисия в парламента да провери фактите около решението за осигуряване на финансов ресурс за превъоръжаване на Българската армия и избора на нов военен самолет. Председателят на парламентарната Комисия по отбрана и народен представител от ГЕРБ ген. Константин Попов поясни, че целта на това  искане е откритост, прозрачност и яснота при вземането на решение. Ген Попов заяви, че според ГЕРБ всички парламентарни групи трябва да са наясно за какво ще се харчат средствата, отредени за превъоръжаване. Според него ако не се направи това, Народното събрание може да бъде обвинено, че стои настрани от процесите. Председателят на ПГ на ГЕРБ и зам.-председател на партията Цветан Цветанов заяви, че има съмнения, че президентът Румен Радев е защитил решението за купуване на шведски изтребители „Грипен“ и това  е станало в период, в който още е нямало окончателно решение на служебното правителство.  „Искаме да проверим с парламентарните механизми, как се стигна до този извод, до това решение и дали действително има постъпила информация, която не е отработена и е дисквалифицирала един от участниците служебно“, коментира Цветанов. Той каза още, че ГЕРБ няма да допусне да има заиграване с националните интереси и със сигурността на страната. По думите му в случая трябва да се разбере има ли оказан натиск и  защо се е бързало с това решение - защо е направен изводът, че трябва да купим „Грипен“ и защо е декласиран един от участниците.\r\nЦветанов коментира още думите на президента Румен Радев по време на посещението му в Атина, където той заяви, че липсва политическа воля за справяне с корупцията по високите етажи на властта и трябва а има единен антикорупоционен орган, който да дисциплинира политиците ни. Зам.-председателят на ПП ГЕРБ заяви, че партията подкрепя изискването на президента за прозрачност, но попита дали тази прозрачност е била осъществена при процеса по избор на изтребител и добави, че ГЕРБ ще са безкомпромисни срещу корупцията, независимо от това за кой политик става въпрос и каква отговорна държавна позиция заема. Цветанов попита също, дали ако не се установи, че има скрита информация за това как са били оценявани и класирани фирмите, с които страната ни ще преговаря за покупката на нови изтребители, не е всъщност висша корупционна схема, която е осъществена от най-високо политическо ниво. Народният представител от ПП ГЕРБ и председател на правната комисия в парламента Данаил Кирилов отхвърли твърденията на държавния глава Румен Радев и лидера на БСП Корнелия Нинова, че липсва воля за борбата с корупцията във властта. Той припомни, че през декември 2016 г. внесеният от ГЕРБ и Реформаторския блок проект на Антикорупционния закон не е получил подкрепата на останалите парламентарно представени политически сили, сред които и БСП. Цветанов от своя страна добави, че в управленската програма на ГЕРБ и „Обединени патриоти“, в раздел „Правосъдие“ много ясно са записани текстовете, свързани с обединяването на всички структури на българските институции, които имат пряко отношение в борбата срещу корупцията и отбеляза, че елементи от тази програма се припознават като ясно политическо действие, което ще бъде реализирано от БСП.", "date": "2017-06-25", "title": "ГЕРБ поиска анкетна комисия в парламента да провери фактите около решението за осигуряване на финансов ресурс за превъоръжаване на Българската армия и избора на нов военен самолет (ОБЗОР)"}
{"url": "http://www.focus-news.net/news/2017/06/25/2408715/albanian-daily-news-izbiratelnite-sektsii-v-nyakoi-albanski-gradove-zatvoriha.html", "text": "Удължаването на избирателния ден не е наложително за някои секции, предава Albanian Daily News. Някои избирателни секции затвориха в 19:00 местно време, защото нямаше чакащи да гласуват избиратели. Такава ситуация се наблюдава в Аргирокастро, Дебър, Шкодра и Фиер. Има избирателни секции в тези градове, които са започнали да предават бюлетините за преброяване. Симеон Миланов", "date": "2017-06-25", "title": "Albanian Daily News: Избирателните секции в някои албански градове затвориха"}
{"url": "http://www.focus-news.net/news/2017/06/25/2408515/veliko-tarnovo-e-domakin-na-vtoro-izneseno-zasedanie-na-saveta-na-detsata-obzor.html", "text": "Второ изнесено заседание на Съвета на децата започна във Велико Търново. Срещата бе открита от символичния домакин и зам.-кмет на Община Велико Търново Ганчо Карабаджаков. Той приветства участниците и им пожела успешна работа в следващите 4 дни, когато ще продължи форумът. Освен това той подчерта, че управата в старата българска столица цени и търси мнението на децата и младите хора при формиране на стратегии, насочени към бъдещето. Карабаджаков отбеляза, че Градският ученически парламент в Търново и младежките неправителствени организации редовно и активно участват в организираните обществени обсъждания в старата столица. Зам.-кметът пожела на добър час на форума и подчерта увереността си, че той ще има принос в общото усилие на българските общини да планират и провеждат политики, които са обърнати към децата и младите хора. В обръщението си към децата областният управител на Велико Търново проф. Любомира Попова изрази убедеността си, че всички предстоящи дискусии, които ще са свързани с гражданските права на децата, с темата за агресията и образованието на младите, ще дадат много добри резултати. Децата бяха приветствани и от зам.-министъра на труда и социалната политика Росица Димитрова. Тя коментира, че основният начин за отстраняване проблемите на децата у нас е с осигуряване на по-активното им участие в търсенето на конкретни решения. Димитрова отбеляза, че очаква след дебатите, които ще се проведат в старата столица през следващите четири дни, да има конкретни предложения по актуализацията на Националния план по Програмата за насилие над деца. По думите ѝ те биха били ефикасни, ако самите деца съблюдават контрола при изпълнението им. В приветстваните си думи Офелия Кънева, председател на Държавната агенция за закрила на детето, която е и основен организатор на събитието, представи тревожна статистика, според която за последните няколко месеца броят на непридружените деца мигранти, които се регистрират в България се е повишил със 7,5 пъти. За миналата година те са били 80, а към момента те са 600. Сега се работи за изготвянето на краткосрочни механизми, средносрочни цели и дългосрочна политика в тази насока. След броени дни ще бъде представен и алгоритъм, който ще облекчава процедурите по настаняване на тези деца в съответните институции. Към участниците се обърна и председателят на Съвета на децата – Михаела Романова, която подчерта, че това е второто подобно заседание и първото се е организирало миналата година във Варна. Подобни събития, по думите й, са изключително ползотворни за всички, които се включват в тях. На срещата присъстваха още зам.-министърът на културата Румен Димитров, представител на Министерство на младежта и спорта, както и общински служители.\r\nСъветът на децата е орган към Председателя на Държавната комисия за закрила на детето и е учреден на 1-ви юни 2003 година. Основната му мисия е да представя детската гледна точка и позициите на децата по въпроси, засягащи правото на защита, развитието и учението на децата в обществено – политическия живот.", "date": "2017-06-25", "title": "Велико Търново е домакин на второ изнесено заседание на Съвета на децата (ОБЗОР)"}
{"url": "http://www.focus-news.net/news/2017/06/25/2408516/ria-novosti-zemetresenie-s-magnitud-57-e-registrirano-v-yaponiya.html", "text": "Земетресение с магнитуд 5,7 по скалата на Рихтер е регистрирано в Япония, предаде РИА Новости.\r\nСпоред главното метеорологично агентство на страната трусовете са регистрирани в 7:02 часа сутринта в неделя местно време (1:02 българско време). Епицентърът на земетресението в префектурата Нагано. То е усетено в градовете Киото и Осака, но не и в Токио. \r\nНяма данни за жертви и разрушения. Няма обявявана заплаха за вълни цунами. Заради автоматичното изключване на електрозахранването заради земетресението скоростната влакова линия между Йокохама и Судзуока е временно прекъсната.  Виктор Турмаков", "date": "2017-06-25", "title": "РИА Новости: Земетресение с магнитуд 5,7 е регистрирано в Япония"}
{"url": "http://www.focus-news.net/news/2017/06/25/2408517/the-guardian-edna-chetvart-ot-rekite-vav-velikobritaniya-mogat-da-presahnat.html", "text": "Световният фонд за дивата природа предупреждава, че има шанс половината реки във Великобритания да пресъхнат, което може да има опустошителен ефект върху дивата природа, предаде  The Guardian.\r\nПравилата, определящи колко вода може да се тегли от реките не са били преглеждани от повече от половин век и няма изчисления за количеството вода, необходимо за поддържането на екологичното равновесие в реките. Най-сухият период от октомври до март от 20 години насам бе последван от извънредно сух април и май с по-ниски валежи от средното и реките във Великобритания са с ниски равнища. Според Световният фонд за дивата природа 23% от реките в Англия могат да пресъхнат. \r\n„Югоизточна Англия получава по-малко дъжд през зимата от остров Менорка. Ако имаме толкова сухи лета, нашата зелена земя ще стане суха като Средиземноморието. Това може да звучи добре за туристите, но е бедствие за дивата природа“, сочи председателят на Фонда Таня Стийл. \r\nМного от реките също така са замърсявани с отходни води и със земеделски отпадъци и повечето реки във Великобритания не могат да посрещнат екологическите стандарти на ЕС. Според  градинаря Саймън Фенъл, цял живот живял край река Итчън в графство Хемпшър: „най-забележима е промяната как слънчевото време през пролетта се комбинира с високите нива на фосфати и нитрати в реката – създава се особен тип водорасли, които затлачват коритото на реката“.  Виктор Турмаков", "date": "2017-06-25", "title": "The Guardian: Една четвърт от реките във Великобритания могат да пресъхнат"}
{"url": "http://www.focus-news.net/news/2017/06/25/2408518/ria-novosti-siriyskata-armiya-e-otbila-reditsa-napadeniya-na-islyamska-darzhava-kray-grad-deir-ez-zor.html", "text": "Правителствените войски на Сирия са отбили атаки на „Ислямска държава“ срещу обсадения град Деир ез Зор в североизточната част на Сирия, предаде РИА Новости.\r\nСпоред местни военни източници терористите са извършили нападения в събота едновременно срещу няколко райони на града, в това число от страната на градските гробища, където постоянно се провеждат сблъсъци между защитниците на града и терористите. По време на бойните действия сирийските военни са ликвидирали 20 терористи от „Ислямска държава“, заставяйки останалите да заемат изходни позиции. \r\nПод контрол на правителствените сили се намира половината Деир ез Зор.  Виктор Турмаков", "date": "2017-06-25", "title": "РИА Новости: Сирийската армия е отбила редица нападения на „Ислямска държава“ край град Деир ез Зор"}
{"url": "http://www.focus-news.net/news/2017/06/25/2408521/donald-tramp-zashto-barak-obama-ne-predprie-nikakvo-deystvie-sreshtu-ruskata-namesai.html", "text": "Президентът на САЩ Доналд Тръмп разкритикува предшественика си Барак Обама за това, че не е действал достатъчно агресивно срещу предполагаемата руска намеса на изборите през 2016 г., пише The Hill.\r\n„След като на администрацията на Обама ѝ е било казано много преди изборите от 2016 г., че руснаците се месят, тогава защо не е предприела действия? Фокусирайте се върху тях, не върху мен“, написа Доналд Тръмп на профила си в социалната мрежа „Туитър“. „Да не би да не са искали да навредят на Хилари Клинтън?“, добави Тръмп, посочвайки съперника си от Демократическата партия на изборите. \r\n Ден по-рано в медиите се появиха данни, че администрацията на Обама е действала твърде бавно спрямо възможната руска намеса на президентските избори в САЩ от 2016 г.  Виктор Турмаков", "date": "2017-06-25", "title": "Доналд Тръмп: Защо Барак Обама не предприе никакво действие срещу руската намеса?"}
{"url": "http://www.focus-news.net/news/2017/06/25/2408525/pg-na-bsp-za-balgariya-shte-vnese-v-parlamenta-predlozhenie-za-vavezhdane-na-smesena-izbiratelna-sistema-obzor.html", "text": "Националният съвет на БСП обсъди и реши партията да внесе в Народното събрание предложение за промени в Изборния кодекс, предвиждащи въвеждането на смесена избирателна система. Решението бе взето с 53 гласа \"за\" от общо 94. С него Съветът възложи на парламентарната група на „БСП за България“ да депозира законопроекта за обсъждане и гласуване в парламента. Той бе представен на вниманието на Националния съвет на БСП в изпълнение на негово решение от 26 ноември 2016 г., в което е изразена подкрепа за въвеждането на смесена избирателна система с мажоритарен избор като балансирано законодателно решение, което да даде възможност за консолидация, а не на ново противопоставяне. Законопроектът предвижда запазване на конституционната рамка за числеността на народните представители, гарантиране на справедливо регионално представителство чрез запазването на 31 многомандатни избирателни райони, на които сега е разделена страната. В своя законопроект от БСП предлагат запазването на минималната квота за регион от четирима народни представители за Народно събрание и шестима за Велико Народно събрание. От партията предлагат въвеждане на два вида изборни бюлетини – една за пропорционален избор на кандидатите на партиите и коалициите и отделна бюлетина за мажоритарен избор на кандидатите на партиите и коалициите и на независимите кандидати. След Пленума лидерът на БСП Корнелия Нинова заяви, че смесената избирателна система отговаря на очакванията на хората за мажоритарен избор и запазва парламентаризма и държавността. Тя поясни, че партията ще инициира широк разговор - и експертен, и обществен по системата. \r\nПо време на заседанието на Националния съвет членовете му решиха БСП да поиска от държавата 10 години право на ползване на паметника \"Бузлуджа. След Пленума на БСП стана ясно, че през октомври партията ще е готова с проект за телевизия на БСП. Лидерът на БСП Корнелия Нинова поясни, че на Пленума е имало мнения с парите, заделени за паметника на \"Бузлуджа\" да се направи телевизия. „Затова и обявих малко предварително пред колегите. Да, ние работим по проект за телевизия. Мислим, че октомври някъде ще сме готови с варианта да стартираме. Казах, че не бива да противопоставяме едното на другото - или телевизия, или „Бузлуджа“. Можем да работим успоредно и по двата проекта и съм оптимист, че ще се справим и с двата“, допълни Корнелия Нинова. На основание чл. 60 от Устава на БСП Националният съвет на БСП реши да присъди наградата \"Димитър Благоев\" на Националния политически институт \"Димитър Благоев\" за цялостна дейност и във връзка с 25-годишнината от неговото основаване. Дневният ред на Националния съвет включваше още доклад на лидера на БСП Корнелия Нинова за актуалната политическа обстановка в страната и задачите пред БСП. \r\nДеница КИТАНОВА", "date": "2017-06-25", "title": "ПГ на „БСП за България“ ще внесе в парламента предложение за въвеждане на смесена избирателна система (ОБЗОР)"}
{"url": "http://www.focus-news.net/news/2017/06/25/2408522/the-daily-express-spored-germanski-evrodeputat-velikobritaniya-nyama-kak-da-prekasne-vrazkata-si-s-evropeyskite-sadilishta.html", "text": "Германския евродепутат от ЕПП Елмар Брок се присмя на британския министър-председател Тереза Мей заради нейното предложение за предпазването на правата на европейските граждани на територията на Великобритания, пише  The Daily Express .\r\nСпоред Брок Великобритания явно не разбира, че Брюксел никога не би приел споразумение за Брекзит „контролирано от британските съдилища“. Той предупреди, че бъдещите британски закони ще трябва да бъдат обвързани с европейското право. \r\n„Споразумението, предложено от Мей не може да бъде просто наблюдавано и контролирано от британския съд. Трябва да се намери предпазна мярка.  Смятам, че би било правно логично Европейския съд да играе роля“, смята политикът. „Не може това да бъде изцяло национален закон, който да бъде сменян постоянно“, добави той. \r\nБрок добави, че европейците трябва да контролират преговорите за Брекзит, посочвайки, че „Великобритания поиска Брекзит, а не ние“.  Виктор Турмаков", "date": "2017-06-25", "title": "The Daily Express: Според германски евродепутат Великобритания няма как да прекъсне връзката си с европейските съдилища"}
{"url": "http://www.focus-news.net/news/2017/06/25/2408523/tass-oon-predlozhi-na-kitay-pomosht-za-likvidatsiyata-na-posledstviyata-ot-svlachishteto.html", "text": "Говорителят на генералния секретари на ООН Стефан Дюжарик съобщи, че Световната организация е готова да предложи на Китай помощ за ликвидацията последствията от свлачището   в югозападната част на страната, отнело живота на най-малко 15 души, предаде ТАСС.\r\nДюжарик посочи, че генералният секретар на ООН Антониу Гутереш е огорчен от трагичните новини и изразява съболезнования към народа и правителството на Китай. „ООН е готова да окаже на китайските власти необходимата подкрепа, ако е необходимо“, посочи прессекретарят. \r\nМощно свлачище се случи на 24 юни в югозападната провинция на Китай Съчуан. В резултат на бедствието загинаха 15  души, а повече от 100 изчезнаха безследно. Повече от 60 жилищни домове са затрупани от земна маса.  Виктор Турмаков", "date": "2017-06-25", "title": "ТАСС: ООН предложи на Китай помощ за ликвидацията на последствията от свлачището"}
{"url": "http://www.focus-news.net/news/2017/06/25/2408524/reuters-parviyat-balgarski-komunikatsionen-satelit-e-izstrelyan-v-orbita.html", "text": "Първият български геостационарен комуникационен сателит е изстрелян в космоса, предаде  Reuters.\r\nСателитът „BulgariaSat-1“, който ще предава телевизионни и комуникационни услуги към Европа и Северна Африка е изстрелян със „СпейсЕкс“ от космически център „Кенеди“ във Флорида в 21:00 часа българско време в петък. Сателитът ще може да се използва и при извънредни ситуации – за следене на природни бедствия като урагани, земетресения, наводнения и т.н., когато наземните мрежи са извън дейност.\r\n„Когато започнахме този космически проект пред повече от 10 години , ние ясно знаехме, че това, от което се нуждаем, за да го завършим успешно е търпение и силен отбор“, заяви Максим Заяков, директор на „Булсатком“, чиято собственост е сателитът. „С изстрелването на спътника ние ставаме една от водещите космически нации в Европа и откриваме пътя към развитието на свързаните български високотехнологични сектори и талантливи специалисти“, добави той. \r\nСателитът е позициониран на орбита на 36 км. над земята и ще действа в течение на 20 години. Следващия месец контролна стая на земята ще проведе необходимите изпитания и настройки, за да може сателитът да започне излъчване.  Виктор Турмаков", "date": "2017-06-25", "title": "Reuters: Първият български комуникационен сателит е изстрелян в орбита"}
{"url": "http://www.focus-news.net/news/2017/06/25/2408519/tass-pri-vzriv-na-pazar-v-siriya-sa-zaginali-10-dushi.html", "text": "Най-малко 10 души са загинали, а повече от 30 са ранени в събота при взрив в град Ед Дана в сирийската провинция Ед Дана, предаде ТАСС.\r\nКола-бомба се е взривила в събота следобед докато жителите на града са правили покупки по случай края на свещения за мюсюлманите месец Рамазан. Сред загиналите има три деца.  Виктор Турмаков", "date": "2017-06-25", "title": "ТАСС: При взрив на пазар в Сирия са загинали 10 души"}
{"url": "http://www.focus-news.net/news/2017/06/25/2408514/ria-novosti-nay-malko-25-siriytsi-sa-raneni-pri-izraelskiya-udar-ot-golanskite-vazvisheniya.html", "text": "Израелските ВВС и терористите от „Джебхат ан Нусра“ са обстреляли жилищните квартали в град Ел Баас в провинцията Кунейтра в югозападната част на Сирия. При атаките са ранени 25 цивилни, някои от тях са доставени в болницата в тежко състояние, предаде РИА Новости, позовавайки се на местни медии.\r\nСирийската армия по-рано съобщи, че израелската авиация е нанесла ракетен удар по жилищни сгради в града, след като правителствените войски отразяват нападение на терористите в провинцията. \r\nПресслужбата на израелските въоръжени сили съобщи, че ударът на ВВС е нанесен в отговор на обстрел със снаряди на територията на Голанските възвишения.  Виктор Турмаков", "date": "2017-06-25", "title": "РИА Новости: Най-малко 25 сирийци са ранени при израелския удар от Голанските възвишения"}
{"url": "http://www.focus-news.net/news/2017/06/25/2408527/the-scotsman-povecheto-shotlandtsi-iskat-vtori-referendum-za-chlenstvo-v-es.html", "text": "Според ново социологическо проучване на „СТВ“ 61% от шотландците искат втори референдум за Брекзит сега, след като условията за споразумението с оставащите в ЕС държави е установено. Според 59% от допитаните Брекзит ще бъде лош за Шотландия, пише  The Scotsman.\r\nЕдва 24% от шотландците смятат, че напускането на Европейския съюз, което трябва да приключи официално в следващите две години, е добро нещо. По време на референдума за Брекзит, проведен на 23 юни 2016 г. в самоуправляващата се област 62% от населението гласува за оставане.  \r\nСпоред проучването 10% от гласувалите за напускането на Великобритания от ЕС в Шотландия са променили мнението си, докато едва 3% от гласувалите за оставането днес са привърженици на оттеглянето\r\n. Виктор Турмаков", "date": "2017-06-25", "title": "The Scotsman: Повечето шотландци искат втори референдум за членство в ЕС"}
{"url": "http://www.focus-news.net/news/2017/06/25/2408529/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Според ново социологическо проучване на „СТВ“ 61% от шотландците искат втори референдум за Брекзит сега, след като условията за споразумението с оставащите в ЕС държави е установено. Според 59% от допитаните Брекзит ще бъде лош за Шотландия, пише The Scotsman.\r\nЕдва 24% от шотландците смятат, че напускането на Европейския съюз, което трябва да приключи официално в следващите две години, е добро нещо. По време на референдума за Брекзит, проведен на 23 юни 2016 г. в самоуправляващата се област 62% от населението гласува за оставане.\r\nСпоред проучването 10% от гласувалите за напускането на Великобритания от ЕС в Шотландия са променили мнението си, докато едва 3% от гласувалите за оставането днес са привърженици на оттеглянето\r\nГерманския евродепутат от ЕПП Елмар Брок се присмя на британския министър-председател Тереза Мей заради нейното предложение за предпазването на правата на европейските граждани на територията на Великобритания, пише The Daily Express .\r\nСпоред Брок Великобритания явно не разбира, че Брюксел никога не би приел споразумение за Брекзит „контролирано от британските съдилища“. Той предупреди, че бъдещите британски закони ще трябва да бъдат обвързани с европейското право.\r\n„Споразумението, предложено от Мей не може да бъде просто наблюдавано и контролирано от британския съд. Трябва да се намери предпазна мярка. Смятам, че би било правно логично Европейския съд да играе роля“, смята политикът. „Не може това да бъде изцяло национален закон, който да бъде сменян постоянно“, добави той.\r\nБрок добави, че европейците трябва да контролират преговорите за Брекзит, посочвайки, че „Великобритания поиска Брекзит, а не ние“. \r\n Световният фонд за дивата природа предупреждава, че има шанс половината реки във Великобритания да пресъхнат, което може да има опустошителен ефект върху дивата природа, предаде The Guardian.\r\nПравилата, определящи колко вода може да се тегли от реките не са били преглеждани от повече от половин век и няма изчисления за количеството вода, необходимо за поддържането на екологичното равновесие в реките. Най-сухият период от октомври до март от 20 години насам бе последван от извънредно сух април и май с по-ниски валежи от средното и реките във Великобритания са с ниски равнища. Според Световният фонд за дивата природа 23% от реките в Англия могат да пресъхнат.\r\n„Югоизточна Англия получава по-малко дъжд през зимата от остров Менорка. Ако имаме толкова сухи лета, нашата зелена земя ще стане суха като Средиземноморието. Това може да звучи добре за туристите, но е бедствие за дивата природа“, сочи председателят на Фонда Таня Стийл.\r\nМного от реките също така са замърсявани с отходни води и със земеделски отпадъци и повечето реки във Великобритания не могат да посрещнат екологическите стандарти на ЕС. Според градинаря Саймън Фенъл, цял живот живял край река Итчън в графство Хемпшър: „най-забележима е промяната как слънчевото време през пролетта се комбинира с високите нива на фосфати и нитрати в реката – създава се особен тип водорасли, които затлачват коритото на реката“.\r\nСистемата на електронните пощи в британския парламент е подложена на кибератаки в опит да се навлезе в профилите на стотици депутати, лордове, асистенти и персонал. Службите за сигурност са затворили достъпа до всички, които не се намират в Уестминстър, за да осигурят сигурността на мрежите, предаде The Independent.\r\n„Камарите на парламента открита непозволени опити за достъп по профилите на потребителите на системата си“, съобщи прессекретар на парламента. „Продължаваме да разследваме инцидента и ще предприемем допълнителни мерки, за да засилим сигурността на компютърните мрежи, сътрудничейки си с Националния център за киберсигурност“, добави той.\r\n„Разследване на нашия екип потвърди, че хакери са се опитвали да извършат продължителна и цебенасочена атака към профилите на всички потребители в парламента в опит да открият слаби пароли“, пише в официално заявление на парламента. „Тези опити са се опитвали да постигнат достъп по електронните пощи на потребителите“, пише още там.\r\nДепутатите и лордовете от британския парламент са използвали алтернативни методи за общуване в събота. „Съжалявам, днес няма достъп до парламентарните пощенски кутии – ние сме нападнати или от севернокорейския лидер Ким Чен-ун, или от руския президент Владимир Путин, или от някое хлапе, криещо се в мазето на мама“, коментира депутатът-консерватор Хенри Смит.", "date": "2017-06-25", "title": "Преглед на някои от основните теми в британския  печат (Агенция „Фокус“)"}
{"url": "http://www.focus-news.net/news/2017/06/25/2408530/ria-novosti-v-tsentralna-yaponiya-be-registriran-aftarshok-s-magnitud-44.html", "text": "Афтършок с магнитуд 4,4 по скалата на Рихтер бе регистриран два часа и половина след силното земетресение в централната японска префектура Нагано, предаде РИА Новости.\r\nСпоред Главната метеорологическа агенция на страната трусът е регистриран в 9:24 часа сутринта местно време (3:24 българско време) на дълбочина от 10 км. Сутринта на неделя в централната част на Япония бе регистрирано земетресение с магнитуд 5,7. \r\nПостъпват съобщения за изключено електрозахранване, повреди по сградите. В момента е известно за един ранен. Няма опасност от вълни цунами.  Виктор Турмаков", "date": "2017-06-25", "title": "РИА Новости: В Централна Япония бе регистриран афтършок с магнитуд 4,4"}
{"url": "http://www.focus-news.net/news/2017/06/25/2408532/tzsdefrum-balgariya-ochakva-rekordna-godina-po-otnoshenie-na-turizma.html", "text": "Българският министър на туризма Николина Ангелкова заяви, че според нея тази година броят на посетителите в сравнение с рекордната минала година ще се увеличи с допълнителни 10%. През 2016 г.  8,2 млн. чуждестранни туристи посещават страната – най добрата година по отношение с туризма от 1989 г. насам, предаде унгарския информационен портал Tőzsdefórum.\r\nАнализаторите в българския туристически бранш също предполагат, че ще има увеличение в туристическия поток. Анализаторите смятат, че положителното развитие е много важно за българската икономика – 13% от БВП на страната идва от туризма. Според анализаторите заради несигурното положение в Турция, Египет България се очертава като сигурна дестинация, с добра туристическа инфраструктура на сравнително ниска цена. \r\nСъщевременно в българския туризъм значителен проблем е недостигът на работна ръка поради ниските заплати. Затова и България се стреми да улесни наемането на граждани на страни извън ЕС като Украйна.  Най-големи съперници на България в района са Турция и Гърция. \r\nТурският туризъм заради терористичната заплаха и несигурната политическа ситуация е в по-неблагоприятно положение, отколкото преди, въпреки, че през последните месеци се наблюдава известно възстановяване.  Виктор Турмаков", "date": "2017-06-25", "title": "Tőzsdefórum: България очаква рекордна година по отношение на туризма"}
{"url": "http://www.focus-news.net/news/2017/06/25/2408531/futbol-portugaliya-se-klasira-za-polufinalite-na-kupata-na-konfederatsiite.html", "text": "Португалия се класира за полуфиналите на Купата на конфедерациите след победа с 4:0 срещу Нова Зеландия в последния мач от групата. Кристиано Роналдо и компания имаха пълно превъзходство в мача, а звездата на Реал Мадрид първи отбеляза гол от дузпа в 33-та минута. 5 по-късно новото попълнение на Манчестър Сити Бернардо Силва покачи на 2:0. В 80-ата минута Андре Силва вкара трети гол, а в добавеното време на срещата, резервата Нани оформи крайния резултат. \r\nВторият полуфиналист е Мексико, след победа над Русия с 2:1.", "date": "2017-06-25", "title": "Футбол: Португалия се класира за полуфиналите на Купата на конфедерациите"}
{"url": "http://www.focus-news.net/news/2017/06/25/2408535/tenis-tsvetana-pironkova-ne-uspya-da-se-klasira-za-osnovnata-shema-v-iystbarn.html", "text": "Цветана Пиронкова не успя да спечели място в основната схема на турнира в Ийстбърн, след като във финала на квалификациите отстъпи с 6:3, 2:6, 2:6 пред Лара Аруабарена.\r\nНай-добрата българска тенисистка напуска надпреварата с 13 точки за ранглистата, а следващото ѝ участие ще бъде на Уимбълдън.", "date": "2017-06-25", "title": "Тенис: Цветана Пиронкова не успя да се класира за основната схема в Ийстбърн"}
{"url": "http://www.focus-news.net/news/2017/06/25/2408533/pregled-na-mezhdunarodnite-novini-do-6-chasa-agentsiya-fokus.html", "text": "Системата на електронните пощи в британския парламент е подложена на кибератаки в опит да се навлезе в профилите на стотици депутати, лордове, асистенти и персонал. Службите за сигурност са затворили достъпа до всички, които не се намират в Уестминстър, за да осигурят сигурността на мрежите.\r\n„Камарите на парламента открита непозволени опити за достъп по профилите на потребителите на системата си“, съобщи прессекретар на парламента. „Продължаваме да разследваме инцидента и ще предприемем допълнителни мерки, за да засилим сигурността на компютърните мрежи, сътрудничейки си с Националния център за киберсигурност“, добави той.\r\n„Разследване на нашия екип потвърди, че хакери са се опитвали да извършат продължителна и целенасочена атака към профилите на всички потребители в парламента в опит да открият слаби пароли“, пише в официално заявление на парламента. „Тези опити са се опитвали да постигнат достъп по електронните пощи на потребителите“, пише още там.\r\nДепутатите и лордовете от британския парламент са използвали алтернативни методи за общуване в събота. „Съжалявам, днес няма достъп до парламентарните пощенски кутии – ние сме нападнати или от севернокорейския лидер Ким Чен-ун, или от руския президент Владимир Путин, или от някое хлапе, криещо се в мазето на мама“, коментира депутатът-консерватор Хенри Смит. \r\n*** Земетресение с магнитуд 5,7 по скалата на Рихтер е регистрирано в Япония.\r\nСпоред главното метеорологично агентство на страната трусовете са регистрирани в 7:02 часа сутринта в неделя местно време (1:02 българско време). Епицентърът на земетресението в префектурата Нагано. То е усетено в градовете Киото и Осака, но не и в Токио.\r\nНяма данни за жертви и разрушения. Няма обявявана заплаха за вълни цунами. Заради автоматичното изключване на електрозахранването заради земетресението скоростната влакова линия между Йокохама и Судзуока е временно прекъсната.\r\n***. В Албания днес, на 25 юни се провеждат парламентарни избори. В събота в страната премина ден на избирателна тишина.\r\nНа изборите участват 18 политически партии и коалиции, които се борят за 140 места в парламента. Основните съперници са влизащите в управляващата коалиция Албанска социалистическа партия и Социалистическото движение за интеграция и основната опозиционна Демократична партия на Албания.\r\nМинистър-председателят Еди Рама, председател на социалистите иска да бъде преизбран и то без нуждата от сключване на коалиция, посочвайки по време на предизборната кампания водените от него реформи, прокарващи пътя към началото на преговорите за присъединяването на страната в ЕС.\r\nАлбанците ще ходят да гласуват в избирателни секции, разположени в 12 региона. Право на глас имат 3,45 млн. албанци, от които 1,12 млн. живеят в чужбина. Повече от 300 международни наблюдатели ще присъстват на избирателния процес в страната. Около 6000 полицейски служители ще следят реда по време на изборите. \r\n***. Украйна изпрати протестна нота на Русия във връзка с посещението в Крим на делегация начело с руския президент Владимир Путин.\r\n„МВнР на Украйна изразява решителен протест във връзка с поредното несъгласувано с Украйна посещение на руска делегация в Крим начело с президента на Русия Владимир Путин на територията на Украйна – Автономна република Крим на 24 юни 2017 г.“, пише в официално съобщение от пресслужбата на украинското външно министерство.\r\nНа 24 юни Путин посети международния детски център „Артек“ в Крим. \r\n***. Президентът на Турция Реджеп Тайип Ердоган заяви, че турските въоръжени сили „никога няма да позволят установяването на държава в Северна Сирия. Турският президент подчерта „възможната заплаха“ край турската граница в Сирия по време на свой реч в южната провинция Шанлъурфа.\r\n„Днес в Сирия има негативен прогрес. Ако това причини заплаха край нашите граници, светът трябва да знаем, че ще реагираме както по време на операция „Щитът на Ефрат“ през август миналата година“, посочи Ердоган.\r\n„За жалост някои от нашите страни-стратегически партньори действат заедно с терористи. Кюрдските сили за народна самоотбрана (PYD) са терористична организация“, заяви турският президент. Според турските власти PYD е сирийско разклонение на обявената за терористична организация в Турция ПКК. Същевременно САЩ ги смятат за наземен съюзник срещу „Ислямска държава“ в Сирия и им предоставят въоръжение, въпреки възраженията на Анкара. \r\n*** 85 души са загинали по време на три взрива и нападения на терористи в Пакистан.\r\nВзривовете са прогърмели в търговския район на град Парачинар, докато местните жители са пазарували, готвейки се за края на свещения за мюсюлманите месец Рамазан. Там загиват 67 души.\r\nМеждувременно край полицейско управление в провинцията Белуджистан в град Куета при взрив загтиват 14 души.\r\nОсвен това терористи са извършили въоръжено нападение срещу полицейски служители в южния град Карачи. Четирима служители на реда загиват. \r\n***. Цивилното население бяга на малки групи от Стария град на Мосул.\r\nПовечето от хората са преживели сериозен хранителен недостиг, а също така и загуба на близки.\r\nЖителите бягат от бойната зона на малки групи, возени от бронирани машини на Въоръжените сили на Ирак.\r\nБитките по улиците на Стария град продължават, където се е сформирала последната защита на „Ислямска държава“ в града. Елитните иракски части, които имат подкрепа от авиацията и специални части от водената от САЩ коалиция, превъзхождат числено бойците на терористичната групировка. Експерти твърдят, че една от причините, отбраната на „Ислямска държава“ да не се е срутила все още е, че терористите използват десетките хиляди жители на Стария град като жив щит.\r\nВластите съобщават, че след идентифициране, спасените от Стария град семейства биват премествани в полеви клиники.\r\n„Повечето от тези хора страдат от недохранване и дехидратация, най-вече децата“, каза служителят на една от полевите болници Ахмед Диран.\r\nТой добави, че „възрастните изпадат в истерични състояния, ревейки и викайки, защото почти всеки от тях е загубил трима до четирима членове на семейството си“, добави той.\r\n*** Израелските власти съобщиха, че са нанесли удари по сирийски военни обекти, след като на Голанските възвишения попадат снаряди, но сирийски военен източник сочи, че при израелските удари са загинали цивилни.\r\nИзраелската армия съобщава, че 10 снаряда са попаднали от Сирия на оспорваните възвишения и че е отговорила с въздушни удари по позициите, откъдето са дошли изстрелите. Сирийски военни източници сочат, че израелска ракета е попаднала в жилищна сграда, причинявайки щети и смъртни случаи.\r\nСпоред базираната в Лондон Сирийска обсерватория за правата на човека в момента в провинцията Кунейтра, граничеща с Израел, се водят бойни действия между опозицията и правителствените сили.", "date": "2017-06-25", "title": "Преглед на международните новини до 6 часа /Агенция “Фокус”/"}
{"url": "http://www.focus-news.net/news/2017/06/25/2408520/sofiya-zapochna-osmoto-izdanie-na-festivala-sofiya-disha-2017-obzor.html", "text": ". За осма поредна година в столицата се провежда фестивалът „София диша“. Тази година за първи път фестивалът е само с една локация - площад „Св. Александър Невски“, а не както досега на няколко централни софийски улици. Предишните 7 издания на „София Диша“ се провеждаха всяка неделя от месец август. През 8-мата си година, фестивалът ще се проведе на 24 и 25 юни и 26 и 27 август. „София диша“ е фестивал за градска култура, част от Културния календар на София. Негови организатори са Фондация „София диша“ и Столична община. Фестивалът ще бъде вписан в културната програма за председателството на България на Съвета на ЕС през 2018 година.\r\nПространството около храма „Св. Александър Невски“ е разделено на 6 обособени зони - Творческа, Базарна, Детска, Спортна, зона България и Релакс зона. За всяка от зоните е предвидена специална програма в дните на фестивала, която обединява визуални и сценични изкуства, литература, социално-образователни инициативи, екология и спорт. \r\nПървият ден от фестивала премина при интерес от страна на десетки жители и гости на столицата. Посетителите имаха възможност да се срещнат с писателя Васил Панайотов - автор на книгата „Убиец“, както и с поета Константин Трендафилов, автор на стихосбирките \"За кого се сещаш, когато се сещаш за някого\" и \"Затворисърце“. Срещите с българските автори са част от книжарницата на колела „Думи на 4 гуми“. В рамките на фестивала Народният театър „Иван Вазов“ представя инициативата „Театър пред театъра“. 4 групи изпълниха своя музика на сцената на „София диша“. Деца и юноши проведоха открита тренировка и демонстрираха различни бойни спортове.\r\nНа 25 юни програмата в шестте обособени зони на фестивала продължава. В секцията „Кинопавилион“ ще бъдат излъчени 8 късометражни филма. Посетителите на „София диша“ ще имат възможност да се срещнат с Георги Господинов и Тео Ушев - авторът на разказа „Сляпата вайша“ и режисьорът на късометражният анимационен филм, базиран на разказа, който бе номиниран за „Оскар“. През втория ден на фестивала ще се проведат демонстрации по разпъване на палатки и тренировки с ролери.\r\nВъв връзка с провеждането на „София диша“ Столична община въведе ограничения на движението на автомобили в района на храма „Св. Александър Невски“. Престоят, паркирането и влизането на пътни превозни средства се забраняват на следните улици- „Оборище” между бул. „Васил Левски” и ул. „Г.С.Раковски”; „Дунав” между ул. „Московска” и ул. „Оборище”; „11-ти август” между ул. „Московска” и ул. „Оборище”; „15-ти ноември” между пл. „Св. Александър Невски” и бул. „Цар Освободител”, както и на площад „Св. Александър Невски“. Организацията на движението е в сила до 24.00 часа на 25 юни 2017 г.\r\nБиляна ИВАНОВА", "date": "2017-06-25", "title": "София: Започна осмото издание на фестивала „София диша 2017“ (ОБЗОР)"}
{"url": "http://www.focus-news.net/news/2017/06/25/2408528/ria-novosti-v-kolumbiya-sa-zadarzhani-osem-dushi-vav-vrazka-s-vzriva-v-targovskiya-tsentar.html", "text": "Колумбийските власти са задържали осем души по подозрение, че имат връзки с взрива на самоделното взривно устройства в търговския център в Богота, предаде  РИА Новости.\r\nМинистерството на отбраната на страната съобщи, че четири мъже и четири жени са задържани в столицата, а също така в централния департамент на страната Толима. Всички заподозрени предполагаемо членуват в радикалната групировка „Народно революционно движение“. \r\nВзривът в търговския център „Андино“ в Богота избухна на 17 юни. Загинаха трима души, а други девет бяха ранени. Кметът на столицата квалифицира произшествието като терористичен акт.  Виктор Турмаков", "date": "2017-06-25", "title": "РИА Новости: В Колумбия са задържани осем души във връзка с взрива в търговския център"}
{"url": "http://www.focus-news.net/news/2017/06/25/2408537/romania-insider-cheshki-grazhdanin-be-zadarzhan-v-rumaniya-pri-opit-da-iznese-stotitsi-elenski-roga.html", "text": "Граничната полиция в северния румънски град Сату Маре е заловила гражданин на Чехия, опитващ се да изнесе от страната 680 рога на елен без необходимата документация, пише   Romania-Insider.\r\nПо време на рутинна проверка полицията открива в микробуса на задържания стотици еленски рога. Шофьорът е показал фактура за рогата, но не и необходимите за износ документи. \r\nСлед допълнителна проверка полицията е открила в превозното средство 680 рога на обща стойност 14 хил. румънски леи (приблизително 6000 лв.- бел. прев.) Рогата са конфискувани.   Виктор Турмаков", "date": "2017-06-25", "title": "Romania-Insider: Чешки гражданин бе задържан в Румъния при опит да изнесе стотици еленски рога"}
{"url": "http://www.focus-news.net/news/2017/06/25/2408538/ak.html", "text": "Днес ще е предимно слънчево, след обяд в равнините и низините – горещо. Временни увеличения на облачността ще има в следобедните часове над южните и източните райони. Валежи не се очакват. Това съобщиха от пресцентъра на Агенция „Пътна инфраструктура”. Максималните температури ще са предимно между 31° и 36°, малко по-ниски ще са по Черноморието.\r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n- за периода от 01 юни до 15 септември 2017 г. за дните петък – от 17:00 часа до 20:00 часа и неделя – от 14:00 часа до 20:00 часа\r\nОграниченията важат само за следните участъците от републиканската пътна мрежа:\r\n• АМ „Хемус“ София-Ябланица от км 0+000 до км 78+554;\r\n•\tпът I-1 с. Ребърково-Ботевград, като движението се пренасочва по път II-16 Ребърково – Своге – София;\r\n•\tпът I-1 Благоевград-ГКПП „Кулата“;\r\n•\tпът I-5 Русе-Велико Търново;\r\n•\tпът I-9 Варна – Бургас;\r\n•\tпът II-99 Бургас-Царево.\r\n- целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“: ОПУ Пловдив: Монтаж и демонтаж на табели с индивидуални размери Ж2 (за портални рамки) при следния график: \r\nПосока Бургас - София :\r\n-\t26.06.2017 г. - 08,00 ч. до 17,00 ч. – км 121+064 л. и км 112+667 \r\n„п.в.“ Царацово :\r\n-\t27.06.2017 г. - 08,00 ч. до 17,00 ч. – км 2+900 л. и км 2+150 \r\nДвижение в свободната лента съгласно временната организация на движение. Срок до 27.06.2017 г.\r\nобласт Бургас: от п.в. „Карнобат“ до п.в. „Ветрен“ от км 325+000 до км 359+000 – почистване и оформяне на земен окоп, както и изрязване и почистване на храсти в двете посоки. Срок до 30.06.2017 г.; при км 350 посока София-Бургас в участъка при пътен възел Бъгарово – укрепване на табела. Заета е аварийната лента. Срок до 26.06.2017 г.; от км 308+107 до км 359+000 в участъка ,Деветак-Ветрен – косене на тревни площи и изрязване и почистване на храсти в двете посоки. Срок до 30.06.2017 г.; \r\nАМ „Хемус“: област София:\r\nЗа леки МПС:\r\nЗа виадукти при км 33+600 и тунел Витиня – пълно затваряне на дясното платно /посока Варна/ и прехвърляне на движението двупосочно в лявото платно /посока София/. В тунел Витиня и върху съоръжението при км 33+600 се забранява движението в изпреварващата лента, като леките МПС се движат двупосочно в аварийна и активна лента. \r\nОт км 31+960 до км 33+850 - движението се отклонява от дясното платно и се осъществява двупосочно в лявото платно на АМ „Хемус“; \r\nОт км 33+850 до км 36+750 движението е в двете платна на АМ „Хемус“;\r\nЗа виадукт при км 37+520 – пълно затваряне на дясното платно /посока Варна/ и прехвърляне на движението на леките МПС двупосочно в лявото платно от км 36+750 до км 37+720 /посока София/. \r\nЗа тежкотоварни МПС с технически допустима максимална маса над 12 тона:\r\nВ посока Варна - пълно затваряне на АМ „Хемус“ от п.в. „Витинска река“ при км 30+260 до п.в. „Ботевград“ при км 47+060. Движението да се отклонява на п.в. „Витинска река“ при км 30+260 по път I-1 и път II-17 до п.в. „Ботевград“ при км 47+060.\r\nВ посока София - от км 36+750 до км 37+670 движението да се осъществява двупосочно по АМ „Хемус“. От временна пътна връзка при км 35+450 до км 30+260 - п.в. „Витинска река“ – пълно затваряне на АМ „Хемус“. Движението да се отклонява при км 35+450 /временна пътна връзка/ по път I-1, след което се връщат на АМ „Хемус“ при км 30+260 - п.в. „Витинска река“.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД е съгласно заповед РД-11-439 02.06.2017 г. и следва да приключи най-късно до 31.08.2017 г.;\r\nОграничено движението в посока Варна от км 21+940 до км 28+340 поради ремонтни дейности на км 24+700. Движението се осъществява двупосочно в лявото платно /посока София/. – част 1. В последния работен ден преди празничен /почивен/ ден от 10:00 часа  до последния празничен /почивен/ ден до 10:00 часа се обособяват две ленти за движение в посока Варна и една лента в посока София. – част 2. В последния празничен /почивен/ ден от 10:00 часа до 10:00 часа на първия работен ден след празниците се обособяват две ленти за движение в посока София и една лента за движение в посока Варна. - част 3. Срок до 21.07.2017 г.; ограничава се движението в дясната тръба на тунел „Витиня“ в посока Варна, поради ремонт. Срок до 31.08.2017 г.; ограничено движение в дясна тръба на тунел „Ечемишка“ посока Варна, поради ремонтно-възстановителни работи. Движението се извършва двупосочно в ляво платно /посока София/. Срок до 15.07.2017 г.; област Варна: от км 422+000 до км 423+000 – ремонтни дейности по асфалтовата настилка. Движение в свободната от ремонтни  дейности лента. Срок до 30.06.2017 г.\r\nАМ „Струма“: област Перник: от км 23+000 до км 24+000 посока Кулата – ограничение на скоростта 80 км/ч, поради намален габарит на пътното тяло. Срок до 30.06.2017 г.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: област Перник: Движение в една лентa в трети тунел при км 15 /дясна тръба посока Кулата/, поради ремонт на облицовъчни пана. Участъка е сигнализиран с необходимите пътни знаци. Срок до 17.07.2017 г.\r\nВъведени ограничения по основните пътни направления:\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” – отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на мпс по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Видин: Ограничено движение за тежкотоварни МПС над 12 т между гр. Дунавци и с. Ружинци при км 46+800 в с. Бела САМО в посока Монтана-Видин, поради ремонтни дейности /изграждане на ригола/. \r\nОбходен маршрут: с. Ружинци-Дреновец-Тополовец-Добри дол-Арчар-гр. Дунавци. Ограничението важи само от 09:00 до 18:00 часа със срок до 26.06.2017 г.; област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област Враца: от км 143+164 до км 146+856 – движение с повишено внимание, поради ремонтни дейности. Стесняване на една от лентите за движение. Срок до 31.07.2017 г.; чертите на гр. Враца от км 143+100 до км 143+400, затворено ляво платно за движение по ул „Илинден“ и затворен за движение бул. „Васил Кънчов“ от км 143+400 до км 144+200 – частични ремонтни дейности на асфалтовата настилка. Срок до 30.06.2017г.\r\nОбходен маршрут: \r\n \t- посока Монтана-Враца: ул.“Илинден“ - бул.“Христо Ботев“-бул. „Мито Орозов“- ул. Васил Кънчов\r\nпосока Враца-Монтана: път Обход Враца; Сумер-Враца от км 125+450 до км 143+164 – полагане на хоризонтална маркировка. Стесняване на двете ленти за движение. Срок до 30.06.2017 г.; обход Враца – ремонт на ограничителни системи. Една от лентите е затворена за движение.  Срок 27.06.2017; област София: забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 31.08.2017 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т.; област Кюстендил: п.в. ”Кочериново“ при км 355+564 – движение с повишено внимание през кръговото кръстовище, поради превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срок от 9:00 до 16:00 часа само през делничните дни до 31.07.2017 г.; област Враца: Сумер-Враца км 130+000 до км 143+000 – полагане на хоризонтална маркировка. Стесняване на двете ленти за движение. Срок 27.06.2017 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: област Разград: от км 37+300 до км 93+500 – полагане на хоризонтална маркировка. Срок до 30.06.2017 г.\r\n- път І-3 Гара Бяла-Плевен-Луковит-Коритна-Ябланица-Ботевград: област София: Правец-с. Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Ловеч: Сопот-Абланица от км 24+000 до км 51+000 – движение с повишено внимание поради ремонтни работи – косене по банкети и изсичане на храсти. Срок до 27.06.2017 г.; област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 29.08.2017 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Велико Търново: Куцина-В.Търново от км 90+400 до км 115+000 – ремонт на банкета. Движението на конкретните места ще се регулира от сигналисти. Срок до 30.06.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; Надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: област Сливен: от км. 353+500 до км.365+000 Гурково – Бинкос – движение в едната лента, поради ремонт на асфалтова настилка. Срок до 28.06.17г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.06 2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси Срок до 31.06 2017 г.; област Бургас: въвежда се временна организация на движението през летния сезон по път I-9 Варна-Бургас от км 202+307 /к.к. Слънчев бряг/ до км 229+639 /пътен възел \"Бургас-север\"/, за МПС над 12 т. МПС над 12 тона се пренасочват през път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017 г.; Сл. бряг-Бургас от км 222+849 до км 225+522 – движение на всички МПС с ограничение на скоростта до 50 км/ч, поради изграждане на второ пътно платно. Срок до 30.06.2017 г.\r\nСъстояние на републиканската пътна мрежа:\r\nРемонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-84 Звъничево-Ветрен дол-Велинград-Юндола-Якоруда-о.п. Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 30.06.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.08.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.07.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът II-79 Желязково-Бургас от км 38+000 до км 86+000 – двупосочно движение в една лента, поради ремонт на пътната настилка. Срок 10.07.2017 г.; път III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок 30.06.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: \r\nПът II-79 Желязковo-Константиново от км 38+000 до км 86+000 – косене на тревни площи. Срок 10.07.2017 г.; път II-79 Желязково-Константиново от км 38+000 до км 84+000 – частичен ремонт на пътната настилка. Движение с повишено внимание. Срок до 30.06.2017 г.; път III-539 Вратица-Айтос от км 30+000 до км 44+000 –почистване на окопи и оформяне на банкети. Движение с повишено внимание. Срок до 25.06.2017 г. път III-992 от км 0+000 до км 20+000 в участъка „Отманли-Ясна Поляна” ще се извършват частични ремонтни дейности на асфалтовата настилка. Възпрепятства движението. Срок до 26.06.2017 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът III-904 Долни Чифлик-Гроздьово-Бозвелийско от км 30+000 до км 35+000 – почистване на облицовани канавки. Срок до 31.06.2017 г.; път III-2902 Въглен-Кичево от км 4+000 до км 13+300 – ремонтни дейности на асфалтовата настилка. Движение в свободната от ремонтни дейности лента. Срок до 30.06.2017 г.\r\nОПУ-В. Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: няма.\r\nОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: \r\nПът III-1142 от км 0+000 до км 19+195 между с.Дреновец и с.Костичовци – ремонтни дейности. Срок до 30.06.2017 г. \r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101 от км 0+000 до км 0+350 в чертите на гр. Враца – ремонт на мостово съоръжение. Ограничено е движението на всички МПС. Срок до 30.06.2017 г.\r\nОбходен маршрут: \r\n - за движещите се в посока Криводол – Враца: ул. „Изгрев“ – ул. „Околчица“ – бул. „Мито Орозов“ (път II-15); \r\n- за движещите се в посока Враца – Криводол: бул. „Христо Ботев“ (път III-1002) – бул. „Мито Орозов“ (път II-15).\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 20.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът II-15 Враца - Оряхово км 3+500 до км 77+800 – полагане на хоризонтална маркировка. Стесняване на две от лентите за движение. Срок 30.06.2017 г.;.път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 31.08.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 31.08.2017 г. път III-1306 Горна Пещене – Габаре км 30+500 до км 66+100 – частични ремонти в асфалтовата настилка. Стесняване на едно платно за движение. Срок 30.06 2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец; Срок 30.06.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2017 г.; път ІІІ-4404 Габрово-Дебел дял в участъка от км 10+151 /от разклона за к.к. „Люляците”/ до км 13+807 /до с. Дебел дял/ – затворен за движение на всички МПС, поради пропадане на пътното платно. Срок до 30.06.2017 г.\r\nОбходен маршрут: по път III-4404 Габрово-Гъбене-Музга-Дебел дял.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 30.06.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 30.06.2017 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Дебрене-Стефаново от км 25+830 до км 38+000 – частични ремонтни дейности на асфалтовата настилка. Движение в една лента съобразно пътната организация. Срок 30.06.2017 г.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано-Пелатиково от км 10+000 до км 14+000 – ограничено движение за товарни автомобили над 12 т, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок 31.07.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.07.2017 г.; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 31.07.2017 г.; път ІІІ-637 Трекляно-Драговищица от км 43+000 до км 70+000 – почистване на окопи, профилиране и подравняване на банкети. Стесняване на една от лентите за движение. Срок до 27.06.2017 г.; път III-6372 от км 24+650 до км 33+170 в участъка Косово- Трекляно движение с повишено внимание – профилиране на банкети, направа на скален насип и машинно полагане на плътна асфалтова смес. Стесняване на една от лентите за движение. Сигнализирано с пътни знаци. Срок до 27.06.2017 г. \r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост;\r\nРемонтни дейности: няма.\r\nПът III-507 Кърджали-Чифлик-Мост от км 13+360 до км 13+960 – движение в една лента, поради извършване на строително-ремонтни дейности. Срок до 20.06.2017г.\r\nОПУ-Ловеч: \r\nВременно са въведени следните ограничения за движение на МПС: \r\nПът II-35 Троян-Балканец в чертите на гр. Троян – затворен за движение за всички МПС е мост над р. Бели Осъм при км 83+215, поради деформация на челните стени на моста. Обходен маршрут по общински път през с. Балабанско и с. Терзийско. Срок 30.06.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 31.07.2017 г. \r\nРемонтни дейности: няма.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-101 от км 52+320 до км 53+170 в чертите на село Громшин се въвежда ВОБД на обект: “Реконструкция на вътрешна водопроводна мрежа село Громшин, община Бойчиновци“, като се ограничава движението на всички МПС.\r\nОбходен маршрут: Посока Лехчево-Граница Област Враца – от начало село Громшин по ул. „Ставри Крумов“ – ул. „Цанко Церковски“ , ул. Бенковски , ул. „М-р Костадинов“  до улица „ Христо Ботев“ – Център Громшин. Срок до 25.06.2017 г.; път ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 30.06.2017 г.\r\nРемонтни дейности: \r\nПът ІІІ-8104 Замфирово-Пърличево от км 7+000 до км 7+700 – пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 03.07.2017 г.; път ІІІ-8105 Расово-Медковец от км 0+000 до км 1+000 – движение в една лента, поради ремонтни дейности на асфалтовата настилка. Срок до 26.06.2017 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 08.07.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: няма\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.07.2017 г.\r\nРемонтни дейности: \r\nПът ІІ-63 Трън-Главанови от км 55+000 до км 56+000 – ремонтни дейности на асфалтова настилка. Движението се осъществява в свободната лента Срок: 28.06.2017г; път ІІІ-811 Брезник-Пали лула от км 35+000 до км 40+000 – ремонтни дейности на асфалтова настилка. Движение в една лента. Срок до 30.06.2017 г.\r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123– целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: \r\nПът ІІ-52 надлез на площадка на АЕЦ Белене-Лозица от км 64+500 до км 84+140 – регулирано поетапно движение в едната лента, поради студено асфалтиране /изкърпване/. Срок: до 26.06.2017г. ; път ІІІ-1106 Бръшляница-разклон Коиловци от км 10+000 до км 18+000 – ремонтни дейности на асфалтовата настилка. Срок до 26.06.2017 г. \r\nОПУ-Пловдив:\r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: няма.\r\nОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-51 Дралфа-Чудомир-Лозница  I-2” от км 89+517 до км 93+517 между гр. Лозница и с. Мировец – частичен ремонт на асфалтова настилка. Срок до 30.06.2017 г.; \r\nОПУ-Русе:\r\nВременно са въведени следните ограничения за движение на МПС: \r\nПът ІІ-51 Бяла-Попово в района на гр. Бяла от км 0+858 до км 0+908 – въведен ВОБД по едната лента с дължина 50 м, поради пропадане на подпорна стена, ограничено е и движението на товарни автомобили над 10 т. Ограничението на скоростта е до 30 км/ч.\r\nОбходен маршрут: с. Пет Кладенци-Борово и обратно \r\nРемонтни дейности:\r\nпът III-202 Русе-Щръклево от км 0+000 до км 6+000 – краткосрочни ремонтни дейности. Движението се регулира от сигналисти. Срок до 30.06.2017 г.; път ІІІ-2102 Сливо поле-Борисово-Черешово-Юпер от км 6+000 до км 11+500 – ремонтни дейности на асфалтовата настилка. Движението се регулира от сигналисти. Срок до 30.06.2017 г.; \r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Сливен:\r\nВременно са въведени следните ограничения за движение на МПС: \r\nПът ІІІ-488 Ичера-Сливен от км 19+750 до км 30+000 – затворен за движение за МПС над 10 т. \r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\t\r\nРемонтни дейности: \r\nПът ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г; път ІІІ-863 Оряховец-Баните, от км 30+933 до км 31+793 – изграждане на водопроводна мрежа в чертите на с.Оряховец. Движението на МПС се осъществява двупосочно в дясната лента, съобразно създадената организация на движение. Срок до 28.06.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г. \r\nОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nПът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nПът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 31.08.2017 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: \r\n път ІІІ-801 Вакарел-Белица от км 35+100 до км 38+100 движение с повишено внимание – частични ремонтни дейности. Срок до 26.06.2017 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово; път III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: \r\nПът ІІІ-666 Плодовитово-Оризово от км 2+070 до км 2+265 – стеснение на дясна лента, поради извършване на СМР на пътен възел Плодовитово. Срок до 05.07.2017 г.\r\nОПУ-Търговище:\r\nВременно са въведени следните ограничения за движение на МПС:\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ–7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 20.12.2017 г.\r\nРемонтни дейности:\r\nПът ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 30.06.2017 г.\r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017-06-25", "title": "Актуална пътна пътна обстановка"}
{"url": "http://www.focus-news.net/news/2017/06/25/2408539/predstoyashti-sabitiya-v-stranata-za-25-yuni-agentsiya-fokus.html", "text": "***\r\nОт 10.00 часа в Южния Парк Българското национално радио организира първия летен Радио Парк Фест. На сцената на Голямата поляна ще излязат едни от най-добрите български поп, рок, фънк и хип-хоп изпълнители и популярни водещи от ефира на БНР. \r\n***\r\nОт 14.00 часа, в зала „Мецанин“ (ул. „Ангел Кънчев“ 2 – вход от пл. „Гарибалди“), Синдикална федерация на служителите на МВР ще проведе пресконференция на тема: „Възнагражденията в МВР и кризата в системата. Какви ще са бъдещите действия на СФСМВР?“.\r\n***\r\nОт 16.00 до 19.00 часа пред Народен театър „Иван Вазов“ ще проведе пърформанс на Милен Андреeв „Contact drawing“. \r\n***\r\nОт 18.00 часа на езерото в квартал \"Дружба\" - 1, от южната страна на Дом на културата „Искър“ ще се проведе Литературна вечер, посветена на Вишеградската четворка – съвременна проза от Унгария.\r\n***\r\nОт 19.00 часа на лятната естрада-сцена в Борисовата градина ще се състои концерт на Софийския духов оркестър. \r\n***\r\nОт 10.00 часа ще бъде открита изложба с детски рисунки от Националния конкурс  \"Моят любим герой от творчеството на Елин Пелин“ и детския пленер \"Еко работилници\". Събитията са по повод 140-годишнината от рождението на писателя Елин Пелин.\r\n***\r\nОт 19.00 часа на пл. Акад. Николай Хайтов“ ще започна Втората фестивална вечер на Фестивал на сватбените оркестри и модерни атракции, свързани със сватбените тържества – Асеновград 2017. Тогава ще бъдат наградени най-добрите оркестър, инструменталист и певец.\r\n***\r\nОт 10.00 часа в зала \"Ал Г. Коджакафалията\" на Културен център \"Морско казино\"\r\nще бъде открита изложбата \"Подводен свят - екзотични аквариумни рибки\".\r\n***\r\nОт 18.30 часа на пл. „Тройката“ в Бургас ще „изпълзят“ нетипично големи насекоми. Според запознати, те ще са от вида Phyllocrania paradoxa – богомолка, а на ръст ще достигат 6 метра. Разходката на буболечките е последното атрактивно събитие от тазгодишното издание на фестивала за съвременно изкуство „Включи града“, но и заявка да очаквате от него нови незабравими преживявания догодина.\r\n***\r\nОт 20.00 часа в зала 1 на Фестивален и конгресен център ще се състои концерт на Варненската филхармония, с който ще бъде открита основната програма на Международния музикален фестивал „Варненско лято” 2017.\r\n***\r\nВ околностите на Петропавловски манастир продължава провеждането на XIV-ти  Национален Петропавловски събор на народното творчество.\r\n***\r\nОт 10.00 часа в местността „Леденика“ ще започне втория ден на Националния фолклорен събор „Леденика“. От 13.30 часа ще бъде пресъздаден ритуалът на автентична Северняшка сватба.\r\n***\r\nОт 10.30 часа в село Бараково в двора на бившата книжно-мукавена фабрика, известна като Балабановата фабрика, ще бъде открит музей „Иван Т. Балабанов“. \r\n***\r\nОт 18.30 часа в Цар Симеоновата градина ще се състои концерт на Духов оркестър – Пловдив. \r\n***\r\nОт 19.30 часа в Дома на културата „Борис Христов“ ще се състои гала концерт, с  който ще се закрие 14-ти Международен фестивал за Франкофонска песен „Златен ключ“.\r\n***\r\nОт 10.00 часа на Амфитеатъра в Новия център Под патронажа на евродепутата от ГЕРБ/ЕНП Владимир Уручев и Министерство на културата в Смолян ще се проведе 5-тия Национален фолклорен фестивал на инвалидите.\r\n***\r\nОт 10.30 часа ще се проведе традиционната историческа възстановка „Форсирането на река Дунав и освобождението на Свищов“, с участието на военно формирование 28880 – гр. Белене и доброволци от цяла България, под ръководството на Национален клуб „Традиция“. Събитието е част от честванията за 140-годишнината от освобождението на града.", "date": "2017-06-25", "title": "Предстоящи събития в страната за 25 юни (Агенция „Фокус)"}
{"url": "http://www.focus-news.net/news/2017/06/25/2408540/nimh-dnes-shte-e-predimno-slanchevo-maksimalnite-temperaturi-shte-sa-mezhdu-31-i-36-malko-po-niski-po-morskiya-bryag.html", "text": "Днес ще е предимно слънчево, след обяд в равнините и низините – горещо. Това съобщи за Агенция \"Фокус\" Боряна Маркова, дежурен синоптик в Националния институт по метеорология и хидрология (НИМХ) към Българската академия на науките (БАН). Временни увеличения на облачността ще има в следобедните часове над южните и източните райони. Ще духа слаб, в Източна България - до умерен югоизточен вятър. Максималните температури ще са между 31° и 36°, малко по-ниски ще са по морския бряг.\r\nПо Черноморието ще е предимно слънчево, с временни увеличения на облачността в следобедните часове. Ще духа слаб, до умерен югоизточен вятър. Максималните температури ще са 27-30°. Температурата на морската вода е 21-24°. Вълнението на морето ще е 1-2 бала.\r\nВ планините ще преобладава слънчево време. В следобедните часове ще има временни увеличения на облачността, по-значителни - над Родопите, където е възможно да превали. Ще духа слаб, до умерен северозападен вятър. Максималната температура на височина 1200 метра ще е около 25°, на 2000 метра – около 18°.\r\nАтмосферното налягане е близко до средното за месеца и през деня слабо ще се понижи.", "date": "2017-06-25", "title": "НИМХ: Днес ще е предимно слънчево, максималните температури ще са между 31° и 36°, малко по-ниски - по морския бряг"}
{"url": "http://www.focus-news.net/news/2017/06/25/2408543/vratsa-mitropolit-grigoriy-shte-otsluzhi-arhiereyska-sveta-liturgiya-v-hram-vaznesenie-gospodne.html", "text": "В празничния за християните неделен ден, архиерейска света литургия във Враца ще отслужи Негово високопреосвещенство Врачанският митрополит Григорий, предаде репортер на Агенция \"Фокус\".   \r\nВ храм \"Възнесение Господне\", град Враца, ще бъде  отслужена архиерейска света Литургия. Богослужението ще оглави Негово високопреосвещенство Врачанският митрополит Григорий. \r\nНикола ПЕТКОВ", "date": "2017-06-25", "title": "Враца: Митрополит Григорий ще отслужи архиерейска света литургия в храм \"Възнесение Господне\""}
{"url": "http://www.focus-news.net/news/2017/06/25/2408542/afp-dashteryata-na-prezidenta-na-sasht-donald-tramp-ivanka-e-prizovana-da-dade-pokazaniya-v-sada.html", "text": "Дъщерята на президента Доналд Тръмп, Иванка трябва да даде показания в съда, съобщава AFP.\r\nДелото е повдигнато срещу модната компания на Иванка Тръмп, която е обвинена в нарушаване на авторските права по отношение на дизайна от много известни италиански моделиери. \r\nВ съдебно разпореждане, издадено от петък, районният съдия на Ню Йорк Катрин Форест отхвърли молбата на президента Тръмп, че Иванка е старши служител на Белия дом.  Николай Братанов", "date": "2017-06-25", "title": "AFP: Дъщерята на президента на САЩ Доналд Тръмп Иванка е призована да даде показания в съда"}
{"url": "http://www.focus-news.net/news/2017/06/25/2408545/denyat-25-yuni-v-balgarskata-istoriya.html", "text": "2004 г. \r\nПрезидентът на Република България присъжда орден „Стара планина“ първа степен на проф. Васил Мръчков „за изключително големи заслуги към Република България и във връзка със 70-годишнината от рождението му“.1999 г. \r\nС почти пълно единодушие (3-ма против и 2-ма въздържали се) българският парламент гласува решение, с което дава право на войските на НАТО да използват сухопътното пространство на България за мироопазващата операция в Косово. Късно вечерта въздушен коридор за 6 военни самолета иска и Русия, но Министерството на външните работи отговаря, че това не може да стане по-рано от 5 работни дни, необходими на правителството да вземе такова решение.1991 г. \r\nЗаконът за БНБ я обявява за централна емисионна институция, независима от правителството и отчитаща се пред парламента.\r\nБългарска Народна Банка е първото държавно банково учреждение в България. Основана през 1879 г. в София, БНБ започва да функционира от юни следващата година. Създава клонове в цялата страна. От 1885 г. се превръща в емисионен център, който й дава правото да издава банкноти. Занимава се с краткосрочно и дългосрочно кредитиране на предприятия, отделни търговци, индустриалци и други, както и с отпускане на заеми на общините. Чрез нея страната сключва и външните си заеми. От 1929 г. под натиска на външни финансови сили ограничава кредитирането си само на държавни и частни банки. Тази функция изпълнява до национализацията на банковото дело (1947 г.), когато се обособява в централно звено на банковата система в страната.1975 г. \r\nУстановени са дипломатически отношения между Р. България и Мозамбик.1973 г. \r\nВ периода 25 - 27 юни на официално посещение в България е президентът на Ирак Ахмед Хасан ал Бакр. Подписана е спогодба за разширяване на икономическото, научно-техническото и културното сътрудничество между двете страни.1970 г. \r\nВ периода 25 юни - 3 юли в София се провеждат българо-гръцки разговори и са подписани документи за свързване на енергийните системи на двете страни, за използване на водите на реките, протичащи през териториите на двете страни, и за туризма.1955 г. \r\nИзпратено е писмо на Никита С. Хрушчов, първи секретар на ЦК на КПСС, до ЦК на БКП с информация за преговорите на съветската делегация в Белград от 27 май до 2 юни за нормализиране на отношенията между СССР и Югославия. Същата политика се изисква и от България.\r\nНикита Сергеевич Хрушчов е руски общественик, държавник, висш партиен функционер. Работник и миньор е в Донбас (от 1908 г.), участник е в Гражданската война (1918-1920 г.). Учи известно време в Московската промишлена академия (1929-1931 г.), след което работи в московския партиен апарат (1931-1935 г.). Първи секретар е на московския градски партиен комитет (1935-1938 г.); първи секретар е на ЦК на украинската болшевишка партия (1938 г. - март 1947 г.); ръководител е на украинското правителство (1944-1947 г.). По време на войната като партиен комисар воюва на много фронтове и получава званието генерал-лейтенант (1943 г.). От декември 1949 г. е секретар на ЦК на ВКБ , от 1939 г. е член на Политбюро. Като висш партиен функционер има отношение към организацията и провеждането на масовите репресии срещу партийни, държавни и военни функционери в навечерието на II световна война и след нея. След смъртта на Й. В. Сталин Хрушчов заема неговата длъжност. През февруари 1956 г. организира разобличаването му и разкрива ужасите на неговата диктатура пред света в доклад на закрито заседание на ХХ конгрес на КПСС . Хрушчов започва ликвидирането на “култа към личността на Й. В. Сталин”. Опитва се да въведе демократизъм в тоталитарната социалистическа система и да съчетае демокрацията в обществото с т. нар. демократичен централизъм и с монопола на комунистическата партия върху политическата власт и ръководството на обществото и държавата. Като използва възможностите на плановата икономика, Хрушчов се опитва да активизира земеделието и СССР да изпревари САЩ в селскостопанското производство; хвърля огромни средства за разработване и усвояване на нови земеделски земи в Казахстан. Във външната политика проявява инициатива и постига сближаване със САЩ, при което се постига разбирателство по някои въпроси на световния мир и международната сигурност. След ХХ конгрес на КПСС освобождава всички политически затворници, осъдени по времето на “култа към личността”. Въвежда определен ред и започва да осъществява контрол върху работата на органите за държавната сигурност. Под ръководството на Никита Хрушчов се създават условия за творческа свобода на интелектуалците.По-късно той се намесва в дейността на творческата интелигенция. Свален е от длъжност и е пенсиониран по решение на Октомврийския пленум на ЦК на КПСС (1964 г.).1947 г. \r\nПрофесор Георги Наджаков е избран за ректор на Софийски университет \"Св. Климент Охридски\".\r\nГеорги Стефанов Наджаков е български физик и откривател, обществен и държавен деец, академик (от 1945 г.), член-кореспондент на Гьотингенската академия на науките (от 1940 г.), член на Американската асоциация за напредък на науката (от 1965 г.). Роден е на 8 януари 1897 г. в гр. Дупница. Завършва физика и математика в Софийски университет “Св. Климент Охридски” (1920 г.), специализира в Париж в лабораторията на Пол Ланжвен (1925-1926 г.) и в института \"Радиум\" в Сорбоната при Мария Склодовска-Кюри. Доцент е от 1927 г., професор е по физика от 1932 г., ръководител е на Катедрата по експериментална физика (1937-1962 г.), декан е на Физико-математическия факултет (1939-1940 г., 1944-1947 г.), ректор е на Софийски университет “Св. Климент Охридски” (1947-1951 г.). Основател е и е директор на секцията за научна апаратура и специални проблеми към Физическия институт при Българската академия на науките (1946-1971 г.). Подпредседател е на Българската академия на науките (1947-1959 г.), председател е на Физико-математическото дружество в България, един от основателите е и е член на научния съвет и постоянен представител на България в Обединения институт за ядрени изследвания в Дубна. Съосновател е и е член на Пъгуошкото движение на учените (1958 г.) и на Световното движение за защита на мира, член е и е почетен председател (1970-1981 г.) на Световния съвет на мира. В областта на физиката открива \"фотоелектретното състояние на веществатавата\" (докладва на 22 юни 1937 г. пред Френската академия на науките, в България откритието е узаконено едва през 1981 г., вписано е в Държавния регистър на откритията и изобретенията под № 1. Името на Георги Наджаков е записано първо в Златната книга на българските изобретатели и откриватели), т. е. фотоелектричния ефект при диелектрици и полупроводници (Ефект на Наджаков-Андрейчин) и перманентната фотоелектрична поляризация при диелектрици (1937 г.). Автор е на около 120 оригинални научни статии, студии и трудове. Носител е на златен медал за мир \"Фредерик Жолио-Кюри” (1967 г.). Умира на 24 февруари 1981 г.1933 г. \r\nОрганизирана е полицейска блокада на София за изземване на оръжието от ВМРО.\r\nВътрешната македонска революционна организация (ВМРО) е националнореволюционна организация на македонските българи, създадена през есента на 1919 г. от Тодор Александров, Петър Чаулев и ген. Александър Протогеров. Ръководителите й са привърженици на идеята за присъединяване на Вардарска и Беломорска Македония към България, но поради нейното поражение в Първата световна война (1914–1918 г.) приемат идеята на Вътрешната македонска революционна организация (ВМРО) за автономия на Македония.1923 г. \r\nМинистрите от кабинетите Гешов-Данев и Малинов-Костурков са освободени от Шуменския затвор.1923 г. \r\nНародовластническият български земеделски съюз на Коста Томов издава \"Позив\" за възстановяване на БЗНС. На 5 юли и БЗНС-Стара Загора на Димитър Драгиев издава подобно окръжно.\r\nБългарският земеделски народен съюз (БЗНС) е политическа организация на селячеството, образувана през декември 1899 г. До 1902 г. има професионално–просветителски характер, след което се превръща в политическа партия. Обявява се като защитник на дребните селски стопани и отстоява тезата за самостоятелна водеща роля на селячеството. Възприема съсловния принцип, според който българското общество се дели на съсловия, основното от които е селското. Поради това България трябва да се управлява именно от това население. В редовете на партията могат да членуват всички селяни, независимо от имущественото състояние. Съюзът се стреми към ограничаване на едрото земевладение и към създаване на кооперативни сдружения. Обявява се категорично срещу личния режим на княз Фердинанд I и води борба за укрепване на конституционно-парламентарното управление на страната. Разнородният социален състав на съюза обуславя съществуването на различни политически течения.1913 г. \r\nПо време на Междусъюзническата война Втора армия води отбранителни боеве срещу гръцките войски в Рупелското дефиле.\r\nПърви полски артилерийски полк води сражения със сърбите при Чуковец, Голям стан, Стрешир, Македония.\r\nПо време на Междусъюзническата война повече от 130 първи граждани на Куманово са пребити, изтезавани, а голяма част от тях впоследствие - убити от сръбските окупационни власти, установени в града.\r\nНишавският епископ Иларион, временно управляващ Дебърската епархия е хвърлен в затвора от сръбските власти, заради нежеланието си да премине към Сръбската православна църква.\r\nПо време на Междусъюзническата война в сражения срещу сръбските войски, загиват опълченците от 6-та Охридска дружина на Македоно-одринското опълчение: Фелдфебел Георги Стефанов и ефрейтор Ангел Талев от Крушево, редниците Димче Йорданов, Здраве Георгиев, Йордан Иванов, Иван Кръстев,Иван Димитров, Илия Котев, Иван Пулев, Михаил Танев, Никола Костов, Петър Лешков,Стефан Янакиев, Спас Георгиев, Спасе Житошанчето от Крушево, Иван Георгиев, Мито Христоманов, Наке Андонов, Пандо Григоров от Струмица, Диме Георгиев и Дончо Спасов от Кашино, Битолско, Стоян Секулов, Секула Георгиев, Лазар Николов от Ракитница, Крушевско, Стоян михайлов и Сокол Стоянов от Брезово, Крушевско, Стефан Цветков от Корнца, Крушевско, Спас Богданов от Света, Крушевско, Наум Николов, Александър Николов, Кирко Атанасов и Киро Петров от Цер, Кичевско, Никола Чобанов от Горно Илино, Крушевско, Никола Стоянов и Коста Кръстев от Долни дивяци, Крушевско, Мито Велянов от Сопотница, Битолско, Миле Донев от Вардин, Крушевско, Кръсто Мицов от Върбяни, Прилепско, Йордан Китанов от Обрежани, Прилепско, Йордан Илиев от Закла, Крушевско, Иван Николов и Алекси Илиев от Горни Дивяци, Крушевско, Здраве Велев от Вогяни, Крушевско, Георги Наумов от Отчути, Костурско, Васил Богоев от Селце, Прилепско, Веле Настев от Брезово, Крушевско, Богой Нешков от Крушица, Кичевско, Богдан Траянов от Радево, Крушевско, Атанас Петков от Селце, Крушевско, Атанас Гугулянов от Валандово.1906 г. \r\nВ местността “Куртев камък” в сръбска засада загива околийският войвода на Прилепско Георги Ацев (1883 - 1906), дългогодишен деятел на ВМРО, воювал срещу турския аскер, сръбските и гръцките чети.1905 г. \r\nВ сражение с турския аскер между Куклица и Пендек на връх Видин, заедно с 13 четници, загива войводата Атанас Димитров – Бабата (1875 - 1905). Войводата на ВМОРО е роден в село Синитево, Пазарджишко. През 1901 година е помощник-войвода в Тиквешката чета, по-късно става и самостоятелен войвода. Участва в Аферата \"Мис Стоун\" заедно с Христо Чернопеев, Яне Сандански, Сава Михайлов, Кръстьо Асенов и Андон Кьосето. По време на Илинденско-Преображенското въстание (1903) с четата си действа в Кратовско.1880 г. \r\nСъздаден е Националният статистически институт.\r\nНСИ се занимава с набиране, обработване и предоставяне на точна информация за цялостното социално и икономическо състояние и развитие на страната.\r\nПървите институции, извършващи системна статистическа дейност в България, са Статистическата служба към Отдела за вътрешни работи на Временното руско управление (1877-1879 г.) и Статистическото отделение към Министерството на правосъдието (1880-1883 г.).1863 г. \r\nВ Цариград излиза първият брой на в. „Гайда”. Издател и редактор на в. \"Гайда\" е Петко Славейков. Вестникът излиза два пъти месечно и струва 2 бели меджидиета.На тази дата са родени:1975 г. \r\nРодена е Нина Николина - българска поппевица. С музика се занимава от 3-годишна, участва в детски хор. През 1980 г. учи пиано и солфеж, през 1994 г. завършва Музикалното училище в Плевен, специалност \"Народно пеене\" и \"Контрабас\". В периода 1989-1994 г. има сценични изяви и записи в БНР и БНТ. Висше образование завършва в Академията за музикално и танцово изкуство в Пловдив, където през 1998 г. се дипломира с две специалности – \"Ръководител на народни състави - дирижиране на хор и оркестър\" и \"Музикална педагогика\". Като студентка Нина Николина издава първия си албум с автентични народни песни с модерен аранжимент. Има множество участия във фолклорни фестивали: Дания (1990 г.); Финландия (1991 г.); Румъния (1992 г.); Белгия (1994 г.); Eгипет (1996 г.); Италия (1996 г.); Франция (1997 г.); Англия (1998 г.); Испания (1999 г.); Португалия (1999 г.) и др. От 1997 г. до 2000 г. работи в твшоу \"Хъшове\". През 1999 г. излиза вторият й самостоятелен албум \"Слънчоглед\" (съдържа 15 традиционни фолклорни песни от всички краища на България). През октомври 2000 г. участва с група \"ТБС\" в Международен джазфестивал в София с песните \"Излел е Дельо Хайдутин\" и \"Лале ли си, зюмбюл ли си\" в джазаранжимент. В края на 2001 г. излиза третият й албум \"С отворени очи\", в който е налице синтез между отделни музикални жанрове и електронна звучност.1930 г. \r\nВ Хасково е роден актьорът и режисьор Георги Черкелов. Завършва ВИТИЗ през 1956 г. В киното дебютира през 1961 г. - “Последният рунд” (1961 г.). Черкелов е майстор на отрицателния персонаж (въпреки че играе с успех и положителни роли). Неговите герои са хладнокръвни и рационални, умни и талантливи, независимо че често защитават обречена кауза (“Ричард II”, “Тази малка земя”, “Страшният съд” и др. в театъра). Филми: “На тихия бряг” (1963 г.), “Смърт няма” (1963 г.), “Невероятна история” (1964 г.), “Приключение в полунощ” (1964 г.), “До града е близо” (1965 г.), “Цар и генерал” (1966 г.), “Мълчаливите пътеки” (1967 г.), “Бялата стая” (1968 г.), “Светът е малък” (1968 г.), “Семейство Калинкови” (тв, 1968 г.), “На всеки километър” (тв, 1969 г., 1972 г.), “Шарен свят” (1971 г.), “Странен двубой” (1971 г.), “Демонът на империята” (тв, 1971 г.), “Очакване” (1973 г.), “Иван Кондарев” (1974 г.), “Зарево над Драва” (1974 г.), “Трудна любов” (1974 г.), “На живот и смърт” (тв, 1974 г.), “Сватбите на Йоан Асен” (тв, 1975 г.), “Човекът, който донесе дъжд” (тв, 1975 г.), “Изгори, за да светиш!” (тв, 1976 г.), “Допълнение към ЗЗД” (1976 г.), “Студеното сърце” (тв, 1977 г.), “Юлия Вревска” (1978 г.), “Топло” (1978 г.), “Черешова градина” (1979 г.), “Хан Аспарух” (1981 г.), “Най-тежкият грях” (1982 г.), “Спирка “Берлин” (тв, 1982 г., и режисьор), “Съдията” (1986 г.), “Константин Философ” (1983-1986 г.), “Под игото” (тв, 1991 г.), “Страшният съд” (тв, 1993 г.), “Търкалящи се камъни” (1995 г.), “Закъсняло пълнолуние” (1996 г.), “Стъклени топчета” (1999 г.), “Версенжеторикс” (1999 г.).1909 г. \r\nВ Ловеч е роден Димитър Тодоров Димов – български писател-белетрист. Следва право в Софийски университет “Св. Климент Охридски”, завършва ветеринарна медицина (1934 г.). Работи като участъков лекар в провинцията. Специализира хистология на нервната система в Испания. От 1953 г. е професор във ВССИ \"Г. Димитров\". Автор е на повече от 20 научни труда. Председател е на Съюз на българските писатели (1964-1966 г.). Майстор е на психологическия и социалния роман. Произведения: \"Поручик Бенц\" (1938 г.), \"Осъдени души\" (1945 г.), \"Тютюн\" (1951 г.), \"Жени с минало\" (1960 г.) и др.На тази дата умират:1979 г. \r\nВ София умира Георги Савов Дръндаров - български писател и драматург. Завършва право в Софийски университет “Св. Климент Охридски” (1920 г.). Работи като чиновник. Публикува за пръв път стихотворения през 1914 г. Известен е като драматург. Повечето му пиеси са с историческа тематика и са поставяни в провинциални театри. Две негови пиеси се играят на сцената на Народния театър през 1933 г. Автор е на произведения за деца. Някои съчинения: \"Болярите и пустинножителят\" (1934 г.), \"Страхиловата майчица\" (1934 г.), \"Злато\" (1939 г.), \"Тайната\" (1949 г.), \"Велчова завера\" (1960 г.) и др.1927 г. \r\nВ София умира Боян Николов Пенев - български историк и критик, член на Българската академия на науките (1918 г.). Завършва Славянска филология в София. Професор е в Софийски университет “Св. Климент Охридски” по славянски литератури. Член е на Съюза на българските писатели. Творец е с разностранни познания и интереси; най-добрият познавач е на полската литература и култура. Печата в сп. \"Мисъл\", \"Периодическо списание\", \"Свободно мнение\", \"Златорог\" и др. Отделни издания: \"Посоки и цели при проучване на новата ни литература\" (1910 г.), \"Г. С. Раковски. Живот и дейност\" (1917 г.), \"Сръбският шовинизъм\" (издадена на френски език през 1916 г.), \"П. Р. Славейков. Живот и творчество\"(1919 г.), \"Начало на Българското възраждане (1918 г.), \"История на новата българска литература\", т. 1-4 (1931-1936 г.).1923 г. \r\nВъв Варна умира Херменгилд Вацлав Шкорпил - български археолог. Брат на К. Шкорпил. Завършва Политехниката в Прага и в университета в Лайпциг. Гимназиален учител е в Пловдив, Сливен, София, Русе и Варна (1880-1906 г.). Председател е на Археологическото дружество във Варна (1901-1923 г.).1876 г. \r\nВ родния му град е обесен Стефан Пешев. Той е роден е Севлиево през 1854 г., изявява се като виден деец на националноосвободителното движение. Стефан Пешев е председател на местния революционен комитет, той е главният организатор на Априлското въстание в Севлиевско през 1876 г.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни”", "date": "2017-06-25", "title": "Денят 25 юни в българската история"}
{"url": "http://www.focus-news.net/news/2017/06/25/2408541/sofiya-prodalzhava-yunskoto-izdanie-na-festivala-sofiya-disha-2017.html", "text": "Днес ще се проведе вторият ден на юнското издание на Фестивала София Диша 2017. Това съобщиха от пресцентъра на Столична община. За първа година фестивалът за градска култура, който ежегодно затваря знакови софийски улици за движението на автомобилите и ги отваря за изкуството на младите артисти, ще се проведе на една локация - площад „Св. Александър Невски“. Събитието се провежда в съботи и недели от месеците юни и август: 24, 25 юни и 26, 27 август. Причината за промяната е подготовката на столицата за председателството на Европейския съвет през 2018 г. и желанието на организаторите по време на форума да представят младите български таланти от различни сфери на изкуствата. Локацията на фестивала и през тази година ще бъде разделена на тематични зони: в „Творческа зона“ ще има прожекции на филми, изложби, голяма музикална сцена и литературни четения и представяния на книги; в „Детската зона“ са съсредоточени всички забавления за деца от различни възрасти; в „Спортната зона“ ще има свободен достъп до различни спортни съоръжения, както и уроци на открито и демонстрации; в „Базарната зона“ ще вземат участие български дизайнери и художници приложници. В новата зона „България“ ще бъдат представени български традиционни занаяти, музика и танци.\r\nАкценти от програмата на София Диша за 24 и 25 юни:\r\nТворческа зона:\r\n- Кинопавилион: прожекция на новата Лятна програма на фестивала за късометражно кино Future Shorts от 17:00 ч, 19:00 и 20:30 ч.;\r\n- Музикална сцена: смесица от перуанска музика и джаз с Ritmos Negros; „Вокализирай това“ – проект на Миша Илиев, представящ интересни изпълнители, изучаващи поп-рок пеене; най-новото попълнение в музикалния лейбъл Homeovoxmusic, младата и талантлива VICK; Остава; Точка БГ, балканска психеделия с Котарашки, рок музика с младата българска банда Innerglow и др.\r\n- Мобилна книжарница – „Думи на 4 гуми“ ще срещне гостите на фестивала с писателите: Димитрис Георгиев, Емануил А. Видински, Рене Карабаш, Милен Русков, Михаил Вешим, Васил Панайотов, Константин Трендафилов; Димана Йорданова, Петър Чухов ,Николай Терзийски, Иво Сиромахов и др.;\r\n- Артбук България представят изложба на 50 български артисти, работилница за създаване на „завършен герой за игра от 3D модел до анимация;\r\nДетска зона:\r\n- Творчески работилници по програмиране за деца със SoftUni Kids; роботика с MindHub; Джагадамба ще представят приключения за развиване на креативността\r\nу децата; Образователна програма на DigitalKidZ® Клуб е базирана върху игровия метод и подкрепя децата да развият своята емоционална интелигентност и дигитална грамотност; музиката на Radio Family и др.\r\nСпортна зона ще представи демонстрации и уроци по: йога, айкидо, джу джуцу, джодо и айдо и карате.\r\nФестивалът за градска култура „София диша” е част от Календара на културните събития на Столична община. Фестивалът популяризира по иновативен начин централните софийски улици, спомогна за развитието на техния самостоятелен образ и зададе посока на реализирането им като запазени марки за столицата.", "date": "2017-06-25", "title": "София: Продължава юнското издание на Фестивала София Диша 2017"}
{"url": "http://www.focus-news.net/news/2017/06/25/2408544/smolyan-vtoriyat-den-na-natsionalniya-folkloren-festival-na-horata-s-uvrezhdaniya-shte-se-provede-v-grada.html", "text": "Вторият ден на Националния фолклорен фестивал на хората с увреждания ще се проведе в Смолян, съобщиха от пресцентъра на Община Смолян. Проявата се организира от фондация „Център за устойчиво развитие, образование и напредък“ в Неделино. Фестивалът се се провежда с финансовата подкрепа на Агенцията за хора с увреждания и е под патронажа на евродепутата Владимир Уручев. Петият национален фолклорен фестивал за хора със специфични потребности е под надслов „Открий себе си и мечтай!“. \r\nПроявата има състезателен характер и участниците се оцененяват от професионално жури. Регламентът на изпълненията включва 2 групови песни, един дует и едно соло. Учacтват гpyпи oт Cъpбия, Maĸeдoния и Гъpция.", "date": "2017-06-25", "title": "Смолян: Вторият ден на Националния фолклорен фестивал на хората с увреждания ще се проведе в града"}
{"url": "http://www.focus-news.net/news/2017/06/25/2408526/xinhua-v-albaniya-se-provezhdat-parlamentarni-izbori.html", "text": "В Албания днес, на 25 юни се провеждат парламентарни избори. В събота в страната премина ден на избирателна тишина, предаде Хinhua.\r\nНа изборите участват 18 политически партии и коалиции, които се борят за 140 места в парламента. Основните съперници са влизащите в управляващата коалиция Албанска социалистическа партия и Социалистическото движение за интеграция и основната опозиционна Демократична партия на Албания.\r\nМинистър-председателят Еди Рама, председател на социалистите иска да бъде преизбран и то без нуждата от сключване на коалиция, посочвайки по време на предизборната кампания водените от него реформи, прокарващи пътя към началото на преговорите за присъединяването на страната в ЕС. \r\nАлбанците ще ходят да гласуват в избирателни секции, разположени в 12 региона. Право на глас имат 3,45 млн. албанци, от които 1,12 млн. живеят в чужбина. Повече от 300 международни наблюдатели ще присъстват на избирателния процес в страната. Около 6000 полицейски служители ще следят реда по време на изборите.  Виктор Турмаков", "date": "2017-06-25", "title": "Xinhua: В Албания се провеждат парламентарни избори"}
{"url": "http://www.focus-news.net/news/2017/06/25/2408546/sofiya-vavedena-e-organizatsiya-na-dvizhenieto-za-provezhdane-na-traditsionniya-sabor-na-kv-gorublyane.html", "text": "Въведена е организация на движението за провеждане на традиционния събор на кв. „Горубляне“, район „Младост“, в столицата. Това съобщиха от пресцентъра на Столична община. В почивните дни е създадена необходимата организация за скъсяване маршрута на автобусна линия № 112 до района на читалище „Васил Левски“, кв. „Горубляне“, като при необходимост или промяна в пътната обстановка се възстановява движението.", "date": "2017-06-25", "title": "София: Въведена е организация на движението за провеждане на традиционния събор на кв. „Горубляне“"}
{"url": "http://www.focus-news.net/news/2017/06/25/2408549/sofiya-vavedena-e-vremenna-organizatsiya-na-dvizhenie-za-stroitelstvoto-na-metroto-ot-metrodepo-zemlyane-do-ul-montevideo.html", "text": "Въведена е временна организация на движение за строителството на метрото от метродепо „Земляне” до ул. „Монтевидео” в София, съобщиха от пресцентъра на Столична община. \r\nДо 24.00 часа е забранено движението на пътни превозни средства в двете посоки по бул. „Президент Линкълн” между бул. „Овча купел” и ул. „Крушовски връх”. \r\nДо 25 декември се променят маршрутите на автобусни линии № 11 и 60 – от бул. „Никола Мушанов” на кръстовището с ул. „Житница” надясно по ул. „Житница”, ул. „Зеленика” надясно по бул. „Президент Линкълн” и по маршрутите си двупосочно. Закриват се съществуващите автобусни спирки с код 0351 и с код 0352 „Бул. Овча купел” и с код 2029 и с код 2030 „Ул. Лиляче” на бул. „Президент Линкълн”. Автобусите ще спират на съществуващи спирки с код 2031 и с код 2032 „Ул. Лиляче” на ул. „Зеленика”.", "date": "2017-06-25", "title": "София: Въведена е временна организация на движение за строителството на метрото от метродепо „Земляне” до ул. „Монтевидео”"}
{"url": "http://www.focus-news.net/news/2017/06/25/2408550/denyat-25-yuni-v-svetovnata-istoriya.html", "text": "2016 г. \r\nИсландия гласува за нов президент. Избран е 48-годишният историк Гудни Йоханесон - независим кандидат, който до този момент е стоял далеч от политиката. Йоханесон получава 39,1 на сто от гласовете, а на второ място остава независимата кандидатка Хала Тоумасдотир с 27,9 на сто от гласовете.2014 г. \r\nВ Либия се провеждат парламентарни избори при крайно ниска избирателна активност. От 1.5 млн. регистрирани избиратели са гласували по-малко от 500 000 души. В цели градове не са откривани избирателни секции. Вечерта в Бенгази радикални ислямисти от групировка „Бригади 17“ атакуват военна колона на Либийската национална армия, при която загиват трима войници и седем са ранени.2013 г. \r\nЕмирът на Катар Хамад бин Халифа Ал Тани се отрича от престола в полза на сина си Тамим бин Хамад Ал Тани.2013 г. \r\nЗа министър-председател на Чехия е назначен икономистът Иржи Руснок след скандала с Петър Нечас и началничката на кабинета Яна Нагьова. Нагьова е използвала военното разузнаване за незаконно следене на съпругата на бившия премиер. В ареста са още бившият шеф на военното разузнаване Ондржей Паленик, политикът Петър Тлухорж - бивш шеф на парламентарната група на Гражданската демократическа партия (ГДП), Иван Фукса - бивш министър на земеделието, Марек Шрайдър и Олдржих Тихи - депутати от ГДП.2012 г. \r\nИспания и Кипър се обръщат официално към ЕС за финансова помощ.2011 г. \r\nВ Москва либералната партия на народната свобода „За Русия без произвол и корупция“ събира на демонстрация над 2000 човека, които скандират лозунгите: „Избори без опозиция са престъпление“ и „Долу Путин и Медведев!“.2004 г. \r\nС Решение на Съвета на министрите на външните работи на ОЧИС, датата 25 юни става Ден на Организацията за черноморско икономическо сътрудничество (ОЧИС).1993 г. \r\nСъстои се сватбата на киноактрисата Джулия Робъртс и кънтри музиканта Лайл Ловет, които се развеждат през март 1995 г.\r\nДжулия Робъртс е родена на 28 октомври 1968 година в САЩ. Първата й роля е през 1988 г. в комедията \"Тhe Mystic Pizza\"; следва роля в \"Стоманени магнолии\" (1989 г.), за която е номинирана за \"Оскар\". През 90-те години на ХХ в., след участието й в \"Хубава жена\" на режисьора Гари Маршал, Джулия Робъртс е сред най-харесваните от публиката и скъпоплатените холивудски киноактриси. През 2000 г. получава \"Оскар за най-добра актриса\" за ролята в \"Ерин Брокович\" на Стивън Содърбърг. Филмография: \"Хук\" (1991 г.), \"Играчът\" (1992 г.), \"Версия “Пеликан\" (1993 г.), \"Прет-а-порте\" (1994 г.), \"Мери Райли\" (1995 г.), \"Сватбата на най-добрия ми приятел\" (1997 г.), \"Теория на конспирацията\" (1997 г.), \"Втора майка\" (1998 г.), \"Нотинг Хил\" (1999 г.), \"Булката беглец\" (1999 г.), \"Мексиканецът\" (2001 г.), \"Любимците на Америка\" (2001 г.), \"Бандата на Оушън\" (2001 г.), \"Full Frontal\" (2002 г.), \"Confessions of a Dangerous Mind\" (2002 г.), \"Mona Lisa Smile\" (2003 г.) и др.1991 г. \r\nПоследните съветски войски напускат Чехословакия 23 години след нахлуването на войските на Варшавския договор.\r\nВаршавският договор е договор за сътрудничество и взаимна помощ, сключен между Албания, България, ГДР, Полша, Румъния, СССР, Унгария и Чехословакия. Той е подписан по време на Варшавското съвещание на 14 май 1955 г. Варшавският договор е военнополитически отбранителен съюз на европейски социалистически страни, сключен за срок от 20 години, с автоматическо продължаване за следващите 10 години за държавите, които не денонсират договора една година преди изтичане на срока. Влиза в сила на 5 юни 1955 г. Албания не участва в работата на органите на договора (след 1962 г.) и обявява за неговата денонсация (1968 г.). При създаването на съюза е обявен стремежът на страните участнички за създаване на система за колективна безопасност в Европа, за водене на активна политика, която осигурява мира и безопасността, за задълбочаване на дружбата, сътрудничеството и взаимната помощ между народите в съответствие с принципите за независимост и суверенитет на държавите. Държавите участнички във Варшавския договор се задължават в съответствие с Устава на ООН да се въздържат в международните отношения от заплаха със сила или използването й и да разрешават всички спорове с мирни средства, като се консултират помежду си по всички важни международни въпроси. Висш ръководен орган на съюза е Политическият консултативен комитет. Създава се обединено командване на въоръжените сили; главнокомандващ обединените въоръжени сили и началник на Обединения щаб, който се намира в Москва, е съветски офицер. По-късно са създадени Комитет на министрите на отбраната (1969 г.), Комитет на министрите на външните работи (26 ноември 1976 г.) и Обединен секретариат. Независимо от високоотговорните декларации в документите на съюза, неговите въоръжени сили неведнъж постигат целите си с насилствени методи. През 1956 г. Съветският съюз, с въоръжена намеса във вътрешните работи на Унгария, ликвидира въоръжения бунт на унгарския народ срещу комунизма за защита на демокрацията и правата на човека. През 1968 г. страните членки на Варшавския договор (без Румъния) изпращат войски в Чехословакия, за да спрат започналия демократичен процес и създаване на условия за демократично развитие на чехословашко общество. По време на своето съществуване Варшавският договор и неговите обединени въоръжени сили се използват за поддържане на напрежението между Източна и Западна Европа. Прекратен е на 1 юли 1991 г.1991 г. \r\nРепублика Хърватия и Словения обявяват своята независимост от Югославия. Поставено е началото на четиригодишна гражданска война.1988 г. \r\nПодписана е декларация на Съвета за икономическа взаимопомощ (СИВ) и Европейската икономическа общност (ЕИО) за взаимно признаване и сътрудничество.\r\nСъветът за икономическа взаимопомощ е междуправителствена организация за икономическо и научно-техническо сътрудничество, основана през 1949 г. от България, Полша, Румъния, СССР, Унгария и Чехословакия. По-късно се присъединяват Албания (до 1961 г.), ГДР, Монголската народна република, Куба, Виетнам. Съществува до 1991 г.1950 г. \r\nЗапочва войната в Корея, след като армията на Северна Корея пресича 38-ия паралел. Войната продължава до 27 юли 1953 г.1910 г. \r\nВ Париж се състои премиера на балета “Жар птица” от Игор Стравински, посрещнат с голям успех.\r\nИгор Фьодорович Стравински е руски музикант, един от най-големите съвременни композитори, “гражданин на света”. През своя дълъг творчески път създава огромен брой произведения във всички области на музиката. Учи пиано от детските си години, като гимназист изучава теория на музиката, а по-късно е ученик на Римски-Корсаков. Първите зрели творби на Стравински са една симфония, вокалната сюита “Фавнът и овчарката” и оркестровата пиеса “Фойерверк”. През 1908 г. се запознава със С. Дягилев (1872-1929 г.), тогава редактор на сп. “Светът на изкуството”, а по-късно и организатор на “Руските сезони” в Париж. Оттук творческият път на композитора в продължение на много години е свързан с неговата трупа “Руски балет”. По поръчка на Дягилев композиторът написва последователно трите си балета: “Жар-птица” (1910 г.), “Петрушка” (1911 г.) и “Свещена пролет” (1913 г.). Творчеството му се дели на три периода. Неговият авторски каталог е извънредно богат и съдържа произведения от всички жанрове: оперите “Славеят”, “Сватба”, “Мавра”, “Едип цар”, “Животът на негодника”, както и творби в смесени жанрове: “История на войника”, “Приказка за лисицата, петела, котарака и овена” и др. Създава 7 балета, между които “Пулчинела”, “Агон”, “Аполон”, “Игра на карти”, “Целувката на феята” и др. Популярни са и неговите симфония в до, симфония в 3 части, симфония на палмите; оркестрови пиеси, камерна музика и др. През последните 2 десетилетия от живота си работи с Робърт Крафт.1906 г. \r\nВ местността “Куртев камък” в сръбска засада загива околийският войвода на Прилепско Георги Ацев (1883 - 1906), дългогодишен деятел на ВМРО, воювал срещу турския аскер, сръбските и гръцките чети.1876 г. \r\nОтрядът на полковник Джордж Къстър е разбит от сиуксите и шайените при Литъл Биг Хорн. Поражението е едно от най-тежките за американските гранични отряди при завладяването на Дивия запад.1857 г. \r\nИзлиза стихосбирката на Шарл Бодлер “Цветя на злото”.\r\nШарл Бодлер е роден през 1821 година в Париж. Той е виден представител на декадентството. На български език са преведени \"Естетически и критически съчинения\" (1976 г.) и \"Цветя на злото\" (1984, 1993 г.).1842 г. \r\nВлашкият княз Александър Гика (1834 – 1842) нарежда осъдените по Втория браилски бунт гръцки поданици да бъдат предадени на гръцкия консул.1503 г. \r\nКорабът на Христофор Колумб претърпява крушение край бреговете на Ямайка.\r\nХристофор Колумб е роден в Генуа през 1451 година. Той е италиански мореплавател. През 1476-1484 г. живее в Лисабон и на португалските острови Мадейра и Порту Санту. Като се базира на античното учение за сферообразната форма на Земята и на неверни изчисления на учени от ХV в., той съставя проект за западния, според неговото мнение най-кратък морски път от Европа до Индия. През 1485 г., след като португалският крал отхвърля неговия проект, Колумб се завръща в Кастилия, където с поддръжката на андалуски търговци и банкери организира правителствена океанска експедиция.\r\nПървата експедиция се провежда от 1492-1493 г. и включва корабите “Санта Мария”, “Пинта” и “Ниня” (екипаж от 90 души). Те потеглят на 3 август 1492 г. от Канарските острови, пресичат Атлантическия океан в субтропичния пояс и достигат до остров Сан Салвадор от Бахамския архипелаг, където Колумб акостира на 12 октомври 1492 г.. От 14 до 24 октомври посещава редица острови от Бахамския архипелаг, а от 28 октомври до 5 декември открива и изследва участък от североизточното крайбрежие на остров Куба. На 6 декември достига остров Хаити. През нощта на 25 декември флагманският кораб “Санта Мария” засяда на риф, но екипажът се спасява. Корабът “Ниня” завършва изследването на северните брегове на Хаити и на 15 март 1493 г. Колумб се завръща с него в Кастилия.\r\nВтората експедиция се провежда от 1493 г. до 1496 г. и се състои от 17 кораба с повече от 1 500 души екипаж. На 3 ноември 1493 г. открива островите Доминик и Гваделупа, а след това на северозапад - още около 20 от Малките Антилски острови, на 19 ноември - остров Пуерто Рико, след което акостира на северния хаитянски бряг. От 12 до 29 март 1494 г. в търсене на злато извършва завоевателен поход във вътрешността на Хаити. На 5 май 1494 г. открива остров Ямайка, а след това архипелага Хардинес дела Рейна, полуостров Сапата и о-в Пинос. От 19 август до 15 септември 1494 г. изследва южния бряг на Хаити. През 1495 г. продължава завоюването на острова. На 10 март 1496 г. отпътува от Хаити и на 11 юни се завръща в Кастилия.\r\nТретата експедиция се провежда от 1498 г. до 1500 г. и се състои от 6 кораба, 3 от които Колумб повежда през Атлантическия океан, и на 31 юли 1498 г. открива остров Тринидат, навлиза от юг в залива Пария, открива устието на р. Ориноко и п-в Пария, с което слага началото на откриването на Южна Америка. През 1500 г. е арестуван по донос и е изпратен в Кастилия, където е освободен. Четвъртата експедиция се провежда от 1502 г. до 1504 г. и включва 4 кораба, с които на 15 юни 1502 г. Колумб достига остров Мартиника, на 30 юни - Хондураския залив, от 1 август 1502 г. до 1 май 1503 г. - карибските брегове на Хондурас, Никарагуа, Коста Рика и Панама до залива Ураба. На 25 юни 1503 г. претърпява корабокрушение до остров Ямайка. Помощта от Санто Доминго идва след една година. В Кастилия Христофор Колумб се завръща на 7 ноември 1504 г.На тази дата са родени:1956 г. \r\nВ Струмица е роден вторият президент на Република Македония Борис Трайковски (1956 - 2004). Трайковски заева поста президент на Република Македония, от 15 декември 1999 година до 26 февруари 2004 година. \r\nТрайковски се дипломира в Правния факултет на Скопския университет в Скопие през 1980 година, специализира икономическо право и трудово право. До 1997 г. година е ръководител на правната служба на строителното предприятие Слобода в Скопие, от 1997 г. до 1998 г. е шеф на Кабинета на градоначалника на община Кисела Вода – Скопие, а от 21 декември 1998 г. е заместник-министър на външните работи на Република Македония в дясно-центристкото правителство на Любчо Георгиевски. Той е председател на Комисията за външнополитически отношения на ВМРО-ДПМНЕ, главен политически съветник за външна политика на председателя на ВМРО-ДПМНЕ, член на Председателството на неправителствената организация Паневропейско движение за Република Македония. Член е на международната конференция: \"Разрешаване на конфликти\" със седалище в Атланта, САЩ, участвува на многобройни международни конференции с тема разрешаване на конфликти, религиозна толерантност, религиозна свобода, бил е председател на младежката организация на Обединената методистка църква в Югославия повече от 12 години. \r\nБорис Трайковски умира на 26 февруари 2004 г. при самолетна катастрофа. На борда на самолета пътуват общо 9 души – двама пилоти, двама души от личната охрана на президента, съветникът му за връзките с обществеността Димка Божкович, както и съветниците Ристо Блажевски и Анита Лозановска. В него пътува и един човек от македонското външно министерство. Самолетът се разбива в планините близо до град Мостар, 15 минути преди да кацне.1923 г. \r\nРоден е Ватрослав Мимица – хърватски сценарист, режисьор, критик и журналист. Завършва медицина, занимава се с литература. По време на Съпротивата е комисар на партизанска бригада. Дебютира в игралното кино с “В бурята” (1952 г.), отличаващ се с дълбок психологизъм и метафоричност. С обособяването на Загребската школа в анимацията става един от водещите творци. Анимационните му филми са изразителни и духовити. Темата им е отчуждението на човека в съвременната действителност. В игралното кино снима “Прометей от остров Вишевице” (1964 г.), “Понеделник или вторник” (1966 г.), “Кая, аз ще те убия” (1967 г.), “Ще те убия” (1967 г.), “Случай” (1969 г.), “Храненик” (1970 г.), “Македонската част от ада” (1972 г.), “Селски бунт” (1973 г.), “Селяшка буна” (1975 г.), “Последният подвиг на лейтенант Облак” (1978 г.), “Страхиня Банович” (1981 г.), “Соколът” (1981 г.). Сред анимационните му филми се открояват: “Плашило” (1957 г.), “При фотографа” (1958 г.), “Сам” (1959 г.), “Яйцето” (1960 г.), “Инспекторът се завръща вкъщи” (1960 г.), “Малка хроника” (1962 г.).1903 г. \r\nРоден е английският писател Джордж Оруел (1903 - 1950). Истинското му име е Ерик Артър Блеър. Става световноизвестен с романа антиутопия \"1984\".1894 г. \r\nРоден е Херман Оберт - германски конструктор, един от основоположниците на ракетната техника. Работи в Румъния, Австрия, Германия, Италия и САЩ. Участник в създаването на първия американски изкуствен спътник на Земята и на някои ракети. От 1958 г. живее в Западна Германия (бивша). Автор е на трудове по теория на полета на ракетите. Един от основоположниците е на Немското дружество за ракетна техника и космически полети (от 1963 г. дружеството носи неговото име).1864 г. \r\nРоден е Валтер Нернст - германски физик и физико-химик. Лауреат на Нобелова награда за физика за 1920 г. Следва в университетите в Цюрих, Берлин, Грац и Вюрцбург (1883-1887 г.). Специализира при Л. Болцман и Ф. Колрауш. От 1890 г. е частен доцент, от 1891 г. е професор в Гьотингенския университет; основава физико-химичен институт към университета (1896 г.). Професор е в Берлинския университет (1902-1933 г.), директор е на Института по химия (1905-1922 г.) и на Института по физика (1924-1933 г.) към университета. Нернст е един от основоположниците на съвременната физико-химия. Установява връзката между подвижността на йоните и коефициента на дифузия на електролитите (1888-1889 г.), което му служи за основа при създаването на теорията за електродвижещите сили на галваничните елементи. Открива закона за разпределението (закон на Нернст за разпределението, 1890 г.). Изследва топлинните процеси при ниски температури и формулира принцип (теорема на Нернст, 1906 г.), съгласно който изменението на ентропията на телата се стреми към нула, ако тяхната температура се стреми към нула. Неговият принцип не произтича от първия и втория принцип на термодинамиката и нерядко се нарича трети принцип на термодинамиката. Синтезира амоняк от азот и водород при високи температури и под налягане, като използва манган за катализатор (1905-1907 г.). Публикува изследвания върху общи въпроси от космологията и физическото описание на Вселената.1860 г. \r\nРоден е Гюстав Шарпантие - френски композитор. Завършва Парижката консерватория (1887 г., ученик на Масне). Развива традициите на френската лирическа опера. Най-популярното му произведение е операта “Луиза” (1900 г.), създадена по негово либрето. Автор е на операта “Жулиен” (“Картина на парижките нрави”, 1913 г.); симфоничната сюита “Италиански впечатления” (1890 г.), преработена през 1913 г. в балет; вокалния цикъл “Цветя на злото” по Шарл Бодлер (1895 г.) и др.На тази дата умират:1997 г. \r\nУмира френският океанограф, режисьор и подводен изследовател Жак-Ив Кусто (1910 - 1997). От 1957 г. е директор на Океанографския музей в Монако. Заедно с Е. Гаян изобретява акваланга. Първият му късометражен филм - “На дълбочина 18 метра” (1943) се радва на голям успех. Снима научнопопулярни филми, завладяващи със своята фантазия: “Отломки от крушението” (1945), “Дневник на плаването” (1950), “Червено море” (1952), “Морски музей” (1953), “В света на безмълвието” (1956), “Свят без слънце” (1965), “Живот в Ледовития океан” (1974) и др.1882 г. \r\nВ Москва умира Михаил Дмитриевич Скобелев - руски военачалник, генерал от пехотата. В похода срещу Хива в Средна Азия (1873-1876 г.) е началник на наказателната експедиция против метежите в Кокандското ханство и след това - генерал-губернатор на Ферганска губерния (1876 г.). Участва в Руско-турската война (1877-1878 г.); показва изключителни способности на командир и голяма храброст. По време на втория щурм на Плевен (18 (стар стил) и 30 (нов стил) юли 1877 г.) командва казашка бригада. За блестящата победа при Ловеч (3 септември 1877 г.) е произведен генерал-лейтенант. По време на третия щурм на Плевен успешно превзема редутите в южната част на Плевен, но не получава подкрепления и отстъпва с цената на много жертви. След това става командир на 16 дивизия и с нея осъществява трудния зимен преход през Стара планина. В сражението при Шейново (27-28 декември 1877 г. – 8-9 януари 1878 г.) осигурява разгрома на турската армия. Като командир на авангарда на руската армия превзема Одрин и през февруари 1878 г. – Сан Стефано. След войната е командир на корпус. През 1880-1881 г. е началник на т. нар. Ахал-текинска експедиция, по време на която Туркмения е присъединена към Руската империя.1861 г. \r\nУмира султан Абдул Меджид (1839-1861 г.). За негов наследник е провъзгласен брат му Абдул Азис (1861-1876 г.).\r\nАбдул Меджид е 31-ият султан на Османската империя. Наследява баща си Махмуд ІІ. Абдул Меджид прави опити да централизира управлението и да модернизира армията в Османската империя, но не постига особен успех. През по-голямата част от управлението му с голямо влияние се ползва Мустафа Решид паша. Абдул Меджид издава Гюлханския хатишериф от 1839 г. и Хатихумаюна 1856 г.. При управлението му Империята, в съюз с няколко европейски държави, постига успех във водената срещу Русия Кримска война.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни”", "date": "2017-06-25", "title": "Денят 25 юни в световната история"}
{"url": "http://www.focus-news.net/news/2017/06/25/2408548/afp-poveche-ot-120-zhertvi-i-100-raneni-v-pakistan.html", "text": "Пакистанските власти съобщиха за повече от 123 жертви и над 100 ранени в пожар на петролен танкер, пише AFP.\r\nОчаквайте подробности.", "date": "2017-06-25", "title": "AFP: Повече от 120 жертви и 100 ранени в Пакистан"}
{"url": "http://www.focus-news.net/news/2017/06/25/2408547/vratsa-provezhda-se-vtoroto-izdanie-na-natsionalen-sabor-ledenika.html", "text": "За втора поредна година, във Врачанския Балкан се провежда Национален фолклорен събор „Леденика“, съобщиха от пресцентъра на Община Враца. Събитието, което събира хиляди любители на българските традиции и обичаи се организира от Общината. Целта на фестивала е да се съхранят хилядолетните традиции на българския народ и запазят културните ценности.\r\nВ програмата на второто издание на Национален събор „Леденика“ участват групи и изпълнители за автентичен и обработен фолклор от различни етнографски области на България. Специални гости на второто издание на Събора са народните певици сестрите Мария и Магдалена Филатови, Берковската духова музика, Мъжка фолклорна група „Огражденска четворка”, Светлин Миланов.\r\nКулминацията на Националния фолклорен събор „Леденика“, който започна на 24 юни, ще бъде пресъздаването на автентична Северняшка сватба, като ритуалът ще бъде представен от 13.30 часа днес. Младоженците, които избраха да се венчаят са д-р Ивайло Тодоров и Мария Спасова. Докторът е стоматолог и е от Мездра, а Мария е главен асистент д-р в Института по полимери към Българска академия на науките, и е от София.\r\nТази година Съборът събира и десетки майстори и занаятчии, които ще представят свои уникални творби и изделия - ръчно изработени сувенири от вълна, чанти, торби, тъкани килими и черги, национални носии, ризи, български народни музикални инструменти, реплики на стари български накити – нагръдници, пафти, битова керамика. \r\nЗа най-малките посетители на Събора са предвидени много изненади и забавления. Чрез „Игри от миналото“ децата могат да се запознаят с детството на своите бабите и дядовци.", "date": "2017-06-25", "title": "Враца: Провежда се второто издание на Национален събор „Леденика“"}
{"url": "http://www.focus-news.net/news/2017/06/25/2408551/dobrich-hv-natsionalna-sreshta-na-mladi-baletni-izpalniteli-anastas-petrov-se-provezhda-v-grada.html", "text": "Осемнадесетата национална среща на млади балетни изпълнители „Анастас Петров” се провежда в ДТ „Йордан Йовков” в Добрич под патронажа на кмета на Община град Добрич Йордан Йорданов. Тя се организира и провежда от фондация „Международен балетен конкурс - Варна”, с любезното съдействие на Министерство на културата, Община град Добрич и Драматичен театър \"Йордан Йовков\". Това съобщиха от пресцентъра на Община град Добрич. Проявата е включена в Програмата на мерките за закрила на деца с изявени дарби за 2017 г. Изпълнителите получили Голямата награда „Анастас Петров”, І-ва, ІІ-ра и ІІІ-та награда в Група „Б” Младша възраст до 18 годишна възраст ще получат от Министерство на културата едногодишна стипендия. В тазгодишното издание са допуснати за участие 40 състезатели - 3 от Старша възраст и 37 от Младша възраст. Участниците се състезават в две възрастови групи: старша (от 20 до 26 години) и младша възраст (от 14 до 19 години). Конкурсът се провежда в два състезателни тура.\r\nПредседател на журито е доц. Ясен Вълчанов – премиер солист на Софийската опера и балет, балетен педагог в НБУ-София и НАТФИЗ „Кръстьо Сарафов“. Той е първият носител на Голямата награда на името на Анастас Петров от 1982 г., лауреат на Международния балетен конкурс-Варна 1983 г;\r\nЧленове на журито са:\r\n- Сара - Нора Кръстева - ръководител на балета на Софийската опера и балет. През 2016 г. е наградена с най-високото отличие на Министерство на културата „Златен век” за изключително големи заслуги в развитието и популяризирането на българската култура и изкуство;\r\n- Марта Петкова - примабалерина на Софийската опера и балет, носителка на Голямата награда на името на Анастас Петров от 2001 г. на Международния балетен конкурс - Варна 2002 г., печели специалната награда на Силвия Ко, Япония за перспективен млад танцьор;\r\n- Росен Канев - премиер солист на Софийската опера и балет, носител на Трета награда от Националния балетен конкурс „ Анастас Петров” 1993 г., удостоен с „Кристална лира” 2001 г. на Съюза на българските музикални и танцови дейци и наградата „Анастас Петров“ 2012 г. за педагогическа дейност. \r\n- Любомир Кацаров - премиер солист, балетен педагог в НУИ \" Добри Христов\" Варна, преподавател в катедра „Хореография” на Варненския свободен университет „Черноризец Храбър”. Със своята партньорка Екатерина Илиева през 1964 г. откриват първия в света Международен балетен конкурс във Варна. \r\nЗа днес предвидена следната програма:\r\n- 09:30 часа - втори тур, класическа и съвременна хореография;\r\n- 18:00 часа - закриване, обявяване на наградите, гала концерт на лауреатите и финалистите.", "date": "2017-06-25", "title": "Добрич: ХVІІІ Национална среща на млади балетни изпълнители \"Анастас Петров\" се провежда в града"}
{"url": "http://www.focus-news.net/news/2017/06/25/2408553/sofiya-ot-dnes-se-vazstanovyava-dvizhenieto-po-ul-rezbarska.html", "text": "От 00.00 часа днес е възстановено за постоянно движението на автомобили по дясната лента на ул. „Резбарска” и кръстовището ул. „Резбарска” - ул. „Макгахан” в София, съобщиха от пресцентъра на Столична община. Организация на движението бе променена във връзка с ремонт на топлопровод по ул. „Макгахан”.", "date": "2017-06-25", "title": "София: От днес се възстановява движението по ул. „Резбарска“"}
{"url": "http://www.focus-news.net/news/2017/06/25/2408552/stara-zagora-knyaz-aleksandr-trubetskoy-i-ruski-istoritsi-sa-na-poseshtenie-v-grada.html", "text": "В Стара Загора на посещение са Дмитрий Володихин, Петр Мультатули и княз Александр Трубецкой от 24 юни 2017 г. Те посещават паметни места свързани със събитията от 1877 – 1878 г. Това съобщиха от пресцентъра на Община Стара Загора. От 11.00 часа днес те ще посетят Музея на религиите и ще разгледат изложбата „Знаци на свободата и героизма“. Там ще се проведе дискусия, посветена на Руско-турската освободителна война 1877-1878 г., с участието на Дмитрий Володихин, Петр Мультатули, княз Александр Трубецкой и акад. Константин Косев.", "date": "2017-06-25", "title": "Стара Загора: Княз Александр Трубецкой и руски историци са на посещение в града"}
{"url": "http://www.focus-news.net/news/2017/06/25/2408557/sofiya-vavezhda-se-organizatsiya-na-dvizhenieto-za-obsluzhvane-na-grad-buhovo.html", "text": "Въвежда се организация на движението за обслужване на град Бухово. Това съобщиха от пресцентъра на Столична община. Днес се скъсява маршрута на автобусни линии № 117 и № 90, като автобусите обръщат посоката на движение на кръстовището на бул. „Никола Бонев“ и ул. „Захари Попов“и ул. „Богдан Дечев“ в град Бухово за целия ден.", "date": "2017-06-25", "title": "София: Въвежда се организация на движението за обслужване на град Бухово"}
{"url": "http://www.focus-news.net/news/2017/06/25/2408534/tass-izborite-v-albanskiya-parlament-shte-preminat-v-obstanovka-na-silno-protivostoene-mezhdu-vlastite-i-opozitsiyata.html", "text": "Парламентарни избори ще преминат днес, на 25 юни в Албания. Първоначално те трябваше да се проведат на 18 юни, но във връзка със сложната политическа ситуация те бяха изместени. Около 3,5 млн. гласоподаватели ще могат да дадат гласа си между 7:00 и 19:00 часа местно време (8:00 и 20:00 часа), предаде ТАСС.\r\nИзбирателната кампания се провежда в напрегната обстановка. Министър-председателят и лидер на управляващата Албанска социалистическа партия Еди Рама обръща внимание на проведените реформи, целящи началото до края на годината на преговорите за влизането на страната в ЕС. На свой ред опозиционните партии още през февруари обявиха бойкот на работата на парламента, обвинявайки правителството, че иска да фалшифицира резултатите от изборите. \r\nИзход от наложилата се ситуация стана майското споразумение между Рама и председателя на основаната опозиционна Демократическа партия на Албания Лулзим Баша, постигнато с посредничеството на САЩ и ЕС. \r\nСпоред резултатите от последните социологически проучвания АСП е подкрепяна от 52% от гражданите, докато ДПА от едва 43%. ЦИК на страната е допуснала до изборите кандидати от 18 партии и коалиции, чиито представители трябва да формират 140-местен парламент.  Виктор Турмаков", "date": "2017-06-25", "title": "ТАСС: Изборите в албанския парламент ще преминат в обстановка на силно противостоене между властите и опозицията"}
{"url": "http://www.focus-news.net/news/2017/06/25/2408558/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус” от Планинска спасителна служба (ПСС) при Българския червен кръст (БЧК). В планините времето е ясно и тихо. По билата духа слаб вятър. Сутрешните температури в планините са от 8 до 15 градуса. На Витоша работят кабинковият лифт и Драгалевският лифт. На Боровец- кабинковият лифт и лифт „Ситняково“. На Пампорово работят първа, втора и четвърта въжени линии. От ПСС съветват туристите да излизат в планината само с необходимата екипировка и внимателно да подбират своите маршрути, съобразно възможностите си и климатичните условия. \r\nНяма регистрирани инциденти с туристи през изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017-06-25", "title": "ПСС: Добри са условията за туризъм в планините"}
{"url": "http://www.focus-news.net/news/2017/06/25/2408554/kmetat-na-smolyan-nikolay-melemov-praznikat-ramazan-bayryam-e-sachetal-v-sebe-si-lyubov-i-radost-semeyna-toplina-i-proshka-vyara.html", "text": "Празникът Рамазан Байрям е съчетал в себе си любов и радост, семейна топлина и прошка, вяра. Това се казва в поздравителен адрес по повод Рамазан Байрям от кмета на Смолян до районния мюфтия, мюсюлманските настоятелства и всички мюсюлмани в Общината, изпратен от пресцентъра на Община Смолян.\r\nПубликуваме пълния текст на поздравлението без редакторска намеса:\r\n„Уважаеми господин районен мюфтия, уважаеми мюсюлмани, oсобено ми е приятно да Ви поздравя най-топло и искрено с големия мюсюлмански празник Рамазан Байрям!\r\nТози празник е съчетал в себе си любов и радост, семейна топлина и прошка, вяра, която ни дава стимули за работа и активност, стремеж към богоугодни дела, уважение към родителите и ближните ни, милосърдие и съпричастност към нуждаещите се. Нека са много добрите Ви дела, усмивките на децата Ви и щастието край семейното огнище. На всички Вас и вашите близки, пожелавам много здраве и лично щастие, всеотдайност, енергия и воля за реализиране на добрите Ви начинания. Посрещнете празника с достойнство и оптимизъм и знайте, че доброто винаги се възнаграждава с добро!\r\nЧестит празник!“.", "date": "2017-06-25", "title": "Кметът на Смолян Николай Мелемов: Празникът Рамазан Байрям е съчетал в себе си любов и радост, семейна топлина и прошка, вяра"}
{"url": "http://www.focus-news.net/news/2017/06/25/2408556/kyustendil-prodalzhava-yubileynoto-deseto-izdanie-na-praznika-na-chereshata-v-grada.html", "text": "Община Кюстендил, съвместно с Институт по земеделие – Кюстендил, организира юбилейно десето издание на Празника на Черешата 2017. Това съобщиха от пресцентъра на Община Кюстендил. Празникът на Черешата 2017, който започна на 24 юни, ще продължи от 10.00 часа днес с изложба-базар на череши и черешови произведения, изложение на занаятчии и производители, арт-работилница за деца. \r\nГост на празника ще бъде Иван Звездев, който ще вземе участие в Кулинарната надпревара „Череши в кухнята” от 12.00 часа в Градинката пред Община Кюстендил.\r\nПрограмата продължава с втората част на Фолклорен празник „Черешчица род родила” от 13.30 часа, последван от обявяване на резултатите от кулинарната надпревара.", "date": "2017-06-25", "title": "Кюстендил: Продължава юбилейното десето издание на Празника на Черешата в града"}
{"url": "http://www.focus-news.net/news/2017/06/25/2408536/albanian-daily-news-albanski-mitnicheski-sluzhitel-e-arestuvan-zaradi-opit-za-pokupka-na-glasove.html", "text": "Албанската полиция е арестувала в събота вечерта в северния град Вермош служител на митниците, след като го залавя с избирателен списък и крупна сума пари , предаде  Albanian Daily News.\r\nПолицията от град Шкодра посочва, че парите е трябвало да се разпределят сред местните законодатели, за да гласуват за определена партия на провеждащите се на 25 юни парламентарни избори. Виктор Турмаков", "date": "2017-06-25", "title": "Albanian Daily News: Албански митнически служител е арестуван заради опит за покупка на гласове"}
{"url": "http://www.focus-news.net/news/2017/06/25/2408560/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-26-yuni.html", "text": "„Софийска вода” временно ще прекъсне водоснабдяването в някои части на столицата на 26 юни 2017 г. (понеделник), съобщиха от пресцентъра на водоснабдителното дружество.\r\nВъв връзка с подмяна на сградно водопроводно отклонение на ул. „Латинка“ , кв. „Челопечене“ ,  се налага спиране на водоподаването от 10:00  до 18:00 часа на клиентите на „Софийска вода”, живеещи в района на:\r\n- ул. „Яне Стоянов“, ул. „Латинка“, ул. „Лесновска“, ул. „Карашка“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Яне Стоянов“ пред ОДЗ 58.\r\nВъв връзка с подмяна на сградно водопроводно отклонение на ул. „Шуманец“ , с. Панчарево ,  се налага спиране на водоподаването от 10:00  до 14:00 часа на клиентите на „Софийска вода”, живеещи в района на:\r\n- ул. „Шуманец“ от 01 до №21, ул. „Капитан Петко войвода“ от №1 до №3.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Шуманец“ ъгъла с ул. „Капитан Петко войвода.\r\nВъв връзка с изграждане на сградно водопроводно отклонение на бул. „Никола Петков“ , кв. „Горна баня“ ,  се налага спиране на водоподаването от 9:00  до 16:00 часа на клиентите на „Софийска вода”, живеещи в района на:\r\n- бул. „Никола Петков“ от№169 до №177.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Никола Петков“ №173.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017-06-25", "title": "„Софийска вода” временно ще прекъсне водоснабдяването в някои части на столицата на 26 юни"}
{"url": "http://www.focus-news.net/news/2017/06/25/2408559/stara-zagora-gradat-e-domakin-na-balkaniada-po-voleybol-za-momcheta.html", "text": "До 28 юни Стара Загора е домакин на Балканиада по волейбол за момчета под 17 години. Това съобщиха от пресцентъра на Община Стара Загора.\r\nЕто и програма за срещите от Балканиадата:\r\n- 25 юни, неделя:\r\n11:00 ч. Молдова - Румъния\r\n13:30 ч. Босна и Херцеговина - Македония\r\n16:00 ч. Сърбия - България\r\n18:00 ч. Черна гора - Турция\r\n- 26 юни, понеделник:\r\n11:00 ч. 3-ия от Група А – 4-ия от Група Б\r\n13:30 ч. 3-ия от Група Б – 4-ия от Група А\r\n16:00 ч. 1-ия от Група Б – 2-ия от Група А\r\n18:30 ч. 1-ия от Група А – 2-ия от Група Б\r\n- 27 юни, вторник:\r\n11:00 ч. Мач за 7-о място\r\n13:30 ч. Мач за 5-о място\r\n16:00 ч. Мач за 3-о място\r\n18:30 ч. Финал.", "date": "2017-06-25", "title": "Стара Загора: Градът е домакин на Балканиада по волейбол за момчета"}
{"url": "http://www.focus-news.net/news/2017/06/25/2408562/bbc-vlastite-na-pakistan-saobshtiha-za-poveche-ot-123-zhertvi.html", "text": "BBC: Властите на Пакистан съобщиха за повече от 123 жертви и над 100 ранени в пожар на петролен танкер в пакистанския град Бахаалпур, пише .\r\nНай-малко 123 души са жертвите при пожара, избухнал в пакистанското  пристанището  Бахаалпур.\r\nСпоред BBC, танкерът се е преобърнал поради превишена скорост и по-късно се е запалил.  Николай Братанов", "date": "2017-06-25", "title": "BBC: Властите на Пакистан съобщиха за повече от 123 жертви"}
{"url": "http://www.focus-news.net/news/2017/06/25/2408555/sofiya-vavedena-e-vremenna-organizatsiya-na-dvizhenieto-vav-vrazka-s-festivala-sofiya-disha.html", "text": "Въведена е временна организация на движението във връзка с фестивала „София диша“. Това съобщиха от пресцентъра на Столична община. \r\nДо 24.00 часа се забраняват престоят и паркирането на пътни превозни средства, както следва:\r\n- на пл. „Св. Александър Невски”;\r\n- на ул. „Оборище” между бул. „Васил Левски” и ул. „Г.С.Раковски”;\r\n- на ул. „Дунав” между ул. „Московска” и ул. „Оборище”;\r\n- на ул. „11-ти август” между ул. „Московска” и ул. „Оборище”;\r\n- на ул. „15-ти ноември” между пл. „Св. Александър Невски” и бул. „Цар Освободител”.\r\nДо 24.00 часа се забранява влизането на пътни превозни средства, както следва:\r\n- по ул. „Оборище” между бул. „Васил Левски” и ул. „Г. С. Раковски”;\r\n- по ул. „Дунав” между ул. „Московска” и ул. „Оборище”;\r\n- по ул. „11-ти август” между ул. „Московска” и ул. „Оборище”;\r\n- по ул. „15-ти ноември” между пл. „Св. Александър Невски” и бул. „Цар Освободител”.", "date": "2017-06-25", "title": "София: Въведена е временна организация на движението във връзка с фестивала „София диша“"}
{"url": "http://www.focus-news.net/news/2017/06/25/2408563/kzp-kak-da-osigurim-bezopasno-lyato-na-detsata-si-dokato-karat-trotinetki-roleri-i-skeytbordi.html", "text": "Как да осигурим безопасно лято на децата си, докато карат тротинетки, ролери и скейтборди, съветват от Комисията за защита на потребителите (КЗП). Лятото означава ваканция с дълги и безгрижни дни. Когато времето е топло и децата не са на училище, те прекарват повече време навън. Едни от любимите им занимания в междублоковите пространства и в парковете са да карат ролери, тротинетки и скейтборди. Това е не само забавно, но и полезно, защото помага на подрастващите да развият чувство за баланс и координация и допринася за гъвкавостта им. \r\nВажно е обаче изделията да бъдат безопасни, както и да се експлоатират и поддържат съобразно дадените от производителя указания. В противен случай може да се стигне до нараняване, а дори и до по-тежки инциденти. Европейската система за обмен на информация за опасни стоки на територията на Общността RAPEX отчита, че през миналата година рискът от нараняване изпреварва дори химическия и с дял от 25% излиза на първо място сред всички останали, които застрашават потребителите при употребата на неотговарящи на утвърдените стандарти продукти. Същевременно, по данни на организацията с нестопанска цел SAFEKIDS, всяка година близо един милион деца по света загиват от нараняване и почти всяка от тези трагедии може да бъде предотвратена. Затова е от значение при покупката на подобни артикули родителите да обърнат внимание на няколко основни момента. Преди всичко – на опаковката и върху самото изделие трябва да е посочен номерът на стандарта за безопасност. Това гарантира, че при изработката са спазени всички изисквания, както по отношение на вложените материали, така и на конструкцията с цел да се сведат до минимум рисковете при употреба. \r\nЗадължителна е и информацията за максимално допустимото тегло на ползвателя на продукта. Скейтбордите и ролковите кънки, например, са два класа: Клас А (за тегло от 20 kg до 100 kg) и Клас В (за тегло от 20 kg до 50 kg). Тротинетките за лица от 20 kg до 50 kg са два вида – класифицирани като играчки за домашна употреба и като спортно оборудване за каране по обществени пътища и пътеки. \r\nЧаст от задължителната информация е името на производителя или вносителя, както и търговската марка. Идеята е потребителят да бъде наясно от кого купува и най-важното – кой носи отговорността за качеството и безопасността на продукта. Необходимо е да има и препоръка за използване на защитна екипировка.   \r\nИма някои външни белези, по които лесно може да се установи дали един скейтборд например би представлявал опасност за потребителя. Ако горната повърхност на дъската не е покрита с предотвратяващ подхлъзване материал или над нея има издадени части, рискът от инцидент е значителен. Предпоставка за произшествие биха били и остри ъгли и ръбове. Според стандартите за безопасност външната линия на дъската трябва да е със заоблени ръбове с минимален радиус от 10 mm. Освен това е задължително всички краища на скейтборда, които влизат в контакт с тялото при каране, да са безопасни и оформени така, че да не причиняват наранявания. \r\nСкейтбордите, ролерите и тротинетките трябва да бъдат придружени с инструкции за употреба. Те следва да информират потребителя за правилните техники за управление и спиране, както и за това, че може да се кара само по плоски, чисти и сухи повърхности и задължително с предпазни средства за коленете, лактите и главата. Трябва да се акцентира и върху необходимостта от регулярна проверка относно това дали всички съединителни елементи са здраво закрепени и не са счупени. Важно още е да има предупреждения за евентуално ограничаване на употребата с оглед изискванията за безопасност на пътя. Задължителни са  указания за сервиз и поддръжка. Контролните органи следят на пазара да се предлагат само безопасни продукти, придружени със задължителната информация за правилна употреба и поддръжка. По отношение на скейтбордите, ролерите и тротинетките за лица над 20 kg проверките се извършват от Комисията за защита на потребителите. Тези за деца под 20 kg се квалифицират като играчки и за тях компетенциите са на Държавната агенция за метрологичен и технически надзор. При установяване на несъответствие стоките се изтеглят от пазара, в случай че не е било спряно разпространението им още преди да попаднат в търговската мрежа. Издава се и заповед за забрана повторното им пускане на пазара.  \r\nОт КЗП посочват, че когато сте сигурни, че сте закупили за детето си безопасен скейтборд, тротинетка или ролер, е важно да спазвате стриктно дадените от производителя указания за употребата и поддръжката. Полезно е да имате предвид и някои основни съвети за безопасност на експертите: \r\n- Задължително децата трябва да бъдат с каска, предпазители за китките, лактите и коленете. Предложете им сами да ги изберат, за да ги носят с удоволствие; \r\n- Гладките повърхности без пукнатини и дупки са най-безопасни. Рисковано е карането в близост до трафика и много наранявания се случват именно на улицата; \r\n- Препоръчително е да се кара през деня и при добро време, тъй като тогава има по-голяма видимост за всички участници в движението и съответно рискът от възникването на инцидент е по-малък; \r\n- Важно е децата да не бъдат оставяни без надзор от възрастен, докато карат. Имайте предвид, че повечето деца до 6-годишна възраст нямат добре развито чувство за координация;\r\n- Трябва да сте наясно с уменията на детето, преди да го насърчите да кара тротинетка, кънки или скейтборд;\r\n- Защитното оборудване, инструкциите и обучението намаляват вероятността от нараняване.", "date": "2017-06-25", "title": "КЗП: Как да осигурим безопасно лято на децата си, докато карат тротинетки, ролери и скейтборди"}
{"url": "http://www.focus-news.net/news/2017/06/25/2408566/premierat-boyko-borisov-pozdravyava-balgarskite-myusyulmani-po-povod-ramazan-bayram.html", "text": "Министър-председателят Бойко Борисов поздравява българските мюсюлмани по повод празника Рамазан Байрам. Той отправя към всички своите пожелания за здраве, благополучие, спокойствие и разбирателство в домовете. Това съобщиха от правителствената информационна служба. „В България ценим толерантността между хората и държим на добрите взаимоотношения между представителите на различните вероизповедания, споделяме празниците си и се подкрепяме взаимно в трудните дни. Вярвам, че проявената по такива поводи съпричастност и мъдрост могат да бъдат част от нашето ежедневие“, отбелязва премиерът. По думите му, като отстояваме добрите човешки отношения и уважението в обществото, ще имаме не само повод за гордост, но и повече възможности за всички български граждани да живеят по-добре.", "date": "2017-06-25", "title": "Премиерът Бойко Борисов поздравява българските мюсюлмани по повод Рамазан Байрам"}
{"url": "http://www.focus-news.net/news/2017/06/25/2408565/korneliya-ninova-bsp-boyko-borisov-obeshtava-sled-tova-ne-izpalnyava-tova-e-tezhak-gryah-v-politikata.html", "text": "Бойко Борисов обещава, след това не изпълнява – за мен това е тежък грях в политиката. Това каза лидерът на БСП Корнелия Нинова в „Събуди се“ по Нова телевизия. Тя даде пример с неизпълнените обещание за 1000 души в МВР и 6000 в Министерство на отбраната, както и това, че във всяко село ще има полицай. Лидерът на БСП разкритикува Бойко Борисов, че не спазва обещанията си. По думите й това е тежък грях за политиката. Според нея Борисов не уважава институциите и определи това като „катастрофално за премиер“. „Пряката му намеса в съдебната система е доказателство за неуважение на институциите и на властите“, коментира тя. „Предстои председателство, премиерът има много международни прояви, което е добре. Поемат се ангажименти там, но българският парламент получава информация от чуждите медии за неговите позиции. Имаме ли позиции за квота на бежанци? Поели ли  е ангажимент да имаме квота? Какво е поел той като ангажимент за България? Някой знае ли?“, попита лидерът на БСП.  По отношение на борбата с корупцията лидерът на БСП коментира, че е много важно какви са  правомощията и състава на органа за борба срещу нея. „Ако си спомняте в предишния закон на Кунева имаше предвиден орган с много неуточнени правомощия и много възможности за злоупотреби. Трябва да търсим работещо нещо. Трябва да намерим 15 души в държавата мъже или жени, които да не са по никакъв начин обвързани и зависими“, посочи Нинова. По думите й хората в този орган трябва да се подчиняват единствено на убеждението си и на закона. Според нея политическата класа няма воля за борба с корупцията. Тя подчерта, че БСП ще поведе битката срещу паралелната държава докрай. Във връзка с това дали руският президент Владимир Путин ще дойде в България, Нинова коментира, че това, което знае от президента Румен Радев е, че е поканен и има ангажимент да дойде.  „Смятам, че е добре дошъл и заради повода, и заради това, че трябва двустранните отношение между България и Русия да минат периода на охлаждане“, коментира Нинова.", "date": "2017-06-25", "title": "Корнелия Нинова, БСП: Бойко Борисов обещава, след това не изпълнява –  това е тежък грях в политиката"}
{"url": "http://www.focus-news.net/news/2017/06/25/2408564/nikolina-uzunova-edinstveniyat-ni-konkurent-na-pazara-na-rozovo-maslo-e-turtsiya-no-bezsporen-lider-kato-kachestvo-e-balgarskoto.html", "text": "Единственият конкурент на България е Турция. Това каза в интервю за Агенция „Фокус“ Николина Узунова, изпълнителен директор на Българската национална асоциация „Етерични масла, парфюмерия и козметика“ за традиционните пазари на розово масло. „Розовата кампания в нашата съседка започва по-късно, така че все още няма предложено на пазара турско розово масло“, обясни тя. „Безспорен лидер като качество обаче е българското розово масло“, заяви Николина Узунова. „Класически пазари на родните производители са Европа- Германия и Франция, Япония и САЩ. Не малки количества се реализират и в Арабския регион“, коментира тя. „Нарастващ е интересът към българското розово масло и продажби се реализират също така в Австралия и Китай“, каза още Николина Узунова. \r\nБиляна ИВАНОВА", "date": "2017-06-25", "title": "Николина Узунова: Единственият ни конкурент на пазара на розово масло е Турция, но безспорен лидер като качество е българското"}
{"url": "http://www.focus-news.net/news/2017/06/25/2408571/literaturna-vecher-posvetena-na-vishegradskata-chetvorka-savremenna-proza-ot-ungariya-shte-se-provede-na-25-yuni-v-stolitsata.html", "text": "От 18:30 часа на езерото в столичния квартал \"Дружба\" - 1, от южната страна на Доам на културата „Искър“, ще се проведе Литературна вечер, посветена на Вишеградската четворка – съвременна проза от Унгария. Това съобщиха от пресцентъра на Столична община.\r\nСъбитието се провежда в партньорство с Институт Балаши – унгарски културен институт в София и Софийския международен литературен фестивал и е част от програмата на проекта „Изкуство в контейнер“.\r\nПроектът се изпълнява с финансовата подкрепа на програма „Европа“ на Столична община.", "date": "2017-06-25", "title": "Литературна вечер, посветена на Вишеградската четворка – съвременна проза от Унгария, ще се проведе на 25 юни в столицата"}
{"url": "http://www.focus-news.net/news/2017/06/25/2408570/veliko-tarnovo-blagotvoritelen-bazar-za-stari-knigi-organizirat-v-grada.html", "text": "Благотворителен базар за стари книги организират във Велико Търново, предаде репортер на Радио \"Фокус\" - Велико Търново. Събитието ще се проведе в художествена галерия \"Борис Денев\" от 11.00 до 18.00 часа. Целта е всеки, който има стари и ненужни книги, да ги предостави, или пък просто да се включи като доброволец в инициативата. Със събраните средства ще бъдат закупени нови издания за библиотеката на читалище „Надежда“. Старите книги, които не успеят да се продадат, също ще бъдат предоставени на читалището.\r\n„Опитваме се да превърнем благотворителните базари в традиция за Велико Търново. Знаете, че миналата година имахме много голям успех. Успяхме да съберем средства за различни инициативи“, обясни Радослав Гизгинджиев, един от организаторите на инициативата.\r\nЛуиза ТРАЧЕВА", "date": "2017-06-25", "title": "Велико Търново: Благотворителен базар за стари книги организират в града"}
{"url": "http://www.focus-news.net/news/2017/06/25/2408567/korneliya-ninova-bsp-predlozhenieto-ni-za-smesena-izbiratelna-sistema-ne-razdelya-balgarite-a-gi-obedinyava.html", "text": "Над 2 млн. българи  поискаха мажоритарен избор. Останалите, които не гласуваха вероятно са за пропорционална система. Това, което предлагаме отговаря на очакванията на едните и на другите. Този закон не разделя, защото ние все обичаме да разделяме българите. Той обединява. Това каза лидерът на БСП Корнелия Нинова в „Събуди се“ по Нова телевизия. Нинова посочи, че вторият принцип, на който стъпва БСП, за да предложи този законопроект е последователност. „Много е важно в политиката, като кажеш нещо, да го правиш. Ние от месеци наред говорим за смесена система. Ние сме последователни“, заяви лидерът на БСП. Тя подчерта, че БСП предлага мажоритарна листа и пропорционална листа, гласуване в един ден с две листи ,като човек има право и може да избере да гласува само пропорционално или да гласува само с мажоритарен избор.  Във връзка с коментара на бившия председател на БСП Михаил Миков преди Пленума дали е имало  договорено мнозинство за такава промяна в ИК, Нинова подчерта, че БСП договорки с ГЕРБ не прави. „Второ, няма как да водим разговор предварително с други парламентарни и каквито и да е партии, преди моята партия да се е произнесла. Първо тя си казва мнението“, подчерта Нинова.", "date": "2017-06-25", "title": "Корнелия Нинова, БСП: Предложението ни за смесена избирателна система не разделя българите, а ги обединява"}
{"url": "http://www.focus-news.net/news/2017/06/25/2408574/mvr-shestima-dushi-sa-zaginali-pri-patni-proizshestviya-prez-izminaloto-denonoshtie.html", "text": "6 души са загинали и 25 са ранени, от които 1 е с опасност за живота при 19 пътни произшествия през изминалото денонощие. Това съобщават от пресцентъра на МВР. За този период в столицата са 1 тежко и 84 леки произшествия, при които има 3-ма ранени. От началото на месеца са станали 481 произшествия с 56 загинали и 603 ранени.", "date": "2017-06-25", "title": "МВР: Шестима души са загинали при пътни произшествия през изминалото денонощие"}
{"url": "http://www.focus-news.net/news/2017/06/25/2408568/42-godishen-mazh-ot-stolitsata-e-zadarzhaniyat-za-podadeniya-falshiv-signal-za-postavena-bomba-na-letishte-sofiya.html", "text": "42-годишен мъж от столицата е задържаният за подадения фалшив сигнал за поставена бомба на Летище – София на 23 юни вечерта. Това съобщиха от пресцентъра на МВР. Полицаи от СДВР задържаха  вчера Г. Н. /42 г./ от София, с криминални регистрации за хулиганство. Той е установен при проведените оперативно-издирвателни действия, предприети след получен късно вечерта на 23 юни сигнал за поставена бомба в района на Летище – София и на бул. „Ситняково“. След съобщението за заплахата криминалисти от СДВР и Първо Районно управление на МВР са предприели проверки и издирване на извършителя, образувано ее досъдебно производство по чл. 326 от НК. Г. Н. е в ареста с мярка „задържане“ до 24 часа. Предстои доклад на материалите в прокуратурата.", "date": "2017-06-25", "title": "42-годишен мъж от столицата е задържаният за подадения фалшив сигнал за поставена бомба на Летище – София"}
{"url": "http://www.focus-news.net/news/2017/06/25/2408569/predsedatelyat-na-narodnoto-sabranie-dimitar-glavchev-pozdravyavam-myusyulmanite-v-balgariya-sas-sveshteniya-praznik-ramazan-bayram-ot-sartse-zhelaya-zdrave-mir-i-blagodenstvie.html", "text": "Поздравявам мюсюлманите в България със свещения празник Рамазан Байрам. От сърце желая здраве, мир и благоденствие! Това се казва в поздравление от председателя на Народното събрание Димитър Главчев към мюсюлманите в България по повод свещения за тях празник Рамазан Байрам, изпратено от пресцентъра на Парламента.\r\n\"Тези светли за вас дни носят послание за опрощение, милосърдие, толерантност и разбирателство. Това са общочовешките ценности, които сближават хората и на които трябва да се гради съвременният ни свят. Отговорността да бъде той по-добър и справедлив принадлежи на всички нас!\", се посочва още в обръщението на Димитър Главчев към българските мюсюлмани.", "date": "2017-06-25", "title": "Председателят на Народното събрание Димитър Главчев: Поздравявам мюсюлманите в България със свещения празник Рамазан Байрам, от сърце желая здраве, мир и благоденствие"}
{"url": "http://www.focus-news.net/news/2017/06/25/2408573/obshtina-vratsa-200-tantsyori-raztresoha-vrachanskiya-balkan-v-nadigravane-a-stotitsi-gledaha-nestinarski-tants-na-sabor-ledenika.html", "text": "Стотици гости на Национален фолклорен събор „Леденика“ станаха свидетели на надиграване с над 200 танцьори. Това съобщиха от пресцентъра на Община Враца. Майстори на българското хоро, от 4 клуба от страната, се включиха в надпреварата, която бе част от програмата на първия ден на най-голямото събитие за региона. Един срещу друг се изправиха групите за стилизиран фолклор - Танцова школа „Нанков“ от град Враца, с ръководител Николай Нанков; Клуб „Хорце, винце и още нещо“ от град Мездра, с хореограф Мирослав Аспарухов; Фолклорен танцов клуб „Хоро“ град Козлодуй, с хореограф Тодор Първолов; Клуб по народни танци „Живо чудо“ от град София, с хореограф Ивайло Драгомиров. Съставите се подредиха на поляната в кръгове и изпълниха едновременно три хора - Ганкино, Дайчово и Чичово.  След това групите показаха своите любими народни танци. В края на надпреварата, заедно с майсторите на българските хора, десетки любители на родния фолклор се хванаха на пъстрата броеница.\r\nСлед като слънцето се скри зад Балкана, започна подготовката за нестинарския танц. Около горещата жарава, стотици гости на Събора очакваха с вълнение магичното изпълнение на Иван Георгиева от село Българи - селото на нестинарите. Облечен в народна носия, 5-тото поколение нестинар започна своя завладяващ танц върху огъня. Ритмите на тъпана огласиха Врачанския Балкан. Според ритуала и както повелява традицията, в края на танца нестинарят взе на ръце деца, които пренесе през горещите въглени за здраве. Много от гостите на Събора също се престрашиха и преминаха по жаравата.\r\nПразничната програма продължи с песните на Огражден планина, изпълнени от певческа група „Огражденска четворка“. Дълги български хора се извиха около огъня и веселието продължи до късно вечерта.\r\nПрограмата на втория ден на Национален фолклорен събор „Леденика“ е изпълнена с изключително много изненади и вълнуващи изпълнения и прояви. Тя започва в 10:00 ч. с изпълнение на самодейни и фолклорни състави. В 13:00 ч. Калоферските гайдари ще огласят с гайдите си Врачанския Балкан и ще подготвят всички гости за предстоящата кулминация на деня - Северняшката сватба.", "date": "2017-06-25", "title": "Община Враца: 200 танцьори разтресоха Врачанския балкан в надиграване, а стотици гледаха нестинарски танц на събор „Леденика“"}
{"url": "http://www.focus-news.net/news/2017/06/25/2408580/plovdiv-v-asenovgrad-se-provezhda-festival-na-svatbenite-orkestri-i-moderni-atraktsii-programata-se-izlachva-onlayn.html", "text": "В Асеновград се провежда Фестивал на сватбените оркестри и модерни атракции, свързани със сватбените тържества. Това съобщиха за Радио „Фокус“ – Пловдив от отдел „Връзки с обществеността“ в Общината. На пл. „Акад. Николай Хайтов“ ще се проведе Втората фестивална конкурсна вечер. Фестивалната програма започва от 19.00 часа, като в нея ще се включват оркестрите „Феникс“ и „Хебър“ от Пловдив, „Млади тракийци“ от Раковски, „Колорит“ от Хасково и Духов оркестър „Цариброд“ от град Димитровград, Сърбия. След 21.30 ще се проведе награждаване на най-добрите оркестър, инструменталист и певец. Програмата за Втората фестивална вечер включва и сватбарски скечове. Събитието ще бъде излъчвано онлайн на живо от 19.00 на сайта на Община Асеновград.\r\nПровеждащият се за първи път Фестивал на сватбените оркестри и модерни атракции, свързани със сватбените тържества, се организира в Асеновград по повод Еньовден. В Първата фестивална вечер, на 24 юни, жителите и гостите на града имаха възможност да видят изпълнения на сватбени оркестри от Ловеч, Македония и Северозападна България, да участват в състезания по ритуални сватбарски танци на любими музикални жанрове, както и в конкурс за нетрадиционни и авангардни сватбени костюми.\r\nТони МИХАЙЛОВ", "date": "2017-06-25", "title": "Пловдив: В Асеновград се провежда Фестивал на сватбените оркестри и модерни атракции, програмата се излъчва онлайн"}
{"url": "http://www.focus-news.net/news/2017/06/25/2408578/plovdiv-pet-ekipa-sa-gasili-pozhar-v-dvuetazhna-kashta-v-tsentara-na-grada-nyama-postradali.html", "text": "Пет екипа огнеборци са гасили пожар в необитаема двуетажна къща на ул. „Петър Парчевич“ в Пловдив. Това съобщи за Радио „Фокус“ – Пловдив инсп. Цвятко Дешев, говорител на Областно управление „Пожарна безопасност и защита на населението“. Сигналът за пожар на втория етаж на къща е подаден в 21.21 часа снощи. Екипите са се отзовали незабавно на мястото на пожара, като в резултат на действията си са успели да спасят сградата. Пламъците са унищожили 130 кв. м. покривна конструкция. Няма пострадали хора или засегнати постройки в близост. Гасенето е продължило няколко часа. Причините за възникването на пожара са в процес на изясняване.\r\nТони МИХАЙЛОВ", "date": "2017-06-25", "title": "Пловдив: Пет екипа са гасили пожар в двуетажна къща в центъра на града, няма пострадали"}
{"url": "http://www.focus-news.net/news/2017/06/25/2408576/dha-nov-sluchay-na-hranitelni-natravyaniya-na-turski-voynitsi.html", "text": "Продължават случаите на хранителни натравяния на турски войници по време на вечеря в казармени условия, предаде информационната агенция Догу хабер ажансъ (ДХА). Този път пострадали са 10 войници от жандармерийското поделение в околия Бююкорхан на провинция Бурса. Откарани са с линейки за лечение в държавната болница. Взети са проби от храните за лабораторни анализи. Каймакаминът (околийският управител) на Бююкорхан оповести, че фирмата - доставчик  осъществява кетъринга за жандармерийското поделение от две години, посочва още ДХА. Георги Димов", "date": "2017-06-25", "title": "ДХА: Нов случай на хранителни натравяния на турски войници"}
{"url": "http://www.focus-news.net/news/2017/06/25/2408572/vitseprezidentat-iliyana-yotova-sluchayat-s-pavel-tenev-e-podrazhanie-na-natsistkiya-pozdrav-drugiyat-s-plamen-uzunov-karikatura-i-osmivane.html", "text": "Случаят с Павел Тенев е подражание на нацисткия поздрав, другият с Пламен Узунов е карикатура и осмиване. Това каза вицепрезидентът на Република България Илияна Йотова в предаването „Тази неделя“ по бТВ. Според нея президентът Румен Радев не трябва да освобождава съветника си Пламен Узунов. Тя посочи, че е имала разговор с  Узунов. „Става дума за карнавал. Става дума за маскарад и на всички онези, които се опитаха от това да извлекат политически дивиденти по този начин, косвено да ударят по нашата институция и лично  по авторитета на г-н Радев, бих им предложила да прочетат едно прекрасно есе на Дмитрий Иванов, публикувано тези дни във вестник „Сега“. Мисля, че то отговаря  на много от въпросите, които ще ми зададете по този повод“, каза Йотова. На въпрос защо заместник-министър Павел Тенев е трябвало да бъде освободен, а Пламен Узунов – не, Йотова отговори:  „В единият случай е подражанието на нацисткия поздрав, в другия случай е карикатурата и осмиването на един образ, за съжаление аз лично не бих произнесла името му“, каза вицепрезидентът. Попитана какви са отношенията между „Дондуков“ 1 и 2, тя коментира, че няма още сериозно впечатление от работата на това правителство като екип. „Имам обаче много преки впечатление с отделни министри, с които аз работя“, каза Йотова. Вицепрезидентът посочи, че работи с министъра на правосъдието Цецка Цачева по българското гражданство и по различни други теми, свързани с помилването и се радват на изключително добър диалог. „Много ми се иска на мен, мисля, че до голяма степен това важи и за президента на страната да наложим един друг тон в политическото пространство, на взаимно разбирателство, консенсусни решения и толеранс, когато става въпрос за решения, които са от националния интерес на страната. Във връзка с отношенията си с президента Румен Радев, Илияна Йотова коментира: „Ние сме екип. Работим добре, много добре. При това вижте, става дума за двама човека ,които преди кампанията не знаехме един за друг. Нямаме общо политическо минало. Смятам, че до голяма степен вече попълнихме и собствената си администрация. Предстоят разбира се, още малко промени“, каза вицепрезидентът. Според нея президентът Радев  никога не е бил зависим от „Позитано“ 20, за да има нужда да се еманципира.\r\nВъв връзка с публикувания в медиите запис със заплахи към журналисти от страна на Бетина Жотева, която е член на СЕМ, Илияна Йотова коментира: „Мисля, че посланието, което президентът отправи за моралния избор, е може би най-точния отговор, който е даван на цялата тази нелепа ситуация. Не съм убедена, че ще й бъде комфортно оттук нататък да работи като член на СЕМ. СЕМ е организация, която не работи ама за себе си, тя работи с журналисти, работи с медии“, коментира Йотова. Попитана дали ако Бетина Жотева не се оттегли сама, дали президентът Радев има начин да я оттегли, вицепрезидентът посочи, че трябва да се види чисто формалният характер на нещата. „Въпрос на проверка е“, каза Йотова. По отношение на това дали президентът може да смени квотата си в СЕМ, Йотова коментира, че не са разговаряли с него по този въпрос. „Струва ми се, че първата крачка трябва да бъде направена от самата Бетина“, каза Илияна Йотова.", "date": "2017-06-25", "title": "Вицепрезидентът Илияна Йотова: Случаят с Павел Тенев е подражание на нацисткия поздрав, другият с Пламен Узунов - карикатура и осмиване"}
{"url": "http://www.focus-news.net/news/2017/06/25/2408577/sofiya-avtomobil-s-rumansko-semeystvo-e-samokatastrofiral-na-am-trakiya-v-rayona-na-gara-yana-dve-detsa-sa-postradali.html", "text": "Автомобил с румънско семейство е самокатастрофирал на АМ „Тракия“ в района на гара Яна. Това съобщиха за Агенция „Фокус“ от пресцентъра на МВР. Инцидентът е станал около 09.30 часа. Две деца, пътували в автомобила, са леко пострадали. Транспортирани са за преглед в УМБАЛСМ „Пирогов“. Автомобилът на семейството е излязъл от пътя и е силно увреден. \r\nБиляна ИВАНОВА", "date": "2017-06-25", "title": "София: Автомобил с румънско семейство е самокатастрофирал на АМ „Тракия“ в района на гара Яна, две деца са пострадали"}
{"url": "http://www.focus-news.net/news/2017/06/25/2408579/nikolina-uzunova-2017-godina-be-dobra-za-rozoviya-bransh-s-kachestven-tsvyat-i-dobri-randemani.html", "text": "Можем да направим извода, че годината бе добра за бранша - качествен цвят и добри рандемани. Това каза в интервю за Агенция „Фокус“ Николина Узунова, изпълнителен директор на Българската национална асоциация „Етерични масла, парфюмерия и козметика“ за розова кампания 2017. „Рано е да се правят обобщения относно качеството и количеството на добитото розово масло, но като цяло очакванията са маслото да е повече от миналата година“, обясни тя. „Розова кампания 2017 е вече към края си, единици са компаниите, които все още преработват цвят. Тя е с обичайната продължителност от около 40 дни“, посочи Николина Узунова. Тя уточни, че кампанията е започнала с леко закъснение поради внезапното понижение на температурите и проливните дъждове. „Последва повишаване на температурите и процес на рязко изцъфтяване на розите, което доведе до редица предизвикателства през земеделските производители“, обясни Николина Узунова и допълни, че предизвикателство за производителите е било обирането на цвета, а за преработвателите - дестилацията и спазване на технологичния производствен цикъл. \r\nБиляна ИВАНОВА", "date": "2017-06-25", "title": "Николина Узунова: 2017 година бе добра за розовия бранш с качествен цвят и добри рандемани"}
{"url": "http://www.focus-news.net/news/2017/06/25/2408575/plovdiv-145-sa-sluchaite-sas-samnenie-za-morbili-v-oblastta.html", "text": "145 са случаите със съмнение за морбили в Пловдивска област. Това съобщи за Радио „Фокус“ – Пловдив дежурен епидемиолог от Регионалната здравна инспекция. През последните седем дни са регистрирани 5 нови случаи със съмнение за наличие на заразното заболяване, а от началото на месец юни – общо 16. \r\nНай-много са болните с диагноза „морбили“ в град Пловдив. Дежурният епидемиолог увери, че всеки регистриран случай на морбили се проучва от служители на Регионалната здравна инспекция в Пловдив, с цел своевременно предприемане на съответните противоепидемични мерки. Строго се контролира спазването на връчените предписания. Личните лекари продължават да имунизират срещу морбили всички, които са пропуснали имунизация или са контактни на заразените. Въпреки регистрираните нови 16 случаи със съмнение за наличие на заболяването, от Регионалната здравна инспекция увериха, че ситуацията в Пловдивска област се подобрява, тъй като морбили не се разпространява интензивно както през месеците март и април.\r\nДо 25 май броят на заболелите достигна 116, а до 17 юни те бяха вече 140. Първият случай на морбили в Пловдивска област бе регистриран на 17-ти март.\r\nТони МИХАЙЛОВ", "date": "2017-06-25", "title": "Пловдив: 145 са случаите със съмнение за морбили в областта"}
{"url": "http://www.focus-news.net/news/2017/06/25/2408584/pazardzhik-zatvaryat-poetapno-patya-mezhdu-selata-glavinitsa-i-kapitan-dimitrievo-zaradi-koloezdachno-sastezanie.html", "text": "Следобед ще се проведе кръг от състезание по колоездене за юноши-старша възраст и мъже, съобщи за Радио „Фокус“ – Пазарджик говорителят на ОДМВР - Пазарджик Мирослав Стоянов. Той обясни, че стартът ще е в село Главиница и колоната ще мине по следния маршрут: Главиница – село Алеко Константиново – село Радилово – разклона за град Пещера – село Бяга – село Капитан Димитриево и обратно. „В тази връзка днес следобед по време на провеждане на надпреварата по протежение на трасето ще има полицейски екипи на сектор „Пътна полиция“. Движението ще бъде затваряно периодично, а състезателите ще бъдат съпровождани от автопатрули и мотоциклети на „Пътна полиция“. Водачите на моторни превозни средства трябва да спазват стриктно указанията на органите на реда, за да не се стигне до затруднения при провеждане на състезанието или нежелани инциденти“, каза също Стоянов.\r\nВаня НИКОЛОВА", "date": "2017-06-25", "title": "Пазарджик: Затварят поетапно пътя между селата Главиница и Капитан Димитриево, заради колоездачно състезание"}
{"url": "http://www.focus-news.net/news/2017/06/25/2408581/spetsializiraniyat-nakazatelen-sad-shte-opredeli-myarka-za-neotklonenie-spryamo-radoslav-kalchev-obvinen-v-razprostranenie-na-narkotichni-veshtestva.html", "text": "Днес в Специализираният наказателен съд беше внесено искане от страна на Специализирана прокуратура за вземане на мярка за неотклонение „задържане под стража“ спрямо Радослав Калчев, с повдигнато обвинение за ръководене на организирана престъпна група, създадена с цел извършване на престъпления срещу личността и разпространение на наркотични вещества. Това съобщиха от пресцентъра на съда. Делото ще се разгледа от 6 състав на Специализирания наказателен съд и е насрочено за 13.30 часа.", "date": "2017-06-25", "title": "Специализираният наказателен съд ще определи мярка за неотклонение спрямо Радослав Калчев, обвинен в разпространение на наркотични вещества"}
{"url": "http://www.focus-news.net/news/2017/06/25/2408587/kyustendil-kmetat-petar-paunov-podnese-tsvetya-pred-byust-pametnika-na-dimitar-peshev-na-ploshtad-velbazhd-ot-chieto-rozhdenie-se-navarshvat-123-godini.html", "text": "На 25 юни се навършват 123 години от рождението на видния български политик Димитър Пешев. Това съобщиха от пресцентъра на Община Кюстендил. Цветя в знак на признателност към приноса на кюстендилеца за спасяването на българските евреи бяха поставени пред неговия бюст-паметник на площад „Велбъжд“ от кметът на Община Кюстендил Петър Паунов, зам.-кметовете Светослав Василев и Надя Каратова, председателят на Общински съвет – Кюстендил Михаела Крумова и представители от организацията на евреите в България „Шалом”.", "date": "2017-06-25", "title": "Кюстендил: Кметът Петър Паунов поднесе цветя пред бюст-паметника на Димитър Пешев на площад „Велбъжд“, от чието рождение се навършват 123 години"}
{"url": "http://www.focus-news.net/news/2017/06/25/2408582/dots-andrey-andreev-oftalmolog-slanchevite-ochila-s-bronzov-i-cherveno-kafyav-tsvyat-na-staklata-filtrirat-po-dobre-sinyata-svetlina-i-tova-e-dobre-za-retinata.html", "text": "Слънчевите очила с бронзов и червено-кафяв цвят на стъклата филтрират по-добре синята светлина и това е добре за ретината. Това каза офталмологът доц. д-р Андрей Андреев в интервю за Агенция „Фокус” за предпазването на очите през летния сезон и избора на слънчеви очила.  По думите му не винаги най-тъмните очила са най-добрите. „Те освен, че намаляват общото количество светлина, пазят или задържат зеничната реакция, т.е. зеницата е относително широка. Повечето от добрите оптики имат спектрофотометри. Те могат да направят анализ кои очила как филтрират и как задържат лошите вълни на светлините“, каза доц. Андреев. По думите му бързопроменящите се цветове на стъклата имат по-добър ефект върху зрението и възприятието. „Общо за нашето здраве може би цветовете имат значение за нашето настроение“, коментира доц. Андреев. Според него е много важно да носим качествени очила. „Повечето от марковите, добрите, качествени очила, би трябвало да филтрират вредните лъчи. От една страна късовълновите, ултравиолетовите, а освен тях лъчите от синия спектър. Те имат комулативен ефект и са относително вредни. Затова, ако имаме добри очила с добра UV защита, с добра защита от късовълновият син спектър на очите, това би могло да ги предпази“, каза доц. Андреев. \r\nДеница КИТАНОВА", "date": "2017-06-25", "title": "Доц. Андрей Андреев, офталмолог: Слънчевите очила с бронзов и червено-кафяв цвят на стъклата филтрират по-добре синята светлина и това е добре за ретината"}
{"url": "http://www.focus-news.net/news/2017/06/25/2408561/sindikalnata-organizatsiya-na-sluzhitelite-v-mvr-organizira-preskonferentsiya-vav-vrazka-s-krizata-v-sistemata-i-badeshtite-deystviya-na-sindikata.html", "text": "Синдикалната организация на служителите в МВР (СФСМВР) организира пресконференция във връзка с кризата в системата и бъдещите действия на синдиката. Това съобщиха от СФСМВР. Пресконференцията ще се проведе от 14.00 часа в зала \"Мецанин\" на ул. \"Ангел Кънчев\" 2 (вход от пл.“Гарибалди“). Ще участват Валентин Попов - председател на УС на СФСМВР, Илия Кузманов и Илия Хрисимов - заместник-председатели на УС на СФСМВР.", "date": "2017-06-25", "title": "Синдикалната организация на служителите в МВР организира пресконференция във връзка с кризата в системата и бъдещите действия на синдиката"}
{"url": "http://www.focus-news.net/news/2017/06/25/2408593/gerb-shte-dade-izvanredna-preskonferentsiya-v-tsentralata-na-partiyata.html", "text": "ГЕРБ ще даде извънредна пресконференция. Това съобщиха от пресцентъра на ПП ГЕРБ. Събитието ще се проведе от 16:00 часа, в централата на партията (пл. България 1, НДК, Административна сграда, ет. 17).", "date": "2017-06-25", "title": "ГЕРБ ще даде извънредна пресконференция в централата на партията"}
{"url": "http://www.focus-news.net/news/2017/06/25/2408588/valentina-georgieva-rzi-blagoevgrad-nezavisimo-ot-goreshtinite-vseki-tryabva-da-se-hrani-balansirano-i-zdravoslovno.html", "text": "Независимо от горещините, всеки трябва да се храни балансирано и здравословно. Това каза за Радио „Фокус“ Пирин Валентина Георгиева, инспектор в отдел „Профилактика на болестите и промоции на здравето“ към Дирекция „Обществено здраве“ в Регионална здравна инспекция (РЗИ)-Благоевград. Тя отбеляза, че има няколко правила, които трябва да се спазват през лятото по време на горещините, за да се чувства организма комфортно. „Първото правило е да не се преяжда. През лятото малко по-често отваряме хладилника, за да си вземем някаква студена напитка и се случва да си похапнем, така - между другото. Дори това да е един обикновен плод, когато се яде непрекъснато и се взима непосредствено преди хранене или преди сън, не е полезно. Не бива да си казваме „Какво толкова, от едно парче нищо няма да стане!“. Трябва да запомним, че излишните калории отсядат някъде по тялото, щом не се изразходват“, посочи Георгиева. \r\nТя допълни, че другото правило е да облекчим менюто си, да се храним с по-лека храна, която на първо място трябва да е балансирана. По думите й белтъчините трябва да са около 15% от храната за деня, мазнините – растителни или животински, трябва да са не повече от 11-12%, а останалото количество трябва да са въглехидрати, като се стараем да консумираме повече сложни въглехидрати – плодове и зеленчуци. Тя добави, че в горещините се нарушава киселинно-алкалния баланс на организма, и то в полза на киселинността, поради загубата на течности, затова тялото се нуждае от храни с алкална валентност. Георгиева уточни, че това са растителни храни и млечни продукти. Според нея максимално трябва да се ограничат мазнините, пушените и пържените продукти, и е добре да се намали консумацията на месо, особено червено.\r\nНатали СТЕФАНОВА", "date": "2017-06-25", "title": "Валентина Георгиева, РЗИ-Благоевград: Независимо от горещините, всеки трябва да се храни балансирано и здравословно"}
{"url": "http://www.focus-news.net/news/2017/06/25/2408589/sofiya-chetirima-sa-postradalite-v-katastrofata-na-am-trakiya-v-rayona-na-gara-yana-kam-momenta-sa-bez-neposredstvena-opasnost-za-zhivota.html", "text": "Без непосредствена опасност за живота към момента са четиримата пострадали в катастрофата АМ „Тракия“ в района на гара Яна. Това съобщиха за Агенция „Фокус“ от пресцентъра на УМБАЛСМ \"Пирогов\". На пострадалите се извършват изследвания в спешното отделение на болницата за уточняване на състоянието им.\r\n„Фокус“ ще продължи да ви информира.\r\nБиляна ИВАНОВА", "date": "2017-06-25", "title": "София: Четирима са пострадалите в катастрофата на АМ „Тракия“ в района на гара Яна, към момента са без непосредствена опасност за живота"}
{"url": "http://www.focus-news.net/news/2017/06/25/2408585/nikolina-uzunova-prez-rozova-kampaniya-2017-beshe-nalitse-problemat-s-lipsata-na-rabotna-raka-koyto-shte-bade-trudno-reshim-i-prez-sledvashtite-godini.html", "text": "Налице бяха традиционните проблеми с розобера, поради липсата на работна ръка. Последното се дължи на демографската криза и липсата на млади трудоспособни хора в района, което за съжаление се очертава да бъде трудно решим проблем и през следващите години. Това каза в интервю за Агенция „Фокус“ Николина Узунова, изпълнителен директор на Българската национална асоциация „Етерични масла, парфюмерия и козметика“ за розова кампания 2017. „Някои от компаниите споделиха, че са намерили решение, осигурявайки си работна ръка от други райони като Ямбол, Разград и други“, коментира тя. „Дестилериите в розовата долина са вече над 50, така че добрата организация и сериозните производствени мощности гарантираха преработката на по-голямата част от суровината“, посочи Николина Узунова и допълни, че е останал и непреработен цвят. \r\nБиляна ИВАНОВА", "date": "2017-06-25", "title": "Николина Узунова: През розова кампания 2017 беше налице проблемът с липсата на работна ръка, който ще бъде трудно решим и през следващите години"}
{"url": "http://www.focus-news.net/news/2017/06/25/2408590/dha-parvi-izyavleniya-na-erdogan-sled-kato-pripadna-v-dzhamiya.html", "text": "Турският президент Реджеп Тайип Ердоган направи първите си изявления, след като тази сутрин припадна по време на молитва в джамията Мимар Синан в истанбулския район „Аташехир”, предаде информационната агенция Догу хабер ажансъ (ДХА). Пред журналисти и насъбралото се множество в двора на джамията Ердоган оповести, че се е почувствал зле,  по специално заради нивото на  кръвната захар, но бързо се е съвзел и в момента е добра форма.  \r\nСтана известно, че турският президент е излязъл тази сутрин в 05.15 часа от резиденцията си „Късъклъ” в Истанбул, за да отиде на първата тържествена молитва по повод Рамазан байрама. По време на слушането на проповедите Ердоган е почувствал неразположение и е припаднал. Веднага е бил обкръжен от охраната, а медицинският екип на президентството му е оказал първа помощ. Междувременно имамът на джамията е оповестил пред вярващите, че здравословното състояние на Ердоган е добро. Самият той е бил свален на носилка в специалния ВИП салон в подземния етаж на джамията, където е дошъл на себе си и си е отпочинал. Отвън веднага е пристигнала и го е чакала линейка, а намиращите се в близост болници са имали готовност да го приемат за лечение, посочва още ДХА. Георги Димов", "date": "2017-06-25", "title": "ДХА: Първи изявления на Ердоган след като припадна в джамия"}
{"url": "http://www.focus-news.net/news/2017/06/25/2408594/39-godishen-mazh-ot-sofiya-e-zadarzhan-ot-politsiyata-sled-kato-se-e-darzhal-agresivno-i-e-zaplashval-s-nozh-minuvachite-na-bul-vitosha.html", "text": "Столични служители на реда са реагирали на сигнал от граждани, получен в полицията снощи, към 23.30 часа - на бул. „Витоша“ в София, в района на кръстовището с ул. „Денкоглу“ мъж се е държал агресивно и заплашвал хората наоколо с поведението си. Това съобщиха от пресцентъра на МВР. Пристигналият на място екип е установил самоличността му – И. Я., на 39 г., от София, с криминални регистрации за хулиганство и притежаване на наркотични вещества, осъждан за наркотици. При обиска у него е открит сгъваем нож, с който по-рано, по информация на граждани заплашвал минувачите. \r\nИ.Я. е задържан е до 24 часа в Четвърто Районно управление-СДВР. Предстои доклад на материалите по случая в Софийска районна прокуратура.", "date": "2017-06-25", "title": "39-годишен мъж от София е задържан от полицията, след като се е държал агресивно и е заплашвал с нож минувачите на бул. „Витоша“"}
{"url": "http://www.focus-news.net/news/2017/06/25/2408591/blagoevgrad-s-ogneno-shou-i-nasiteni-emotsii-be-postaven-finalat-na-yubileynoto-izdanie-na-teatralniya-festival-talantino.html", "text": "Театралният фестивал „Талантино“ в Благоевград бе закрит с богата програма, огнено шоу и наситени емоции. Това съобщиха от пресцентъра на Община Благоевград. По време на последната вечер на V юбилейно издание на инициативата, актьорите Веселин Калановски и Николай Станоев наградиха школите, взели участие във фестивала. „Талантино“ се организира от ДТ „Проф. Енчо Халачев“ със съдействието на Община Благоевград. \r\nВ тазгодишното издание талант и майсторство показаха театрални школи от цялата страна. Сред акцентите в програмата бяха представления като,,Ние врабчетата“ по Йордан Радичков. ,,Бяла приказка“ по Валери Петров и „Антигона“ по Софокъл, „Кавказкият тебеширен кръг“ по Бертолд Брехт, „Аладин и вълшебната лампа“, „Ботушките на Дядо Коледа“ и др.", "date": "2017-06-25", "title": "Благоевград: С огнено шоу и наситени емоции бе поставен финалът на юбилейното издание на театралния фестивал „Талантино“"}
{"url": "http://www.focus-news.net/news/2017/06/25/2408599/varna-vitseprezidentat-iliyana-yotova-shte-uchastva-v-mezhdunaroden-seminar-po-kontraterorizam-v-grada.html", "text": "На 26 юни от 09.00 ч. в зала \"Проф. Владимир Иванов\" на УМБАЛ \"Света Марина\" във Варна вицепрезидентът Илияна Йотова ще участва в Международен семинар по контратероризъм. Това съобщиха от прессекретариата на държавния глава. Форумът включва лекции, практически решения и демонстративни материали, посветени на конвенционалните, неконвенционалните и медицинските аспекти на тероризма. Поканени за участие са представители на водещи антитерористични институции и експерти.", "date": "2017-06-25", "title": "Варна:  Вицепрезидентът Илияна Йотова ще участва в Международен семинар по контратероризъм в града"}
{"url": "http://www.focus-news.net/news/2017/06/25/2408595/sofiya-dvete-detsa-postradali-pri-katastrofata-na-am-trakiya-v-rayona-na-gara-yana-sa-s-komotsio-i-ostavat-za-lechenie-v-pirogov.html", "text": "Двете деца, пострадали при катастрофата на АМ „Тракия“ в района на гара Яна, са 7-годишно момиче и 14-годишното момче. Това съобщиха за Агенция „Фокус“ от пресцентъра на УМБАЛСМ “Пирогов“. При пристигането в „Пирогов“ децата са настанени в Детска противошокова зала, където дежурен екип от лекари констатира, че двете деца имат комоцио. Налага се те да останат за лечение в болницата, а майка им остава с тях като придружител. Майката и бащата, пострадали при катастрофата, имат контузии с охлузвания в областта на главата, които не налагат тяхното хоспитализиране в болница.\r\nБиляна ИВАНОВА", "date": "2017-06-25", "title": "София: Двете деца, пострадали при катастрофата на АМ „Тракия“ в района на гара Яна, са с комоцио и остават за лечение в „Пирогов“"}
{"url": "http://www.focus-news.net/news/2017/06/25/2408598/pregled-na-mezhdunarodnite-novini-do-13-chasa-agentsiya-fokus.html", "text": "Афтършок с магнитуд 4,4 по скалата на Рихтер бе регистриран два часа и половина след силното земетресение в централната японска префектура Нагано.\r\nСпоред Главната метеорологическа агенция на страната трусът е регистриран в 9:24 часа сутринта местно време (3:24 българско време) на дълбочина от 10 км. Сутринта на неделя в централната част на Япония бе регистрирано земетресение с магнитуд 5,7. \r\nПостъпват съобщения за изключено електрозахранване, повреди по сградите. В момента е известно за един ранен. Няма опасност от вълни цунами.\r\n*** Турският президент Реджеп Тайип Ердоган направи първите си изявления, след като тази сутрин припадна по време на молитва в джамията Мимар Синан в истанбулския район „Аташехир”. Пред журналисти и насъбралото се множество в двора на джамията Ердоган оповести, че се е почувствал зле,  по специално заради нивото на  кръвната захар, но бързо се е съвзел и в момента е добра форма.  \r\nСтана известно, че турският президент е излязъл тази сутрин в 05.15 часа от резиденцията си „Късъклъ” в Истанбул, за да отиде на първата тържествена молитва по повод Рамазан байрама. По време на слушането на проповедите Ердоган е почувствал неразположение и е припаднал. Веднага е бил обкръжен от охраната, а медицинският екип на президентството му е оказал първа помощ. Междувременно имамът на джамията е оповестил пред вярващите, че здравословното състояние на Ердоган е добро. Самият той е бил свален на носилка в специалния ВИП салон в подземния етаж на джамията, където е дошъл на себе си и си е отпочинал. Отвън веднага е пристигнала и го е чакала линейка, а намиращите се в близост болници са имали готовност да го приемат за лечение, посочва още ДХА.\r\n*** Албанските граждани отиват в избирателните секции, с надеждата за преговорите за присъединяване към ЕС.\r\nИзборите в Албания са сложни, тъй като 18 политически партии са кандидати за 140-местния парламент. \r\nДвата главни  политически претенденти заявяват, че искат да работят за присъединяването на Албания към Европейския съюз.\r\n***BBC: Властите на Пакистан съобщиха за повече от 123 жертви и над 100 ранени в пожар на петролен танкер в пакистанския град Бахаалпур.\r\nНай-малко 123 души са жертвите при пожара, избухнал в пакистанското  пристанището  Бахаалпур.\r\nСпоред BBC, танкерът се е преобърнал поради превишена скорост и по-късно се е запалил.\r\n*** Говорителят на генералния секретари на ООН Стефан Дюжарик съобщи, че Световната организация е готова да предложи на Китай помощ за ликвидацията последствията от свлачището   в югозападната част на страната, отнело живота на най-малко 15 души.\r\nДюжарик посочи, че генералният секретар на ООН Антониу Гутереш е огорчен от трагичните новини и изразява съболезнования към народа и правителството на Китай. „ООН е готова да окаже на китайските власти необходимата подкрепа, ако е необходимо“, посочи прессекретарят. \r\nМощно свлачище се случи на 24 юни в югозападната провинция на Китай Съчуан. В резултат на бедствието загинаха 15  души, а повече от 100 изчезнаха безследно. Повече от 60 жилищни домове са затрупани от земна маса.\r\n***  Световният фонд за дивата природа предупреждава, че има шанс половината реки във Великобритания да пресъхнат, което може да има опустошителен ефект върху дивата природа.\r\nПравилата, определящи колко вода може да се тегли от реките не са били преглеждани от повече от половин век и няма изчисления за количеството вода, необходимо за поддържането на екологичното равновесие в реките. Най-сухият период от октомври до март от 20 години насам бе последван от извънредно сух април и май с по-ниски валежи от средното и реките във Великобритания са с ниски равнища. Според Световният фонд за дивата природа 23% от реките в Англия могат да пресъхнат. \r\n„Югоизточна Англия получава по-малко дъжд през зимата от остров Менорка. Ако имаме толкова сухи лета, нашата зелена земя ще стане суха като Средиземноморието. Това може да звучи добре за туристите, но е бедствие за дивата природа“, сочи председателят на Фонда Таня Стийл. \r\nМного от реките също така са замърсявани с отходни води и със земеделски отпадъци и повечето реки във Великобритания не могат да посрещнат екологическите стандарти на ЕС. Според  градинаря Саймън Фенъл, цял живот живял край река Итчън в графство Хемпшър: „най-забележима е промяната как слънчевото време през пролетта се комбинира с високите нива на фосфати и нитрати в реката – създава се особен тип водорасли, които затлачват коритото на реката“.\r\n***  Системата на електронните пощи в британския парламент е подложена на кибератаки в опит да се навлезе в профилите на стотици депутати, лордове, асистенти и персонал. Службите за сигурност са затворили достъпа до всички, които не се намират в Уестминстър, за да осигурят сигурността на мрежите.\r\n„Камарите на парламента открита непозволени опити за достъп по профилите на потребителите на системата си“, съобщи прессекретар на парламента. „Продължаваме да разследваме инцидента и ще предприемем допълнителни мерки, за да засилим сигурността на компютърните мрежи, сътрудничейки си с Националния център за киберсигурност“, добави той.\r\n„Разследване на нашия екип потвърди, че хакери са се опитвали да извършат продължителна и цебенасочена атака към профилите на всички потребители в парламента в опит да открият слаби пароли“, пише в официално заявление на парламента. „Тези опити са се опитвали да постигнат достъп по електронните пощи на потребителите“, пише още там. \r\nДепутатите и лордовете от британския парламент са използвали алтернативни методи за общуване в събота. „Съжалявам, днес няма достъп до парламентарните пощенски кутии – ние сме нападнати или от севернокорейския лидер Ким Чен-ун, или от руския президент Владимир Путин, или от някое хлапе, криещо се в мазето на мама“, коментира депутатът-консерватор Хенри Смит.\r\n***  Израелските власти съобщиха, че са нанесли удари по сирийски военни обекти, след като на Голанските възвишения попадат снаряди, но сирийски военен източник сочи, че при израелските удари са загинали цивилни.\r\nИзраелската армия съобщава, че 10 снаряда са попаднали от Сирия на оспорваните възвишения и че е отговорила с въздушни удари по позициите, откъдето са дошли изстрелите. Сирийски военни източници сочат, че израелска ракета е попаднала в жилищна сграда, причинявайки щети и смъртни случаи. \r\nСпоред базираната в Лондон Сирийска обсерватория за правата на човека в момента в провинцията Кунейтра, граничеща с Израел, се водят бойни действия между опозицията и правителствените сили.", "date": "2017-06-25", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2017/06/25/2408597/veliko-tarnovo-110-vazstanovchitsi-se-vklyuchiha-v-presazdavaneto-na-osvobozhdenieto-na-svishtov.html", "text": "110 възстановчици се включиха в пресъздаването на Освобождението на Свищов. Събитието е част от програмата по повод 140-годишнината от Освобождението  на града, предаде репортер на Радио \"Фокус\" - Велико Търново. Всички участници във възстановката са членове на структурите на клуб \"Традиция\" в цялата страна.  \r\nСпоред историческите данни в низината на река Текир дере и нейната околност през 1877 година е бил разположен лагерът на турците. Именно от това място тръгва и победоносното шествие на руските войски, притекли се в помощ на българския народ. При боевете са загинали 812 руски войници и офицери и над 1000 турци. Много са и българските доброволци, които също са се включили в битките. \r\nСлед приключване на възстановката, всички, които се включиха в нея, получиха грамота от Община Свищов, която е основен организатор на инициативата. Кметът Генчо Генчев лично им благодари. \"Да не забравяме за бойната слава на всички герои, дали живота си за българската свобода\", призова градоначалникът. Последва поднасяне на цветя на паметник Братска могила. \r\nЛуиза ТРАНЧЕВА", "date": "2017-06-25", "title": "Велико Търново: 110 възстановчици се включиха в пресъздаването на Освобождението на Свищов"}
{"url": "http://www.focus-news.net/news/2017/06/25/2408600/plovdiv-ochakva-se-da-bade-predstavena-kompleksna-tyurkologichna-arabistka-i-teologicheska-ekspertiza-po-deloto-sreshtu-ahmed-musa-ahmed-v-apelativniya-sad.html", "text": "Апелативният съд в Пловдив ще разглежда за трети път делото срещу Ахмед Муса Ахмед, след като Върховния касационен съд (ВКС) отмени присъдата за две години лишаване от свобода, издадена на последното заседание на 21 април. Това съобщиха за Радио „Фокус“ – Пловдив от пресцентъра на съда. В първото заседание по делото Апелативният съд в Пловдив назначи съдебно-техническа, както и комплексна тюркологична, арабистка и теологическа експертиза. На второ заседание на 30 май бяха посочени вещи лица, които да бъдат включени в състава на експертизата от съответните университети и БАН. Очаква се  на третото заседание, от 09.30 часа на 27 юни, да бъде представена комплексната  експертиза по делото срещу Ахмед Муса Ахмед, обвинен в три престъпления, сред които проповядване на антидемократична идеология. Новата комплексна тюркологична, арабистка и теологическа експертиза трябва да даде категоричен отговор дали салафизмът е антидемократична идеология, или не.\r\nПо изрично заявление на подсъдимия Ахмед Муса Ахмед, че не желае да се яви в съдебно заседание, тъй като присъствието му не е задължително, той няма да бъде приведен в съда от затвора в Пазарджик.„Фокус“ припомня:\r\nСъс свое определение от 21 април Апелативен съд – Пловдив отмени решението на Окръжен съд – Пазарджик за изменение мярката за неотклонение на Ахмед Муса Ахмед  от „задържане под стража“ в „домашен арест“ и го остави в ареста. В мотивите към постановлението на съда се посочва, че към изменение на взетата вече мярка за неотклонение би могло да се пристъпи едва при промяна на обстоятелствата, наложили вземането й. При липса на нови обстоятелства, които да разколебаят тезата, че съществува опасност подсъдимият да се укрие или извърши престъпление, взетата вече мярка за неотклонение няма как да бъде променена. Съдът посочи също, че предходното осъждане на Ахмед Муса Ахмед през 2003 година, висящото наказателно производство срещу него за подобни престъпления, честите му пътувания зад граница и близките му контакти с лица в чужбина не само, че не разколебават, а допълнително обосновават опасността същият да се укрие или да извърши престъпление, при положение, че мярката му за неотклонение бъде изменена в по-лека. Ахмед Муса Ахмед е обвинен за проповядване на омраза на религиозна основа, изразяваща се във верска нетърпимост към непрактикуващите и неизповядващите салафитското течение на исляма и пропагандиране на война, чрез разпространение на идеите на терористичната организация „Ислямска държава“. От 14-те обвиняеми по делото само Ахмед Муса остана в ареста.\r\nТони МИХАЙЛОВ", "date": "2017-06-25", "title": "Пловдив: Очаква се да бъде представена комплексна тюркологична, арабистка и теологическа експертиза по делото срещу Ахмед Муса Ахмед в Апелативния съд"}
{"url": "http://www.focus-news.net/news/2017/06/25/2408596/reuters-siriyskiyat-prezident-bashar-havez-al-asad-e-vse-po-uveren-v-sebe-si.html", "text": "Сирийският президент Башар ал-Асад в своя молитва в Хама демонстрира нарастващото доверие към себе си, съобщава Reuters.\r\nИракската информационна агенция SANA цитира ислямския духовник, който обяви, че присъствието на Асад в свещения град говори, че победата и стабилността в Сирия са само на „няколко крачки“. Николай Братанов", "date": "2017-06-25", "title": "Reuters: Сирийският президент Башар Хавез ал-Асад е все по-уверен в себе си"}
{"url": "http://www.focus-news.net/news/2017/06/25/2408601/abc-news-stotitsi-evakuirani-zaradi-gorski-pozhar-v-ispaniya.html", "text": "Испанските власти съобщиха, че заради горски пожар са били евакуирани къмпингите и къщите край национален парк „Доняна“, известен със своето биологично разнообразие, предава ABC News. \r\nОт службите за извънредни ситуации уточниха, че в областта Андалусия  са били мобилизирани 68 пожарникари, които да се борят със стихията, разразила се късно в събота край село Могер, намиращо се на южното испанско крайбрежие. \r\nВ неделя пламъците са достигнали западната част на националния парк „Доняна“, един от най-известните испански природни резервати и дом на застрашения иберийски рис.   Мария Динкова", "date": "2017-06-25", "title": "ABC News: Стотици евакуирани заради горски пожар в Испания"}
{"url": "http://www.focus-news.net/news/2017/06/25/2408592/prezidentat-rumen-radev-pozdravi-myusyulmanite-v-balgariya-po-povod-ramazan-bayram.html", "text": "Президентът Румен Радев поздрави мюсюлманите в България по повод Рамазан Байрам. Това съобщиха от прессекретариата на държавния глава. \"Поздравявам нашите сънародници мюсюлмани, които отбелязват празника Рамазан Байрам и им пожелавам здраве, успехи и благополучие. По традиция на много места в България празниците на религиозните общности са споделени и това е най-силното послание за единството на българското общество. Чрез протегнатата ръка към ближния и чрез нашата съпричастност с радостта и болката на съседа ще постигнем и общата си цел за мир и добруване на България\", се казва в поздравлението от Румен Радев.", "date": "2017-06-25", "title": "Президентът Румен Радев поздрави мюсюлманите в България по повод Рамазан Байрам"}
{"url": "http://www.focus-news.net/news/2017/06/25/2408606/sport-dnes-se-igrayat-dva-macha-ot-kupata-na-konfederatsiite.html", "text": "Тази вечер ще се изиграят два мача от група \"Б\" от надпреварата за Купата на конфедерациите, която се провежда в Русия. Единият двубой ще бъде между Германия и Камерун, а другия между Австралия и Чили. И двете срещи започват в 18 ч.", "date": "2017-06-25", "title": "Спорт: Днес се играят два мача от Купата на конфедерациите"}
{"url": "http://www.focus-news.net/news/2017/06/25/2408604/sky-news-prevozno-sredstvo-e-udarilo-peshehodtsi-v-nyukasal-intsidentat-ne-se-razglezhda-kato-teroristichno-napadenie.html", "text": "В неделя, към 9.14 ч.местно време , превозно средство е ударило пешеходци пред спортен център в британския град Нюкасъл, предаваSky News. \r\n42-годишна жена е била арестува след инцидента пред спортен център „Уестгейт“. Шестима души са приети в болница, като сред пострадалите има и три деца. \r\n„В момента се провежда полицейското разследване, за да се установи какво точно се е случило. Засега инцидентът не се разглежда като терористично нападение“, уточниха властите. Мария Динкова", "date": "2017-06-25", "title": "Sky News: Превозно средство е ударило пешеходци в Нюкасъл, инцидентът не се разглежда като терористично нападение"}
{"url": "http://www.focus-news.net/news/2017/06/25/2408605/veliko-tarnovo-kosyu-yalamov-ot-kilifarevo-otpraznuva-stotniya-si-rozhden-den.html", "text": "В Килифарево вече се гордеят със столетник. Юбилеят на Косю Яламов бе отбелязан тази сутрин в дома на рожденика. Това съобщиха от пресцентъра на Община Велико Търново. Приятният повод събра близки, роднини, приятели и познати на Яламов. \r\nЗа столетника бяха подготвени изненади – от името на Община Велико Търново рожденикът получи поздравителен адрес от кмета Даниел Панов, торта и финансова подкрепа за посрещане на празника. Косю Яламов бе поздравен от кмета на градчето Димитър Събев и от певиците от местния пенсионерски клуб. Юбилярът бе зарадван и с плакет от читалището в Килифарево.\r\nВъпреки достолепната си възраст Косю Яламов продължава сам да се грижи за двора и градинката пред дома си. Столетникът е бил дълги години стопански ръководител на бившата консервената фабрика в Килифарево. От 1980 г.насам той е първият столетник в градчето и околните села.", "date": "2017-06-25", "title": "Велико Търново: Косю Яламов от Килифарево отпразнува стотния си рожден ден"}
{"url": "http://www.focus-news.net/news/2017/06/25/2408608/benovska-otnovo-shte-pita-koy-i-na-kakvo-osnovanie-iska-i-mozhe-li-da-upravlyava-balgariya.html", "text": "Илиана Беновска отново ще пита: \"Кой и на какво основание иска и може ли да управлява България?\" в авторското си предаване „Беновска пита“ днес от 17.00 часа. Това съобщиха от екипа на предаването „Беновска пита“ по „Канал 3”. Нейни събеседници в днешното издание на предаването ще бъдат: Екатерина Захариева, заместник-министър председател по правосъдната реформа и министър на външните работи, по темата - Бойко Борисов ли е лицето на единението България – Балкани – Турция - Европа; Ивайло Московски, министър на транспорта, информационните технологии и съобщенията - България ще спре ли да е масов гроб по пътищата си; евродепутатите Емил Радев (ГЕРБ-ЕНП) и Искра Михайлова (ДПС-АЛДЕ) - Мария Габриел може ли да е  европейския обединител на българските партии.\r\nПовторението можете да гледате по Канал 3 и да слушате по К2 в неделя вечер от 22.30. Можете да пишете на benovskapita@gmail.com", "date": "2017-06-25", "title": "Беновска отново ще пита: Кой и на какво основание иска и може ли да управлява България"}
{"url": "http://www.focus-news.net/news/2017/06/25/2408610/desislava-kostadinova-gerb-napravihme-vazhni-promeni-v-zakona-za-dvizhenie-po-patishtata-za-uvelichavane-na-kontrola.html", "text": "Направихме важни промени в Закона за движение по пътищата за увеличаване на контрола. Това каза за Радио „Фокус” – Пазарджик Десислава Костадинова, депутат от ГЕРБ. Тя припомни, че тази седмица бяха  приети на второ четене промени в Закона за движение по пътищата. „Една от промените е, че вече няма да има знаци, обозначаващи камерите на пътя. Хубаво е да се знае, че временно спиране от движение на пътно превозно средство грози собственик, който допуска или предоставя управлението на моторно превозно средство на лице, което е употребило алкохол с концентрация в кръвта над 0,5 на хиляда, наркотични вещества или техни аналози. Приетите промени предвиждат и прекратяване на регистрацията на пътно превозно средство на собственик, който управлява моторно превозно средство, без да притежава съответното свидетелство за управление, употребил е алкохол с концентрация в кръвта над 0,5 на хиляда или наркотични вещества. Мярката важи и при отказ да бъде извършена проверка или неизпълнение предписанието за медицинско изследване на концентрацията на алкохол в кръвта, употреба на наркотични вещества”, допълни Костадинова. Тя уточни, че собственик, който предостави моторно превозно средство на лице, което няма свидетелство за управление, рискува да остане без книжка от 6 месеца до една година.\r\nКостадинова акцентира и на това, че друго важно решение, които прие парламентът, е свързано с  хората в неравностойно икономическо положение и това е увеличението на минималната пенсия, която от 1 юли ще бъде 180 лв., а от 1 октомври – 200 лв. Тя добави, че вече са приети на първо четене промени в Закона за бюджета на държавното обществено осигуряване, внесени от Министерския съвет. „В момента минималната пенсия е 161,38 лв. Това повишение ще засегне около 802 хиляди пенсии. Трябва да уточня обаче, че освен минималната пенсия със същите проценти ще нараснат и тези, свързани с нея – за инвалидност, наследствените пенсии. Ще бъдат увеличени и 136 хиляди т.нар. вдовишки добавки от 46 на 53 лв.”, коментира Костадинова. \r\nВаня НИКОЛОВА", "date": "2017-06-25", "title": "Десислава Костадинова, ГЕРБ: Направихме важни промени в Закона за движение по пътищата за увеличаване на контрола"}
{"url": "http://www.focus-news.net/news/2017/06/25/2408609/reuters-broyat-na-zaginalite-v-pakistan-pri-izbuhvaneto-na-tsisterna-e-dostignal-132-dushi.html", "text": "Броят на загиналите в Пакистан при избухването на цистерна е достигнал 132 души, предава Reuters. \r\nЦистерната се е преобърнала след рязък завой на магистрала в покрайнините на град Бахавалпур. Шофьорът е загубил контрол, когато превозното средство е спукало гума, съобщиха властите. \r\nТе допълниха, че след инцидента се е събрала голяма тълпа на мястото, за да събере горивото в контейнери, а 45 минути по-късно цистерната избухва. Спасителните екипи уточниха, че около 80 души са пострадали. Предполага се, че взривът се е случил, след като някой е запалил цигара. \r\n„Гражданите от областта и преминаващите започнаха да събират горивото, когато цистерната избухна, изгаряйки всички“, заяви губернаторът на провинцията Малик Мухамад Ахмед Хан. \r\nВластите допълниха, че сред загиналите има и 20 деца.  Мария Динкова", "date": "2017-06-25", "title": "Reuters: Броят на загиналите в Пакистан при избухването на цистерна е достигнал 132 души"}
{"url": "http://www.focus-news.net/news/2017/06/25/2408612/sport-vsichki-doping-probi-na-ruskite-futbolisti-sa-otritsatelni.html", "text": "Всички допинг-проби, взети от футболния отбор на Русия преди и по време на Световното първенство през 2014 г. в Бразилия, са били отрицателни, съобщиха в неделя от пресслужбата на Международната футболна федерация (ФИФА).  \r\nОт ФИФА допълниха, че всички проби са анализирани в антидопингова лаборатория в Лозана.", "date": "2017-06-25", "title": "Спорт: Всички допинг-проби на руските футболисти са отрицателни"}
{"url": "http://www.focus-news.net/news/2017/06/25/2408603/dots-andrey-andreev-oftalmolog-edna-chast-ot-ultravioletovite-lachi-biha-mogli-da-dovedat-do-uvrezhdane-na-povarhnostta-na-okoto-i-konyunktivata-na-rogovitsata.html", "text": "Една част от ултравиолетовите лъчи биха могли да доведат до увреждане на повърхността на окото и конюнктивата на роговицата. Това каза офталмологът доц. д-р Андрей Андреев в интервю за Агенция „Фокус” за предпазването на очите през летния сезон и избора на слънчеви очила. По думите му окото е един универсален орган. „Не знам дали е плод на еволюцията или на божествен произход, но то има невероятни способности да възприема информацията, която светлината носи. Главен негов дразнител е светлината. Окото е възникнало и усъвършенствало, благодарение на светлината. Тя би трябвало да му влияе добре, да не го уврежда. Една част от широкия спектър на светлината, която възприемаме и се довежда до рецепторите на очите ни, е добрата светлина. Освен добрите лъчи, отстрани на спектъра има късовълнови лъчи“, каза той и изброи  UV-лъчите, които през лятото са главната опасност за увреда на зрението на окото. По думите му една част от ултравиолетовите лъчи биха могли да доведат до увреждане на повърхността на окото, до повреждане на конюнктивата на роговицата. Според него това може да доведе до  фотоконюнктивит. „Той се среща както през лятото, така и през зимата. Ето-защо алпинистите, които се качват толкова високо, носят специални очила, които ги предпазват от този вид увреждане. Освен това част от ултравиолетовите очи, могат да проникнат в дълбочина на окото и да увредят ретината. Окото има механизъм, при който зеницата се свива и това регулира общото възприемане на светлината. Когато носим  да речем слънчеви очила, тази зеница е релативно по-широка“, коментира офталмологът. \r\nДеница КИТАНОВА", "date": "2017-06-25", "title": "Доц. Андрей Андреев, офталмолог: Една част от ултравиолетовите лъчи биха могли да доведат до увреждане на повърхността на окото и конюнктивата на роговицата"}
{"url": "http://www.focus-news.net/news/2017/06/25/2408583/deutsche-welle-albanskite-izbirateli-shte-predpochetat-evropeyskata-orientatsiya.html", "text": "Албанските граждани отиват в избирателните секции, с надеждата за преговорите за присъединяване към ЕС, съобщава Deutsche Wellе.\r\nИзборите в Албания са сложни, тъй като 18 политически партии са кандидати за 140-местния парламент. \r\nДвата главни  политически претенденти заявяват, че искат да работят за присъединяването на Албания към Европейския съюз. Николай Братанов", "date": "2017-06-25", "title": "Deutsche Wellе: Албанските избиратели  ще предпочетат европейската ориентация"}
{"url": "http://www.focus-news.net/news/2017/06/25/2408611/pazardzhik-zasileno-e-politseyskoto-prisastvie-i-e-zatrudneno-dvizhenieto-po-patya-pazardzhik-peshtera.html", "text": "Засилено е полицейското присъствие и е затруднено  движението по пътя Пазарджик-Пещера, предаде репортер на Радио „Фокус“ – Пазарджик. Поради провеждането на състезание по колоездене за юноши-старша възраст и мъже по трасето Главиница – село Алеко Константиново – село Радилово – разклона за град Пещера – село Бяга – село Капитан Димитриево и обратно, поетапно се затварят отделни участъци за преминаване на състезателите. По целия маршрут на състезанието има полицейски патрули, с пазарджишика регистрация и номера 5164 и 7205 - в района на селата Главиница и Алеко Константиново. По пътя колоездачите, са придружавани от мотопатрул. В началото на маршрута има и полицейски патрул с регистрационен номер СВ 1638. Шофьорите трябва да се движат с повишено внимание и съобразена скорост.\r\nВаня НИКОЛОВА", "date": "2017-06-25", "title": "Пазарджик: Засилено е полицейското присъствие и е затруднено движението по пътя Пазарджик-Пещера"}
{"url": "http://www.focus-news.net/news/2017/06/25/2408614/ruse-narodniyat-predstavitel-ot-gerb-plamen-nunev-vrachi-nagradata-v-razdela-za-evropeyski-i-amerikanski-avtomobili-na-mezhdunarodniya-retroparad-na-avtomobili.html", "text": "Народният представител от ГЕРБ Пламен Нунев връчи наградата в раздела за европейски и американски автомобили на провелия се този следобед ретропарад на автомобили в Русе. Награда за активно участие в събитието получи инж. Валери Костов – управител на русенския филиал на „Форд Мото Пфое“. Това съобщиха от пресцентъра на ПП ГЕРБ.\r\nПобедителите бяха определени от петчленно жури с експерти в областта на автомобилизма от Русе, Стара Загора и Бургас.\r\nНародният представител разгледа с интерес и над 93 автомобила и мотоциклета, разположени върху паркинга до сградата на НАП в Русе. \r\nМашините бяха от Русе, Варна, Бургас, София, Павликени, Габрово, Търговище, Разград, Кубрат, Луковит, Свищов, Шумен, Горна Оряховица, Дряново, Румъния и Швеция. Автомобилите, които бяха изложени са от почти всички по-известни марки и са създадени в периода между 1920 -1987 година.\r\nЛюбителите на класическите возила имаха възможност да разгледат и да се снимат с уникалните коли.\r\nПо време и на тазгодишния Парад на ретро автомобили в Русе специалното участие взеха представители от Русенски университет „Ангел Кънчев”, които показаха своите екологични автомобили на бъдещето.", "date": "2017-06-25", "title": "Русе: Народният представител от ГЕРБ Пламен Нунев връчи наградата в раздела за европейски и американски автомобили на международния ретропарад на автомобили"}
{"url": "http://www.focus-news.net/news/2017/06/25/2408607/prof-aleksandar-marinov-politolog-zakonoproektat-na-bsp-za-smesena-izbiratelna-sistema-otgovarya-po-razumen-nachin-na-ochakvaniyata-na-golyama-chast-ot-horata.html", "text": "Законопроектът на БСП за смесена избирателна система отговаря по разумен начин на очакванията на голяма част от хората за мажоритарен елемент. Това каза в интервю за Агенция „Фокус“  политологът проф. Александър Маринов за предложението на БСП за въвеждане на смесена избирателна система, заложено в промените в Изборния кодекс. Според проф. Маринов законопроектът за изменение и допълнение на Изборния кодекс на БСП отговаря по по-разумен начин, отколкото проекта на ГЕРБ за чиста мажоритарна система. „Хората се интересуват не от технологията, а от крайния резултат, до който ще доведе една такава система“, коментира проф. Маринов. Той прогнозира, че ще има разделение между партиите. „Има партии, за които внасянето на мажоритарен елемент, дори в такъв междинен и умерен вариант, е неблагоприятно, тъй като най-вероятно те няма да могат или много трудно ще спечелят мажоритарни места. Между партиите ще има разделение, тъй като тази система в някаква степен, макар и не толкова драстично като чистата мажоритарна система, ще фаворизира големите и по-силните партии. Тук искам да подчертая, че никой не може да каже коя ще е най-голямата партия след 2, 5 или 10 години. Не бива да се разсъждава така конюнктурно, че тези, които сега са най-големи и значи те винаги ще печелят от нея“, коментира проф. Маринов. По думите му разделение има в обществото и на други принципи. „Затова казах, че препъни камъка е районирането. Изборната география не е само въпрос на политически изгоди и интереси. Има много други проблеми, които са свързани с политическото представителство, с управлението на отделните региони, с отдавна сложили се отношения между различни градове и общини“, посочи политологът. Според него, когато се изработва такава голяма промяна в изборното законодателство, е необходимо да се проведе пълноценна, търпелива, добронамерена дискусия. „Единственият начин да се изгладят поне една значителна част от различията е да бъдат чути различните аргументи и да се намерят по-добри, по-взаимноприемливи решения. Така могат да се преодолеят голяма част от различията, с което не искам да кажа, че е възможно да няма такива. Все някой ще е недоволен било с основание, било без основание“, посочи още политологът. \r\nДеница КИТАНОВА", "date": "2017-06-25", "title": "Проф. Александър Маринов, политолог: Законопроектът на БСП за смесена избирателна система отговаря по разумен начин на очакванията на голяма част от хората"}
{"url": "http://www.focus-news.net/news/2017/06/25/2408613/yuliya-tsinzova-stolichna-biblioteka-za-poredna-godina-bibliotekata-ima-izklyuchitelno-ambitsiozna-nasitena-i-atraktivna-lyatna-programa.html", "text": "За поредна година Столична библиотека има изключително амбициозна, наситена и атрактивна лятна програма. Това каза директорът на Столична библиотека Юлия Цинзова в интервю за Агенция „Фокус“ във връзка с инициативите на библиотеката през лятото. „През целия месец юли и от 15-ти до 30 август „Зелените библиотеки“ ще бъдат във всички големи паркове на София. Разбира се, с много книги, писатели, художници и музиканти. Писателите ще им четат и ще разговарят с децата. Ще рисуват с младите художници доброволци, които вече трета поредна година ще бъдат с нас. Продължаваме с „Библиотека  в планината“, където децата също ще могат да заемат и да поставят детски книжки в нашите планински къщички в петте пункта: в Дендрариума, Детския екостационар “Бели брези”, „Момина скала“, хижа “Алеко” и на Черни връх“, каза Цинзова. Тя обясни, че Библиобусът тръгва от 1 юли. „Тогава най-вероятно ще бъдем в „Овча купел“ или „Красна поляна“.  Децата ще имат възможност да получат най-новите издания на детски книги“, коментира Цинзова. Директорът на библиотеката поясни, че филиал „Студентски“ става все по-притегателен център с подкрепата на района. По думите й там от 26 до 30 юни има ваканция на отличниците. Цинзова поясни, че това е съвместна инициатива с район „Студентски“, в която четвъртокласници с най-висок успех от двете общински училища на територията на района ще бъдат участници в петдневна ваканция. „На тази ваканция ще  има арт работилници, четене с писатели и много интересни събития“, каза тя. По думите й във филиал „Студентски“ всяка събота през юни и юли от 11.00 до 15.00 часа ще се провежда импровизирана стая на игрите, където децата в района ще могат да творят на тема „Моята лятна мечта“. „Във  филиал „Люлин“ всяка събота  ще се провежда инициативата „Родители четат приказки“ от 10.00 до 15.00 часа. Там ще има много игри и рождени дни. Във филиал „Сердика“ провеждаме лятна работилница през целия юли. В Руския център ще има съботна читалня за децата от 2-ри до 4-ти клас. Там ще рисуваме заедно, ще четем приказки и стихове от руски класици и ще гледаме анимационни филми по желание. В Американския център имаме изключително интересна екологична занималня, посветена на рециклирането на домашните отпадъци“, поясни Цинзова. Тя уточин, че там всеки вторник и четвъртък от 13.00 до 15.00 часа през юни и юли ще  децата ще се запознават с  електронните книги, предлагани в Американския център. По думите й програмата на Детския център  може да бъде открита на сайта и на страницата ни във „Фейсбук“. Цинзова поясни, че центърът вече е започнал своята лятна занималня от 12 юни във вторник, четвъртък и събота от 10.00 до 15.00 часа. „Там има изключително интересни събития: седмица на Петсън и Финдъс, седмица на Барбароните, на Роалд Дал, представяне на детски издателства, на отдели автори, четене на приказки и интерактивни игри“, допълни Юлия Цинзова. \r\nДеница КИТАНОВА", "date": "2017-06-25", "title": "Юлия Цинзова, Столична библиотека: За поредна година библиотеката има изключително амбициозна, наситена и атрактивна лятна програма"}
{"url": "http://www.focus-news.net/news/2017/06/25/2408616/varna-mgerb-organizira-ekoinitsiativa-v-provadiya-i-devnya.html", "text": "Младежи от областната организация на ПП ГЕРБ – Варна проведоха екоинициатива в Провадия и в Девня. Това съобщиха от пресцентъра на ПП ГЕРБ. Младите хора почистиха екопътеката, която води до крепостта Овеч в Провадия и поставиха в района къщички за птици. Така те подкрепиха усилията на екипа на Историческия музей в града за облагородяване на маршрута до средновековната каменна твърдина, която е сред големите културно-исторически забележителности в района. Чрез акцията си МГЕРБ показаха своята съпричастност и към развитието на местния туризъм.\r\nВ инициативата участваха младежи от Варна, Провадия, както и от Девня, където днес в парка също бяха поставени къщички за птици.", "date": "2017-06-25", "title": "Варна: МГЕРБ организира екоинициатива в Провадия и Девня"}
{"url": "http://www.focus-news.net/news/2017/06/25/2408618/plovdiv-narodnite-predstaviteli-ot-pp-gerb-ot-16-ti-mir-shte-se-sreshtat-s-grazhdani-na-26-yuni.html", "text": "Народните представители от ПП ГЕРБ от 16-ти МИР Пловдив-град ще приемат граждани от избирателния си район в понеделник, 26 юни, съобщиха от пресцентъра на партията. От 16.00 в централния офис на ПП ГЕРБ на бул. „Марица” 91 приемна ще има Менда Стоянова – председател на Комисията по бюджет и финанси в 44-тото Народно събрание. От 16.30 часа в офиса на ПП ГЕРБ на улица „Прага” 2 граждани ще приема Димитър Лазаров - председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси. От 16.00 часа, но в партийния офис на ул. „Стефан Стамболов\" № 21, ще бъде приемната на Атанас Ташков – член на Комисията по транспорт, информационни технологии и съобщения и на Комисията по външна политика в 44-тото Народно събрание.", "date": "2017-06-25", "title": "Пловдив: Народните представители от ПП ГЕРБ от 16-ти МИР ще се срещат с граждани на 26 юни"}
{"url": "http://www.focus-news.net/news/2017/06/25/2408617/iliana-benovska-borisov-reformira-a-mediite-trichat-balgariya-do-kogai.html", "text": "Борисов реформира, а медиите „тричат“ България – до кога? Това пита в коментар журналистът Илиана Беновска, водещ на предаването „Беновска пита“ по „Канал 3”, съобщиха от екипа на предаването. Коментарът на журналиста е следният:", "date": "2017-06-25", "title": "Илиана Беновска: Борисов реформира, а медиите „тричат“ България – до кога?"}
{"url": "http://www.focus-news.net/news/2017/06/25/2408622/12-000-lv-sabra-na-rozhdeniya-si-den-narodniyat-predstavitel-ot-gerb-ivan-mihovski-za-fondatsiya-iskam-bebe.html", "text": "За втора поредна година народният представител от ГЕРБ Иван Миховски отпразнува рождения си ден с благотворителна инициатива. Това съобщиха от пресцентъра на ПП ГЕРБ. Всички поканени на личното тържество бяха подготвени, че рожденикът не очаква лични подаръци. Вместо това гостите му според желанията и възможностите си можеха да дарят средства за двойки с репродуктивни проблеми, обединени от фондация „Искам бебе“.\r\nМиналата година Миховски събра за каузата си около 3500 лв. Днес вашият „подарък“ от тогава вече е на 5 месеца и се казва Рая, сподели с огромна радост народният представител, който за втори мандат е в парламента и не крие, че най-голямата му цел да влезе в НС е да подпомага хората, които искат, но имат проблеми да станат родители. \r\nВ известно заведение в Орешак в събота вечер той събра колеги от парламента, общински съветници от Троян, бизнесмени, много приятели, сред които и министърът на регионалното развитие Николай Нанков и заместник-председателят на НС Цвета Караянчева, кметове от ГЕРБ. Всички те събраха над 6000 лв., а впечатлен от щедростта им един от гостите удвои сумата.\r\nТова е подкрепа за инвитро процедура за три семейства. Ако и Бог е с нас догодина тук трябва да има още три колички с бебета, развълнуван благодари на гостите си Миховски. \r\nСредствата бяха обявени и връчени на сцената на скъпия приятел на рожденика Радина Велчева, която създаде и дълги години бе основен двигател на фондацията „Искам бебе“. Всички, които добре познават Радина, знаят, че тя посвети години от живота си на това да стане майка и да подкрепя хората като нея. Днес Радина Велчева има две прекрасни дечица, „които Бог ми изпрати“, а стотици са семействата, които са станали родители благодарение на нейната огромна помощ и подкрепа. \r\nНяма думи, с които мога да изразя благодарностите си към Иван и към всички вас за това, което направихте тази вечер, каза почти разплакана от щастие тя след получаване на дарението, което в понеделник ще бъде внесено по банков път.", "date": "2017-06-25", "title": "12 000 лв. събра на рождения си ден народният представител от ГЕРБ Иван Миховски за фондация „Искам бебе“"}
{"url": "http://www.focus-news.net/news/2017/06/25/2408620/d-r-daniela-daritkova-predsedatel-na-zdravnata-komisiya-v-parlamenta-nuzhdata-ot-izkustveno-sartse-na-smolyanchanina-dimitar-kostov-be-povod-da-namerim-trayno-reshenie-za-patsientite-s-tozi-problem.html", "text": "Случаят на смолянчанина Димитър Костов беше поводът да намерим трайно решение за проблема на пациентите, които се нуждаят от т. нар. \"изкуствено сърце\". Това съобщи д-р Даниела Дариткова – депутат от ПП ГЕРБ и председател на здравната комисия в парламента, информират от ПП ГЕРБ. Тя обясни, че става дума за  пациенти с напреднала сърдечна недостатъчност, които трябва да бъдат включени към това устройство в изчакване на трансплантация. Изкуственото сърце им спасява и запазва живота.\r\nПри такива случаи досега болницата, в която се наблюдава пациентът, изпращаше писмо до Министерство на здравеопазването с искане да се отпусне финансиране. Националната здравно-осигурителна каса (НЗОК) поемаше само част от стойността на медицинското изделие в размер на 50 000 лева. Осигуряването на цялата сума затрудняваше повечето пациенти, тъй като стойността на изкуственото сърце е около 200 000 лева, а те го доплащаха. \r\n„С проф. Генчо Начев - национален консултант по кардиохирургия, който наблюдава Митко от Смолян и който е в течение с проблемите на тези пациенти, обсъдихме в дълбочина казуса. Благодарение на общите ни усилия, на разбирането от МЗ и НЗОК проблемът е решен. На последното заседание на Надзорния съвет на НЗОК, проведено на 20 юни, се взе решение касата да заплаща цялата необходима сума за изкуствено сърце“, посочи д-р Дариткова. \r\nТя уточни, че до края на тази година касата ще осигури изкуствени сърца за шестима пациенти. За догодина ще бъдат финансово обезпечени десет човека. \r\n„Сега ще се покрива напълно необходимостта от поддържащата сърцето система, защото тези случаи са до десет за година. Това решение е в интерес на пациентите, защото всяка възможност за достъп до съвременно лечение и медицински изделия, от които зависи животът на хората, трябва да се гарантира от здравно-осигурителния фонд“, коментира още д-р Дариткова. \r\nКонкретно за Димитър Костов тя каза, че когато се наложи включването му към това устройство, то гарантирано ще е безплатно. „Тоест, акцията за подпомагане на Митко намери своята подкрепа от институциите и решението вече е факт“, допълни тя.\r\nКампанията в подкрепа на 41-годишния родопчанин, страдащ от дилатативна кардиомиопатия, започна в началото на този месец. Димитър Костов е икономист, експерт в машиностроителната индустрия, активен общественик, участник в националната гражданска инициатива „Правосъдие за всеки“, повече от 5 години опит като ръководител доброволец в БЧК – Смолян.", "date": "2017-06-25", "title": "Д-р Даниела Дариткова, председател на здравната комисия в парламента: Нуждата от изкуствено сърце на смолянчанина Димитър Костов бе повод да намерим трайно решение за пациентите с този проблем"}
{"url": "http://www.focus-news.net/news/2017/06/25/2408619/dots-andrey-andreev-oftalmolog-s-vazrastta-leshtata-na-okoto-zapochva-da-pozhaltyava-a-zhaltiyat-tsvyat-e-edin-estestven-filtar-koyto-zadarzha-vrednite-lachi.html", "text": "С порастването лещата на окото започва да пожълтява, а жълтият цвят е един естествен филтър, чрез който вредните лъчи се задържат. Това каза офталмологът доц. д-р Андрей Андреев в интервю за Агенция „Фокус” за предпазването на очите през летния сезон и избора на слънчеви очила. По думите му природата е развила собствени механизми за защита на окото. „Във времето с порастването, самата леща започва да пожълтява. Докато в детството тя е абсолютно прозрачна, да речем след 20-ата година, тя започва да пожълтява. Жълтият цвят е един естествен филтър, чрез който тези лъчи се задържат“, коментира той. По думите му друг механизъм е зеничната реакция. „Когато светнем със силна светлина, тя се свива. Тя по този начин реагира и коригира количеството светлина. Има зеници, които по-бавно реагират. Тези хора са по-нараними“, коментира доц. Андреев. \r\nТой уточни, че има ириси, които са в по-светъл цвят и се смята, че те са малко по-чувствителни на светлина. „По принцип природата е развила такива механизми, при които да защити ретината и повърхностните структури на окото. Даже сълзенето, зачервяването, болката, са също един тип защитна реакция. Това предизвиква свиване на окото, за да не го отваряме докрай и да не се излагаме на продължително време на тези увреждания“, допълни офталмологът. \r\nДеница КИТАНОВА", "date": "2017-06-25", "title": "Доц. Андрей Андреев, офталмолог: С възрастта лещата на окото започва да пожълтява, а жълтият цвят е един естествен филтър, който задържа вредните лъчи"}
{"url": "http://www.focus-news.net/news/2017/06/25/2408602/d-r-kaloyan-metodiev-politolog-vektorat-nato-es-e-vratata-kam-izhoda-za-zaev-i-makedoniya.html", "text": "Зоран Заев много добре осъзнава, че България е единственият му шанс за политическо оцеляване. Това каза за Радио „Фокус“ – Пирин д-р Калоян Методиев, политолог и университетски преподавател, във връзка с посещението на македонския премиер Зоран Заев и предстоящото подписване на 2 август на договор за добросъседство между България и Македония. Според д-р Методиев векторът НАТО - ЕС е вратата към изхода за Заев и Македония. \r\n„Опасявам се, че всичко, което се прави в двустранните отношения, е подчинено на тези прагматични цели, а не на осъзнаване на истината, на искреност или симпатии. Интуицията и опитът ми казват, че се предоверяваме и трябва да сме внимателни. Много пъти ни лъгаха. Социалдемократите са създадени като отрицание на българското и сегашното им „прераждане“ ме кара да съм предпазлив\", каза още д-р Методиев и допълни, че трябва да има конкретни стъпки и жестове, като например правителството на Македония да нареди да се спре тормозът над българските дипломати там.\r\nТой коментира и изказването на Зоран Заев, според което голяма част от историята на двете страни е обща и че в македонските учебници ще бъде променено това, което не е в новия дух на сътрудничество между двете държави, което част от медиите в Македония определиха като „опасно“, заявявайки, че пресата в съседната ни държава е направила такава квалификация, защото много добре осъзнава, че през учебниците се гради всяко ново поколение. „Политиката за младежта е за десетилетия напред. Да видим дали ще успее, защото виждате, че антибългарската истерия от последните дни е наистина сериозна. Този път българската страна трябва да вярва само на конкретни стъпки и реални действия“, отбеляза д-р Калоян Методиев.\r\nЛивия НИНОВА", "date": "2017-06-25", "title": "Д-р Калоян Методиев, политолог: Векторът НАТО – ЕС е вратата към изхода за Заев и Македония"}
{"url": "http://www.focus-news.net/news/2017/06/25/2408626/sofiya-politseyski-patrul-oborudvan-s-radar-e-razpolozhen-na-10-ti-km-na-avtomagistrala-trakiya-v-posoka-plovdiv.html", "text": "Полицейски патрул с регистрация 9865, оборудван с радар и бинокъл следи за движението на 10-ти км на автомагистрала „Тракия“, в посока Пловдив, предаде репортер на Агенция „Фокус“. Трафикът на автомагистралата е натоварен и в двете посоки.", "date": "2017-06-25", "title": "София: Полицейски патрул, оборудван с радар е разположен на 10-ти км на автомагистрала \"Тракия\", в посока Пловдив"}
{"url": "http://www.focus-news.net/news/2017/06/25/2408624/vratsa-mitropolit-grigoriy-shte-otsluzhi-zaupokoyna-liturgiya-v-hram-sv-nikolay-mirlikiyski-chudotvorets-po-povod-6-mesetsa-ot-konchinata-na-mitropolit-kalinik-na-26-yuni.html", "text": "На 26 юни се навършват 6 месеца от кончината на Врачанския митрополит Калиник, предаде репортер на Агенция \"Фокус\". По този повод във врачанския храм \"Св. Николай Мирликийски Чудотворец\", където се намира гробът му, в понеделник, 26 юни, ще бъде отслужена заупокойна света литургия.\r\nЗаупокойната света литургия за Врачанския митрополит Калиник ще оглави Негово високопреосвещенство Врачанският митрополит Григорий.  Началото е в 09.00 часа. В Литургията ще вземат участие врачански свещеници. В края на Литургия ще бъде отслужена и панихида на гроба на митрополит Калиник. \r\nНикола ПЕТКОВ", "date": "2017-06-25", "title": "Враца: Митрополит Григорий ще отслужи заупокойна литургия в храм \"Св. Николай Мирликийски Чудотворец\" по повод  6 месеца от кончината на митрополит Калиник на 26 юни"}
{"url": "http://www.focus-news.net/news/2017/06/25/2408625/dha-germaniya-predupredi-erdogan-ne-vodi-za-sreshtata-na-g-20-tvoite-skandalni-ohraniteli-ot-poslednata-ti-vizita-v-sasht.html", "text": "Германия е поискала от турския президент Реджеп Тайип Ердоган  да не идва за срещата на Г 20 в Хамбург на 7 и 8 юли със станалите световно известни скандални негови охранители, предаде информационната агенция Догу хабер ажансъ (ДХА). Берлин визира нанесения побой над мирни демонстранти от охранителите на Ердоган пред турското посолство във Вашингтон по време на визитата му в САЩ през май. По информация на неназован източник от германското правителство, в получения от Анкара списък са включени част от тези охранители, за които в САЩ има издадени заповеди за задържане. По този повод германското външно министерство е предупредило Турция тези лица да не идват на форума на най-високо равнище на Г 20. Освен това Берлин е обърнал сериозно внимание на Анкара, че категорично няма да допусне подобни грозни сцени на германска територия, посочва още ДХА.  Георги Димов", "date": "2017-06-25", "title": "ДХА: Германия предупреди Ердоган: Не води  за срещата на Г 20 твоите скандални  охранители от последната ти визита в САЩ"}
{"url": "http://www.focus-news.net/news/2017/06/25/2408628/vratsa-duhovnata-i-svetskata-vlast-v-grada-podavat-raka-na-narkozavisimite.html", "text": "Врачанската митрополия в лицето на нейния архиерей Негово високопреосвещенство Врачанския митрополит Григорий и Община Враца чрез кмета Калин Каменов, инициират кръгла маса, предаде репортер на Агенция \"Фокус\". Събитието ще се състои на 26 юни, понеделник, когато се отбелязва Международният ден за борба с наркоманиите.\r\nВъв Враца денят ще започне с молебен за хората с различни зависимости и техните близки. Той ще бъде отслужен от Високопреосвещения Врачански митрополит Григорий в съслужение със свещеници от епархията. В 11.00 ч. в храма “Свети Николай Мирликийски Чудотворец” митрополитът и свещениците ще застанат в обща молитва пред иконата на света Богородица “Неупиваема чаша”, към която вярващите се обръщат за помощ при лечение на зависимости.\r\nКръглата маса с мотото “Изход има” ще бъде открита в 14.00 часа от Врачанския митрополит Григорий и кмета на Враца Калин Каменов в конферентната зала на Търговско-промишлената палата. В дискусиите са поканени да вземат участие свещенослужители, които работят с наркозависими, с техни родители и близки. \r\nПротоиерей Михаил Манев ще представи първия и единствен по рода си у нас Православен център за  духовно обгрижване на наркозависими “Св. княз Боян Енравота” във Варна. Трудностите в пътя към изцелението ще сподели мъж, който е излекуван в този православен център от зависимостта си към наркотиците.\r\nКак може да се помогне на родителите на наркозависими ще разкаже отец Кирил Дидов от храма “Св. апостоли Петър и Павел” – София, духовен надзорник на Софийска епархия, който от години духовното обгрижва семейства с такива проблеми. Врачанският свещник Димитър Митев ще представи работата си с хора, лишени от свобода и ще говори за превенцията на употребата на алкохол и наркотични вещества сред тях.\r\nСвещеникът Андон Шавулев, който е бивш треньор по бокс, ще разкаже за спорта като превенция срещу различните зависимости и мястото му в живота на младите хора. От години той тренира момчета в боксовата зала. Отец Шавулев е предстоятел на храма “Въведение Богородично” в Благоевград.\r\nЕкспертите Стела Борисова, Ивалина Ангелова и Ирина Витанова от Превантивно-информационния център във Враца ще представят дейността си и конкретни резултати от работата с ученици. Участие в дискусиите ще вземат също училищни психолози, здравни работници, младежки медиатори, членове на обществени съвети към училищата и представители на други институции, имащи отношение към проблема. \r\nНикола ПЕТКОВ", "date": "2017-06-25", "title": "Враца: Духовната и светската власт в града подават ръка на наркозависимите"}
{"url": "http://www.focus-news.net/news/2017/06/25/2408627/ruse-narodniyat-predstavitel-plamen-nunev-nagradi-pobeditelite-v-regionalniya-turnir-po-tenis-na-kort-na-gerb.html", "text": "Народният представител от ГЕРБ в 19-и МИР – Русе Пламен Нунев награди победителите в организирания от партията регионален турнир по тенис на корт за мъже и жени. 20 мъже и 4 дами мериха сили навръх 24 юни – Еньовден, на новите тенис кортове на сдружение „Тенис клуб Приста 2011“, находящи се до Генералното консулство на Руската федерация в града. Това съобщиха от пресцентъра на ПП ГЕРБ.\r\nКупите, предметни награди и парични премии при мъжете получиха: 1. Мартин Бригов; 2. Светлин Симеонов; 3. Николай Плачков. Първото място при дамите заслужи Таня Иванова, следвана от подгласничките си Луиза Попова и Павлина Манчева.\r\nПламен Нунев поздрави всички участници за честната игра, издържливостта и им пожела догодина отново да се включат в турнира, в който състезателите да са двойно повече.\r\nТурнирът се проведе по наредбата на Българска федерация по тенис. Двойките играха един сет до 6 гейма при директна елиминация. Директор на турнира бе Стефан Митев. Главен съдия бе Христомир Мицов.\r\nПри откриването на спортното събитие тази сутрин присъстваха народните представители Светлана Ангелова и д-р Андриан Райков.", "date": "2017-06-25", "title": "Русе: Народният представител Пламен Нунев награди победителите в регионалния турнир по тенис на корт на ГЕРБ"}
{"url": "http://www.focus-news.net/news/2017/06/25/2408630/plovdiv-obshtinskite-savetnitsi-ot-pp-gerb-organizirat-priemni-za-grazhdani-ot-26-do-29-yuni.html", "text": "Общинските съветници от ПП ГЕРБ в ще проведат приемни с гражданите от 26 до 29 юни, съобщиха от пресцентъра на партията.\r\nВ понеделник, 26 юни, граждани ще приемат:\r\n-\tДаниела Дженева, от 17:00 до 18:00 часа в офиса на ПП ГЕРБ в район „Южен”, ул.”Академик Петър Динеков”№ 1А;\r\n-\tСпартак Николов, от 17:00 до 18:30 часа в офиса на ПП ГЕРБ в район „Източен” на ул.”Коста Паница”№5;\r\n-\tВихър Захов,  от 17:00 до 18:30 часа в офиса на ПП ГЕРБ в район „Източен” на ул.”Коста Паница”№ 5;\r\n-\tВера Тоскова, от 16:00 до 18:00 часа в офиса на ПП ГЕРБ в район „Тракия” в жк.”Тракия”бл.91;\r\n-\tАлександър Радев, от 17:30  до 19:00 часа в офиса на ПП ГЕРБ в район „Централен” на ул.”Прага” № 2; \r\n-\tАтанас Узунов, от 17:30  до 19:00 часа в офиса на ПП ГЕРБ в район „Южен” на ул.”Академик Петър Динеков” №1А.\r\nОбщинският съветник от ПП ГЕРБ в Общински съвет – Пловдив, Иван Вичков ще приема граждани във вторник, 27 юни, от 16:00 до 18:00 часа в офиса на ПП ГЕРБ в район „Тракия” в блок 91. Иван Вичков е член на Постоянната комисия  „Здравеопазване и социални дейности”.\r\nВ сряда, 28 юни, приемни с граждани ще проведат:\r\n-\tРадослава Ташкова, председател на Групата на ПП ГЕРБ и заместник-председател на Общински съвет  - Пловдив, ще се срещне с граждани от 16:00 до 18:00 часа в офиса на ПП ГЕРБ в район „Южен” на ул.”Академик Петър Динеков”№1А; \r\n-\tГеорги Василев, от 16:00 до 18:00 часа в офиса на ПП ГЕРБ в район „Южен” на ул.”Академик Петър Динеков”№1А; \r\n-\tД-р Аргир Аргиров, от 17:30  до 18:30 часа в офиса на ПП ГЕРБ в район „Южен” на ул.”Академик Петър Динеков”№1А;\r\n-\tАни Лафчиева, от 17:00 до 18:30 часа в офиса на ПП ГЕРБ в район „Източен” на ул.”Коста Паница”№5;\r\n-\tЕмил Русинов, от 17:30 до 19:00 часа в офиса на ПП ГЕРБ в район „Източен” на ул.”Коста Паница”№5. \r\nВ четвъртък, 29 юни, общинските съветници от ПП ГЕРБ в Пловдив ще проведат приемни с гражданите, както следва:\r\n-\tПетър Попов, от 17:30  до 19:00 часа в офиса на ПП ГЕРБ в район „Западен” на ул. ”Царевец” № 9; \r\n-\tЯсен Михайлов, от 17:30 до 19:00 часа в офиса на ПП ГЕРБ в район „Западен” на ул. ”Царевец” № 9; \r\n-\tГошо Къчков, от 17:30  до 19:00 часа в офиса на ПП ГЕРБ в район „Северен” на бул.”Марица” №91; \r\n-\tПенчо Малинов, от 17:00  до 18:30 часа в офиса на ПП ГЕРБ в район „Източен” на ул.”Коста Паница” №5;\r\nВеселин Маневски, от 16:00 до 18:00 часа в офиса на ПП ГЕРБ в район „Южен” на ул. ”Академик Петър Динеков” № 1А.", "date": "2017-06-25", "title": "Пловдив: Общинските съветници от ПП ГЕРБ организират приемни за граждани от 26 до 29 юни"}
{"url": "http://www.focus-news.net/news/2017/06/25/2408632/the-independent-deyvid-deyvis-otkaza-da-se-izvini-na-tereza-mey-vapreki-che-ya-e-posavetval-da-svika-katastrofalnite-izbori.html", "text": "Британският министър по въпросите за Брекзит Дейвид Дейвис призна, че е посъветвал премиера Тереза Мей да свика катастрофалните избори, пише The Independnet. Същевременно Дейвис отказа да се извини на министър-председателя, тъй като според него неуспешната кампания не е била негова грешка. \r\nПо време на участието си в предаването на Андрю Мар по BBC 1 Дейвис отбеляза, че той поема своята част от отговорността за изборния резултат, но допълни, че не той е създал несполучливата стратегия за кампанията. \r\n„Да. Аз поемам моята част от вината за това, заедно с другите 20 членове на кабинета, всички от които заявиха, че това е добра идея“, уточни Дейвис.  Мария Динкова", "date": "2017-06-25", "title": "The Independent: Дейвид Дейвис отказа да се извини на Тереза Мей, въпреки че я е посъветвал да свика катастрофалните избори"}
{"url": "http://www.focus-news.net/news/2017/06/25/2408629/prof-aleksandar-marinov-politolog-printsipat-za-smesena-izbiratelna-sistema-e-pravilen-chisto-proportsionalnata-ne-raboti-a-mazhoritarnata-bi-donesla-mnogo-problemi.html", "text": "Принципът за смесена избирателна система е правилен, чисто пропорционалната не работи, а чистата мажоритарна не е подходяща и би донесла много проблеми. Това каза в интервю за Агенция „Фокус“  политологът проф. Александър Маринов за предложението на БСП за  смесена избирателна система, заложено в промените в Изборния кодекс.\r\nТой обясни, че не е виждал конкретния текст, подготвен от БСП. „Там има неща, които трябва да бъдат обсъдени в детайли. Например логиката на създаване на тези 120 едномандатни райони и т.н. Има неща, които тепърва ще се разискват и на експертна, а и на по-широка основа“, коментира той. Според проф. Маринов е хубаво, че се върви в посока на някакъв смесен вариант. По думите му трябва да се види как предлагат от БСП да се решат основните проблеми, които досега са и препъни камъка на промените в изборното законодателство и практика. „Трябва да видим каква ще бъде и дали ще бъде променена процедурата за издигане на независими кандидати. Голямото преимущество на мажоритарната система е, че дава възможност на обществото и гражданите да издигат кандидати извън партийните. Сегашната система е силно рестриктивна и от гледна точка на регистрирането и на обстоятелството, че един независим кандидат трябва да се пребори с цяла партийна листа. Ще видим как това се предлага да се случи в проекта на БСП“, поясни проф. Маринов. \r\nДеница КИТАНОВА", "date": "2017-06-25", "title": "Проф. Александър Маринов, политолог: Принципът за смесена избирателна система е правилен, чисто пропорционалната не работи, а мажоритарната би донесла много проблеми"}
{"url": "http://www.focus-news.net/news/2017/06/25/2408635/sport-rodzhar-federer-specheli-tenis-turnira-v-hale.html", "text": "Швейцарецът Роджър Федерер надделя над германеца Александър Зверев с 6:1, 6:3 на финала на тенис турнира в Хале. Това е деветата титла на Федерер от „Гери Вебер Оупън“. Мачът продължи едва 53 минути, като швейцарецът доминираше през целия мач.", "date": "2017-06-25", "title": "Спорт: Роджър Федерер спечели тенис турнира в Хале"}
{"url": "http://www.focus-news.net/news/2017/06/25/2408637/valentina-georgieva-rzi-blagoevgrad-savremenniyat-chovek-yade-glavno-lesnousvoimi-vaglehidrati-ili-takiva-s-visok-glikemichen-indeks-koito-barzo-pokachvat-kravnata-zahar.html", "text": "В менюто на съвременния човек преобладават лесноусвоимите въглехидрати или тези с висок гликемичен индекс, които бързо покачват кръвната захар. Това каза за Радио „Фокус“ – Пирин Валентина Георгиева, инспектор в отдел „Профилактика на болестите и промоции на здравето“ към Дирекция „Обществено здраве“ в РЗИ-Благоевград. „Ако след хранене човек се движи и то активно, енергията от тази захар се усвоява от мускулите, но ако след обилна вечеря си легнем, почиват и мускулите, и глюкозата постъпва в черния дроб, където се превръща в гликоген и мазнини. Последните се натрупват на различни места, като особено опасно е, че се натрупват и във вътрешните ни органи и предизвикват затлъстяване и на органите, което може да доведе до заболявания като метаболитния синдром и свързаните с него усложнения – захарен диабет, артериална хипертония, атеросклероза и чернодробна стеатоза“, посочи тя. Инспекторът подчерта, че в забързаното ни ежедневие много често пропускаме определени хранения – на закуска обикновено повечето хора пият кафе, обядът го претупваме малко набързо и като се приберем се получава едно прехранване, което натоварва стомаха и може да бъде причина за възникване на рефлуксни нарушения и разстройства на съня, а това прехранване допълнително натоварва организма и не може да се даде почивката, която е нужна на стомаха ни. По думите й от друга страна, когато човек не вечеря, задстомашната жлеза увеличава производството на инсулин и това обуславя по-голяма нужда от храна, в резултат на което сутрин се събуждаме много по-гладни, така че нито една крайност не е полезна. Георгиева заяви, че е добре да се вечеря не по-късно от 2 часа преди лягане, с по-лека храна, но да не се пропуска вечерята.\r\nНатали СТЕФАНОВА", "date": "2017-06-25", "title": "Валентина Георгиева, РЗИ-Благоевград: Съвременният човек яде главно лесноусвоими въглехидрати или такива с висок гликемичен индекс, които бързо покачват кръвната захар"}
{"url": "http://www.focus-news.net/news/2017/06/25/2408615/sindikalnata-federatsiya-na-sluzhitelite-v-mvr-nasrochva-natsionalen-protest-na-5-yuli-2017g-pred-hram-pametnika-sv-aleksandar-nevski-v-stolitsata.html", "text": "Взехме решение и насрочваме национален протест на 5 юли 2017г. от 11.00 часа пред храм паметника „Александър Невски“. Това каза председателят на УС на Синдикалната федерация на служителите в МВР (СФСМВР) Валентин Попов на пресконференция във връзка с кризата в системата и бъдещите действия на синдиката, предаде репортер на Агенция „Фокус“. „Ако преговорите с ръководството на МВР, а може би и с ръководството на държавата, не протекат по начин, по който ни удовлетворява, няма да ограничим протеста си само с митинга на 5 юли“, заяви той. Валентин Попов обясни, че датите 14 септември, 8 ноември и 22 декември са свързани по някакъв начин със служителите на МВР, затова ще има мероприятия и между тях. „От 5 януари 2018 година, датата, когато България поема председателството на Съвета на ЕС,  нататък протестите ще бъдат ежедневни“, обясни той. „Надяваме се, че няма да се стигне дотам, поне на по-голямата част от празниците колегите да празнуват“, коментира Валентин Попов. „Не организираме протест заради самия протест, не съм фен на протеста, но той е част от преговорния процес и социалния диалог“, посочи той. По думите му не се ли разберат служителите и ръководството на МВР на масата, ще се наложи да се разбират от улицата. „Към момента освен заседанието на Съвета за социално партньорство се води използвайки медиите като посредници, не смятаме, че това е нормален диалог“, каза още Валентин Попов. \r\nБиляна ИВАНОВА", "date": "2017-06-25", "title": "Синдикалната федерация на служителите в МВР насрочва национален протест на 5 юли 2017г. пред храм-паметника „Св. Александър Невски“ в столицата"}
{"url": "http://www.focus-news.net/news/2017/06/25/2408638/stara-zagora-vremenno-e-ogranicheno-dvizhenieto-po-aktivnata-lenta-pri-km-157-na-am-trakiya-v-posoka-sofiya-poradi-ptp.html", "text": "Временно е ограничено движението по активната лента при км 157 на АМ \"Тракия\" в посока София поради ПТП. Това съобщиха от пресцентъра на Агенция \"Пътна инфраструктура\". Движението се извършва в изпреварващата лента и се контролира от \"Пътна полиция\".", "date": "2017-06-25", "title": "Стара Загора: Временно е ограничено движението по активната лента при км 157 на АМ \"Тракия\" в посока София поради ПТП"}
{"url": "http://www.focus-news.net/news/2017/06/25/2408640/reuters-frenskiyat-prezident-obmislya-da-sabere-parlamenta-vav-versayskiya-dvorets.html", "text": "Френският президент Еманюел Макрон обмисля да събере парламента във Версайския дворец, за да изнесе реч пред депутатите и сенаторите, заяви в неделя говорителят на правителството Кристоф Кастанер, предава Reuters. \r\nГоворейки пред телевизионния канал LCI Кастанер, заяви, че не може да отрече или потвърди, че двете камари на парламента ще се съберат във Версай на 3 юли. Обикновено депутатите се срещнат в Националното събрание в Париж, а сенатори в Сената, който също се намира в Париж.  Мария Динкова", "date": "2017-06-25", "title": "Reuters: Френският президент обмисля да събере парламента във Версайския дворец"}
{"url": "http://www.focus-news.net/news/2017/06/25/2408634/iliya-kuzmanov-sfsmvr-na-protest-na-5-yuli-izlizat-ne-samo-politsaite-no-i-pozharnikarite-spasitelite-i-litsata-na-trudovi-pravootnosheniya-v-mvr.html", "text": "На протест не излизат само полицаите, излизат и пожарникарите, спасителите, лицата, работещи на трудови правоотношения, които никак не са малко в МВР. Излизат и държавните служители- институтите и Академията на МВР. Това каза зам.- председателят на УС на Синдикалната федерация на служителите в МВР (СФСМВР) Илия Кузманов, по време на пресконференция във връзка с кризата в системата и бъдещите действия на синдиката, предаде репортер на Агенция „Фокус“. „Всички браншове в МВР искаме увеличение на заплатите“, заяви той.  „Задавали са ни въпроса напук ли го правите- не, не е напук. Защо казвам, че не е напук- между нас върви синдрома „жертва се оплаква на жертва““, коментира Илия Кузманов. Според него служителите на МВР в този момент са жертви са системата. „Когато една жертва на системата дойде при нас, тя търси помощ от жертвата“, обясни той.  „Още при първата си среща с г-н Радев му казахме нещо много просто- ако неговите предшественици можеха или не можеха, искаха или не искаха да направят реформи, на него ще му се наложи, защото МВР приключи“, посочи Илия Кузманов. „С последните две изменения в Закона за МВР, които съставляват 250 страници промени, МВР блокира“, допълни той. „Кажете ми коя от реформите, влезли през 2015 и 2016 година тръгна и работи. Държавното предприятие не можаха да го стартират и го отложиха за 2018 година“, коментира Илия Кузманов. „Нещо да се промени за гражданите- не. Нещо да се промени за служителите- не. Е, на това се казва МВР приключи“, каза още той.\r\nБиляна ИВАНОВА", "date": "2017-06-25", "title": "Илия Кузманов, СФСМВР: На протест на 5 юли излизат не само полицаите, но и пожарникарите, спасителите и лицата на трудови правоотношения в МВР"}
{"url": "http://www.focus-news.net/news/2017/06/25/2408641/stara-zagora-dva-leki-avtomobila-sa-katastrofirali-pri-157-km-na-am-trakiya-nyama-postradali.html", "text": "Два леки автомобила са катастрофирали при 157 км на АМ „Тракия“. Това съобщиха за Агенция „Фокус“ от пресцентъра на МВР. Вследствие на инцидента няма пострадали.", "date": "2017-06-25", "title": "Стара Загора: Два леки автомобила са катастрофирали при 157 км на АМ „Тракия“, няма пострадали"}
{"url": "http://www.focus-news.net/news/2017/06/25/2408639/gencho-genchev-kmet-na-svishtov-s-vazstanovkite-na-osvobozhdenieto-na-svishtov-nie-se-stremim-da-sahranim-i-predadem-na-idnite-pokoleniya-istoricheskata-pamet-na-grada.html", "text": "Основната цел на възстановките на Освобождението на Свищов, който се правят за втора поредна година, е да съхранят и предадат историческата памет на града на идните поколения. Това заяви пред журналисти, по време на честванията за 140-годишнината от Освобождението на града, кметът Генчо Генчев, предаде репортер на Радио „Фокус“ – Велико Търново. На събитията присъстваха стотици жители и гости на крайдунавския град, сред които имаше и много деца. „Смятам, че няма нищо по-хубаво от това – да успеем да предадем на нашите деца историята си, която определя нашата идентичност, защото именно тя ни е съхранила през годините“, каза още кметът Генчев. Той добави, че всички свищовлии са изключително горди, че именно от техния роден град започва свободата на България. „Много първи неща са тръгнали от тук и няма как всеки един свищовлия да не се чувства горд от това. Това го показаха и всички жители, които дойдоха днес в историческата местност „Паметниците“. Аз виждам, че те са тук с огромно желание и голяма удовлетвореност. Смятам, че това е показателно за духа, който Свищов носи и днес в себе си“, подчерта още градоначалникът. Той припомни, че програмата продължава с мащабен концерт на известен руски ансамбъл, тази вечер. Утре ще се проведат мероприятия с участието на Представителния ансамбъл на въоръжените сили на България. Кулминацията на честванията е във вторник.\r\nЛуиза ТРАНЧЕВА", "date": "2017-06-25", "title": "Генчо Генчев, кмет на Свищов: С възстановките на Освобождението на Свищов ние се стремим да съхраним и предадем на идните поколения историческата памет на града"}
{"url": "http://www.focus-news.net/news/2017/06/25/2408642/pazardzhik-kmetat-na-obshtina-peshtera-zabrani-stroitelstvoto-v-letovishte-sveti-konstantin-ot-15-yuli-do-30-avgust.html", "text": "Забранява се всякакъв вид строителство и подготовка за строителство през периода от 15 юли до 30 август на територията на летовище „Свети Константин”, съобщи за Радио „Фокус” – Пазарджик Стоян Йовчев от общинската администрация в Пещера. Той обясни, че кметът на Община Пещера Николай Зайчев е издал заповедта, с оглед осигуряване спокойствието и почивката на летовище „Свети Константин” през активния летен сезон и в съответствие с  Наредбата за обществения ред, чистотата и специализираната закрила на деца на обществени места. При констатиране на нарушения ще се образуват административно-наказателни преписки срещу виновните лица за налагане на предвидените  в цитираната наредба санкции. За ефективно изпълнение на заповедта, за предотвратяване и преустановяване на нарушения, са определени длъжностни лица, които ще контролират нейното изпълнение.\r\nВаня НИКОЛОВА", "date": "2017-06-25", "title": "Пазарджик: Кметът на Община Пещера забрани строителството в летовище „Свети Константин“ от 15 юли до 30 август"}
{"url": "http://www.focus-news.net/news/2017/06/25/2408621/valentin-popov-sfsmvr-gotovi-sme-da-pregovaryame-za-razmer-na-uvelichenieto-na-vaznagrazhdeniyata-na-sluzhitelite-na-mvr-i-ot-koga-da-vleze-v-sila.html", "text": "Отворени сме за преговори, готови сме да разговаряме по размер на увеличението на възнагражденията на служителите на МВР, евентуално по това дали на всички по равно или да има някаква диференцираност и от коя дата да влезе в сила. Това каза председателят на УС на Синдикалната федерация на служителите в МВР (СФСМВР) Валентин Попов на пресконференция във връзка със ситуацията в системата и бъдещите действия на синдиката, предаде репортер на Агенция „Фокус“. „Това са въпроси, които можем да коментираме и сме готови да преговаряме“, посочи той. „За да го направим най-напред трябва да седнем около една маса, г-н министър Радев да ме извинява, но няма как да изпратим по гълъб аргументите си, нито ролята не медиите в роля на посредник“, коментира Валентин Попов. „Позоваваме се на законовото си право да започнем протест, защото до момента не виждаме развитие в положителна посока на проблемите, които имаме“, заяви той и уточни, че министър Валентин Радев още утре ще бъде информиран за това със специално писмо, с което за пореден път ще бъде приканен да започне преговори с негово лично участие.  „Огласявайки нашето решение, влизайки във фаза протест, законът задължава министъра и нас да започнем преговори, така че причините за протеста да отпаднат“, поясни Валентин Попов. „Някъде в началото на седмицата ще имаме по-изчистена обща стратегия за действие в ситуацията“, каза още той. \r\nБиляна ИВАНОВА", "date": "2017-06-25", "title": "Валентин Попов, СФСМВР: Готови сме да преговаряме за размер на увеличението на възнагражденията на служителите на МВР и от кога да влезе в сила"}
{"url": "http://www.focus-news.net/news/2017/06/25/2408643/prof-aleksandar-marinov-politolog-reaktsiyata-za-predlozhenieto-za-smesena-izbiratelna-sistema-ot-strana-na-initsiatorite-na-referenduma-shte-bade-negativna.html", "text": "Най-вероятно реакцията за предложението за смесена избирателна система от страна на инициаторите на референдума ще бъде негативна. Това каза в интервю за Агенция „Фокус“ политологът проф. Александър Маринов за предложението на БСП за  смесена избирателна система, заложено в промените в Изборния кодекс. Според него ще има реакция от страна на инициаторите на референдума. „Ясно е, че инициаторите на референдума нито имат познания, нито имат особено чувство за отговорност за последиците от решенията. Те използват тази тема за своите цели. Предполагам, че няма да са доволни, тъй като този проект макар че предвижда промяна в посока на мажоритарен вот, коренно се различава от проекта, който ГЕРБ внесе и който всъщност преповтаря въпроса от референдума“, коментира проф. Маринов. На въпрос дали предложенията на БСП за смесена избирателна система ще срещнат подкрепата на останалите парламентарни групи, проф. Маринов поясни, че като цяло българските партии разсъждават тактически, късогледо. Той коментира, че ако се проведе дискусия за смесената система в широк обществен формат, самите партии ще имат възможност да преценят с оглед на своите избиратели, на своето по-широко обществено влияние, каква позиция да заемат. „Отношенията в Българския парламент са такива, че е много трудно да се постигне съгласие. Не е добре в такава сериозна промяна да се извърши с минимално мнозинство. Би трябвало да се положат усилия за максималното възможно съгласие и то съгласие, постигнато на по-сериозна основа, отколкото на текущите партийни интереси. Дали обаче това е възможно да се случи, много трудно ми е да кажа, но по-скоро съм песимист“, допълни политологът.\r\nДеница КИТАНОВА", "date": "2017-06-25", "title": "Проф. Александър Маринов, политолог: Реакцията за предложението за смесена избирателна система от страна на инициаторите на референдума ще бъде негативна"}
{"url": "http://www.focus-news.net/news/2017/06/25/2408645/veliko-tarnovo-predstoi-vazstanovyavaneto-na-vodenitsata-koyato-e-bila-poslednata-krepost-na-turskite-voyski-predi-osvobozhdenieto-na-svishtov.html", "text": "Предстои възстановяването на воденицата, която е била последната „крепост“ на турските войски, преди Освобождението на Свищов. Останките от нея се намират в парк „Паметниците“, където се помещават и Музей „Преминаване на руските войски“ и паметник Братска могила, каза пред журналисти уредникът в културната институция Цветан Шекеров, предаде репортер на Радио „Фокус“ – Велико Търново. Той посочи, че с изграждането на воденицата, комплексът, разказващ за Освобождението на Свищов, ще е напълно затворен. „Когато се водят престрелките за превземане на терена, турците се барикадират именно в тази воденица и сеят опустошителен огън. За да я превземат, един руснак минава, качва се на покрива и влиза вътре през комина. Показва бойните си умения, отваря вратата и тогава воденицата пада“, поясни уредникът към Историческия музей в крайдунавския град. Той отбеляза, че в момента от историческия паметник има само една каменна стена и той вероятно ще бъде възстановен по спомени и скици. Средства ще се търсят от дарители.\r\nМузей „Преминаване на руските войски“ е построен на мястото, където са преминали руските войски – местността Текер дере, през 1977 година.  Експозицията му представя руско и турско оръжие, макет на понтонния мост, по който са преминали войските, а най-ценният експонат е руска парадна каска, подарена на Свищов.\r\nЛуиза ТРАНЧЕВА", "date": "2017-06-25", "title": "Велико Търново: Предстои възстановяването на воденицата, която е била последната „крепост“ на турските войски, преди Освобождението на Свищов"}
{"url": "http://www.focus-news.net/news/2017/06/25/2408633/d-r-kaloyan-metodiev-politolog-tryabva-da-pomognem-na-makedoniya-za-chlenstvo-v-nato-i-es-no-s-yasna-nasreshtna-atestatsiya.html", "text": "В Македония реакцията от посещението на Зоран Заев в България е противоречива заради дълбокото разделение в тамошното общество. Това каза за Радио „Фокус“ – Пирин д-р Калоян Методиев, политолог и университетски преподавател, във връзка с посещението на македонския премиер Зоран Заев и предстоящото подписване на 2 август на Договора за добросъседство между България и Македония. „Обидно ми стана като четох и слушах в определени македонски медии какво се говори и тиражира за нас, българите. Никой не си е позволявал да ни обижда така – татари, монголи, тракийци, без идентичност, перфидни и много други. Не заслужаваме такова отношение. Мисля, че трябва да се намери начин тези, които го правят, да бъдат наказани. Аз съм за това да помогнем на Македония за членство в НАТО и ЕС, но с ясна насрещна атестация“, каза още д-р Методиев. Той коментира и поведението на представителите на ВМРО-ДПМНЕ, които публикуваха декларация, според която македонският народ иска преглед на съдържанието на договора за добросъседство, който Заев се е съгласил да подпише, а партията иска преглед на това, което премиерът е договорил при посещението си в София. Д-р Методиев посочи, че с тази декларация се прави опит за дестабилизиране на Зоран Заев. „Антибългарската кампания в случая донякъде е и инструмент за това. През есента идват местните избори и те се очертават като мътни и кървави. За Груевски е въпрос на оцеляване да ги спечели и това правителство да си ходи. В този смисъл няма да се подбират средствата. Национализмът, македонизмът, антикизацията, мисля, че това беше терминът, са му единствените козове. А и Заев още не е предприел конкретни стъпки за изправяне на виновните за корупция и злоупотреби с власт пред съда, което може да доведе до разочарование от него“, подчерта д-р Методиев.\r\nЛивия НИНОВА", "date": "2017-06-25", "title": "Д-р Калоян Методиев, политолог: Трябва да помогнем на Македония за членство в НАТО и ЕС, но с ясна насрещна атестация"}
{"url": "http://www.focus-news.net/news/2017/06/25/2408623/euronews-es-sledi-izborite-v-albaniya.html", "text": "В неделя албанците се отправят към избирателните секции за общи избори, които трябва да покажат доколко е готова балканската държава да се присъедини към Европейския съюз, предава Euronews. \r\nБившата комунистическа държава е член на НАТО от 2009 г. и е официален кандидат за член на Европейския съюз от 2014 г. \r\nМинистър-председателят от социалистите Еди Рама се надява да получи подкрепата на гражданите и да си гарантира мнозинство в парламента, с което да прокара съдебните реформи, изключително важни за влизането в блока. Освен това Рама обеща да постигне напредък при отстраняването на корумпираните съдии, както и при подобряването на правото на собственост. \r\nНеговият основен опонент е лидерът на дясноцентристката Демократическа партия Лулзим Баша, който обеща да намали данъците, за да подпомогне икономическия ръст. Той е бивш министър на външните работи и бивш кмет на столицата Тирана. Баша обвинява настоящото правителство в това, че се е провалило в борбата с трафика на наркотици и организираната престъпност. \r\nСоциологическите проучвания дават преднина за социалисти, но не е ясно дали при вероятен втори мандат Рама ще успее да получи достатъчно подкрепа, за да спечели пълно мнозинство в 140-местния парламент. \r\nОсновният риск се крие в това, че новоизбраният президент Илир Мета, може отново да има решаваща роля. Неговото лявоцентристко Социалистическо движение за интеграция беше ключов коалиционен партньор и за двете партии през последните осем години.  \r\nКакъвто и да е резултатът от изборите в неделя, Рама и Баша заявиха, че ще работят заедно, за да постигнат напредък по въпроса за присъединяването към ЕС. Мария Динкова", "date": "2017-06-25", "title": "Euronews: ЕС следи изборите в Албания"}
{"url": "http://www.focus-news.net/news/2017/06/25/2408647/bsp-smolyan-pozdravi-myusyulmanite-po-povod-praznika-ramazan-bayram.html", "text": "БСП – Смолян поздрави мюсюлманите по повод празника Рамазан Байрам, съобщиха от пресцентъра на БСП – Смолян. В поздравителния адрес пише:", "date": "2017-06-25", "title": "БСП – Смолян поздрави мюсюлманите по повод празника Рамазан Байрам"}
{"url": "http://www.focus-news.net/news/2017/06/25/2408648/yuliya-tsinzova-okolo-80-ot-detsata-v-stolichna-biblioteka-prodalzhavat-da-sa-aktivni-chitateli-i-sled-17-godishna-vazrast.html", "text": "Около 80% от децата в Столична библиотека продължават да са активни читатели и след 17-годишна възраст. Това каза директорът на Столична библиотека Юлия Цинзова в интервю за Агенция „Фокус“ във връзка с инициативите на библиотеката през лятото. По думите й изследвания, а  и практика на библиотеката показват ясно, че всъщност четенето зависи изключително много от средата, нагласите и възпитанието за четене. „Огромно значение имат семейството и библиотеките. Децата там четат, споделят и разказват заедно. Срещат се с любими поети и писатели. Най-важното е, че те се учат да споделят за прочетеното. По този начин създаваме среда и нагласи за четене на малките, които след това остават за дълго“, каза Цинзова. Тя обясни, че към инициативите на Столична библиотеката през лятото е имало изключително голям интерес през миналата година, а и през тази също. „Програмата ни е много наситена и към нея има огромен интерес още от юни. Надяваме се през юли той да бъде още по-голям“, коментира Цинзова. По думите й децата читатели в Столична библиотека са около 14 хил. Тя изрази надежда докрая на годината да станат 16 хил. „Над 20 хил. от началото на годината са заетите книги от деца в библиотеката, а над 21 хил. са посещенията им библиотеката и на наши културни събития. Много от децата стават наши читатели след това, но най-важното е, че се наблюдава тенденция в по-големите класове да идват да четат и да заемат книги за възрастни от централната сграда на Столична библиотека“, допълни Цинзова. По думите й се увеличава и категорията на читатели от 4-ти до 8-ми клас.  „Това беше една група, която в продължение на много години беше много малка“, каза Цинзова. Тя отчете ,че въобще читателите на Столична библиотека вече достигат 44 хил. \r\nДеница КИТАНОВА", "date": "2017-06-25", "title": "Юлия Цинзова: Около 80 % от децата в Столична библиотека продължават да са активни читатели и след 17-годишна възраст"}
{"url": "http://www.focus-news.net/news/2017/06/25/2408651/sport-italianetsat-valentino-rosi-specheli-motogp.html", "text": "Италианецът Валентино Роси спечели MotoGP, което е неговата първа победа от повече от година. Състезанието се проведе в нидерландския град Асен. Роси изпревари своя сънародник Данило Петручи с по-малко от една десета от секундата. \r\nПобедата на Роси го изкачи на 3-ото място със 108 точки. Следващото състезание от  MotoGP ще се проведе на 2 юни в Германия.", "date": "2017-06-25", "title": "Спорт: Италианецът Валентино Роси спечели MotoGP"}
{"url": "http://www.focus-news.net/news/2017/06/25/2408649/danail-kirilov-gerb-ne-spodelyame-tvardenieto-na-prezidenta-i-na-korneliya-ninova-za-lipsa-na-politicheska-volya-za-borba-s-koruptsiyata-po-visokite-etazhi-na-vlastta.html", "text": "Не споделяме твърдението на президента и на Корнелия Нинова за липса на политическа воля за борба с корупцията по високите етажи на властта. Това каза председателят на Комисията по правни въпроси и народен представител от ПГ на ГЕРБ Данаил Кирилов, по време на пресконференция във връзка с антикорупционното законодателство, предаде репортер на Агенция „Фокус“. \"Това е изцяло невярно. Моля ви да си припомните декември месец дебатите, които бяха в парламента. Работата на работната група, която беше по Антикорупционния закон и гласуването за допускане на второ четене на Антикорупционния закон в Правна комисия. Тогава ние и реформаторите бяхме блокирани от всички останали парламентарни групи и по тази причина не успяхме“, каза Кирилов. \r\nДеница КИТАНОВА", "date": "2017-06-25", "title": "Данаил Кирилов, ГЕРБ: Не споделяме твърдението на президента и на Корнелия Нинова за липса на политическа воля за борба с корупцията по високите етажи на властта"}
{"url": "http://www.focus-news.net/news/2017/06/25/2408631/valentin-popov-sfsmvr-ne-e-vyarno-che-ima-palni-skladove-koito-da-reshat-problema-s-uniformite-mvr-dalzhi-na-sluzhitelite-si-obleklo-za-30-mln-leva.html", "text": "Не е вярно, че има пълни складове, които да решат проблема с униформите за година напред. Това каза председателят на УС на Синдикалната федерация на служителите в МВР (СФСМВР) Валентин Попов, по време на пресконференция във връзка с кризата в системата и бъдещите действия на синдиката, коментирайки изказване на вътрешния министър Валентин Радев, че има пълни складове с униформи за служителите на МВР, предаде репортер на Агенция „Фокус“. „Имахме идея да поканим медиите, за да потърсим тези складове заедно някъде из Симеоново“, коментира той. „Едни складове в момента са в процес на преместване някъде в посока Симеоново, но те не работят“, посочи Валентин Попов и уточни, че тези складове сега започват да се зареждат със зимни униформи. „Униформи за година напред е лека хипербола“, коментира той. „Дори да раздадат още утре по 6 комплекта униформи на колегите, това по никакъв начин няма да ги овъзмезди за парите, които са давали години наред“, посочи Валентин Попов. „До миналата година министерството по официални данни на същото министерство дължеше на служителите си униформено облекло на стойност някъде от порядъка на 30 млн. лева“, каза още той.\r\nБиляна ИВАНОВА", "date": "2017-06-25", "title": "Валентин Попов, СФСМВР: Не е вярно, че има пълни складове, които да решат проблема с униформите, МВР дължи на служителите си облекло за 30 млн. лева"}
{"url": "http://www.focus-news.net/news/2017/06/25/2408653/vratsa-ministar-nikolina-angelkova-pozdravi-uchastnitsite-v-natsionalniya-folkloren-sabor-ledenika.html", "text": "Министърът на туризма Николина Ангелкова поздрави участниците в Националния фолклорен събор „Леденика“, който се състоя тази събота и неделя, съобщиха от пресцентъра на министерството. „Провеждането на това събитие за втора поредна година показва, че имате желанието и полагате усилия да съхраните българските традиции и да популяризирате региона сред повече български и чуждестранни туристи”, посочи министър Ангелкова. Тя припомни, че Враца е избрана за една от ЕДЕН дестинациите в България. „Враца води началото си от богато тракийско селище и през вековете остава важен занаятчийско-търговски, а по късно и индустриален център”, каза още министърът на туризма.  \r\nПо думите й инициативи като тази са примери, които трябва да бъдат следвани и развивани, защото това ще допринесе не само за запазване на българския дух, но и за изграждането на България като устойчива целогодишна туристическа дестинация.\r\nПрез 2016 г., когато се проведе за първи път, съборът бе посетен от над 5 000 човека. Също така, Националният фолклорен събор „Леденика” бе победител в категория „Духът на България“ в първите държавни Годишни награди в туризма. „Сигурна съм, че Община Враца и тази година ще се включи подобаващо в надпреварата”, подчерта министър Ангелкова.\r\nВ самия събор участваше кметът на Община Враца Калин Каменов, който съобщи, че тази година се очаква посетителите на събора да надхвърлят 10 000 души, а в програмата са се включили над 70 фолклорни състава. По традиция се проведе и възстановка на Северняшка сватба.", "date": "2017-06-25", "title": "Враца: Министър Николина Ангелкова поздрави участниците в Националния фолклорен събор „Леденика”"}
{"url": "http://www.focus-news.net/news/2017/06/25/2408652/danail-kirilov-gerb-noviyat-edinen-antikoruptsionen-organ-tryabva-da-se-bazira-na-veche-sashtestvuvashtata-komisiya-za-otnemane-na-nezakonno-pridobitoto-imushtestvo.html", "text": "Новият единен антикорупционен орган трябва да се базира върху основата на вече съществуващ такъв. Това е комисията за отнемане на незаконно придобитото имущество. Това каза председателят на парламентарната Правна комисия и депутат от ГЕРБ Данаил Кирилов по време на пресконференция във връзка с антикорупционното законодателство, предаде репортер на Агенция „Фокус“. „Не успяхме да разгледаме Антикорупционния закон в рамките на 43-ото Народно събрание. Продължихме обаче работата в предизборната кампания и това стана един от основните ни акценти в управленската ни програма, като сме представили идеята ни за формиране на антикорупционния орган на база на комисията за отнемане на незаконно придобитото имущество, към която да се включат компетенциите и правомощията на Комисията за предотвратяване на конфликт на интереси, БОРКОР, и отделите на Сметната палата за проверка на декларациите“, обясни Кирилов. Той посочи, че вече е установено законодателство, което да контролира всички тези елементи. „Към този орган би следвало да се включат всички аналитични звена, които досега работят с борбата с корупцията, включително специалисти на ДАНС. Нашите представи са изцяло базирани на това да се запази съществуващият потенциал“, посочи Кирилов. \r\nТой поясни, че от Министерство на правосъдието са поели ангажимент за законопроекта да бъде готов в началото на септември. „Законопроектът, комплектован с всички становища и необходими приложения, да бъде представен за разглеждане от Министерския съвет, а в средата на втората седмица или средата на септември той да влезе в парламента. Ние следваме графика така, както беше установен по този законопроект от нашия лидер - до края на тази календарна година да имаме надлежно обсъден във всички законодателни фази и обнародван Закон за борба с корупцията“, заяви Кирилов.\r\nДеница КИТАНОВА", "date": "2017-06-25", "title": "Данаил Кирилов, ГЕРБ: Новият единен антикорупционен орган трябва да се базира на вече съществуващата Комисия за отнемане на незаконно придобитото имущество"}
{"url": "http://www.focus-news.net/news/2017/06/25/2408655/nikolina-uzunova-na-tseni-okolo-10-500-11-000-evrokg-se-predlaga-rozovoto-maslo-tazi-godina.html", "text": "Тази година маслото се предлага на цени около 10 500 – 11 000 евро/кг. Това са осреднени стойности, като има сериозни различия в търговската политика на отделните компании. Това каза в интервю за Агенция „Фокус“ Николина Узунова, изпълнителен директор на Българската национална асоциация „Етерични масла, парфюмерия и козметика“. „Търговските разговори по реализацията на розовото масло са почти непрекъснат процес“, посочи тя и допълни, че те се финализират след кампанията, когато вече е факт розовото масло и могат да бъдат коментирани конкретни мостри. „Розова кампания 2015 бе изключително тежка година, което предположи огромното търсене на розово масло през 2016 г. и възможността то да бъде реализирано на рекордно високи цени: до 12 000 евро/кг.“, припомни Николина Узунова. „Тази година реалностите са други, няма глад за тази суровина, а има и нереализирани количества розово масло от миналата година“, коментира тя. Според нея клиентите на розовото масло ще бъдат взискателни по отношение на неговите показатели и цена.\r\nБиляна ИВАНОВА", "date": "2017-06-25", "title": "Николина Узунова: На цени около 10 500 – 11 000 евро/кг се предлага розовото масло тази година"}
{"url": "http://www.focus-news.net/news/2017/06/25/2408650/gencho-genchev-kmet-na-svishtov-dva-pati-poveche-byaha-zritelite-na-vazstanovkite-za-osvobozhdenieto-na-grada-v-sravnenie-s-minalata-godina.html", "text": "Два пъти повече бяха зрителите на възстановките за Освобождението на Свищов, в сравнение с миналата година. Това каза след приключване на събитието, кметът на крайдунавския град Генчо Генчев, предаде репортер на Радио „Фокус“ – Велико Търново.  Градоначалникът получи специален плакет, който му бе подарен от възстановчиците от Национален клуб „Традиция“. Такъв приз бе връчен и на директора на Дирекция „Култура и културно наследство“ в Община Свищов Росен Маринов. По думите му събитията са пресъздадени единствено и само посредством писмени исторически сведения. „Обуславяме се на историческите данни, за да направим възможно най-реалната възстановка, със средствата и възможностите, с които разполагаме днес. Тя не може да бъде така внушаваща и толкова вълнуваща, колкото в миналото, защото тогава хората наистина са давали животите си за своята свобода и свободата на България. Ние само се опитваме да онагледим това събитие“, посочи Росен Маринов. Той припомни, че за пръв път във възстановките се включи Военното формирование 28 880 при град Белене, благодарение, на които, единият от ешалоните пристигна по вода – на военен парон, управляван от тях. Росен Маринов изказа благодарности на Формированието и членовете на клуб „Традиция“.\r\nЛуиза ТРАНЧЕВА", "date": "2017-06-25", "title": "Генчо Генчев, кмет на Свищов: Два пъти повече бяха зрителите на възстановките за Освобождението на града, в сравнение с миналата година"}
{"url": "http://www.focus-news.net/news/2017/06/25/2408658/ria-novosti-nyakolko-siriyski-snaryada-otnovo-sa-padnali-v-kontrolirana-ot-izrael-chast-na-golanskite-vazvisheniya.html", "text": "Контролираната от Израел част на Голанските възвишения отново е била обстреляна от територията на Сирия, няма пострадали, предава РИА Новости.\r\nИзраелските власти смятат, че отново става дума за случайно паднали снаряди по време на боевете между правителствените сили и опозицията в Сирия. \r\n„Няма информация за пострадали“, допълниха израелските отбранителни сили.  Мария Динкова", "date": "2017-06-25", "title": "РИА Новости: Няколко сирийски снаряда отново са паднали в контролирана от Израел част на Голанските възвишения"}
{"url": "http://www.focus-news.net/news/2017/06/25/2408636/balkan-insight-izbiratelnata-aktivnost-v-albaniya-do-13-ch-e-2676.html", "text": "Централната избирателна комисия на Албания съобщи, че към 13 ч. местно време избирателната активност е били 26,76%, предава Balkan Insight. Според данните 923, 824 албански граждани са подали своя вот, докато общо 3, 452, 260 имат право да гласуват на днешните парламентарни избори. \r\nНай-висока е избирателната активност в град Кукъс, намиращ се в северната част на страната, а именно 32,64%. На второ място се нарежда град Дибър с 31,31%, а на трето място е столицата Тирана с 30,42%.  Мария Динкова", "date": "2017-06-25", "title": "Balkan Insight: Избирателната активност в Албания до 13 ч. е 26,76%"}
{"url": "http://www.focus-news.net/news/2017/06/25/2408656/albanian-daily-news-albanskata-tsentralnata-izbiratelna-komisiya-prizova-da-se-uvazhavat-razporedbite-na-izborniya-kodeks.html", "text": "Председателят на Централната избирателна комисия (ЦИК) на Албания Клемент Згури направи изявление пред медиите, в което отправи призиви към гражданите, институциите и политиците“, пише  Albanian Daily News. \r\n„Тук съм, за да призова гражданите да избягват инциденти, свързани с гладкото протичане на изборния процес. Призовавам институциите да предприемат мерки, за да гарантират свободен, честен и прозрачен процес,“ отбеляза председателят на ЦИК. \r\n„Нека политическите лидери да уважават закона, член 77 от изборния кодекс постановява, че изборната тишина трябва да се спазва до 19 ч.“, допълни Згури.   Мария Динкова", "date": "2017-06-25", "title": "Albanian Daily News: Албанската Централната избирателна комисия призова да се уважават разпоредбите на изборния кодекс"}
{"url": "http://www.focus-news.net/news/2017/06/25/2408660/pazardzhik-barziyat-vlak-plovdiv-sofiya-e-prestoyal-na-garata-v-belovo-nad-2-chasa-zaradi-zadarzhala-spirachka-na-posledniya-vagon.html", "text": "Бързият влак Пловдив – София е престоял на гарата в Белово. Това съобщиха за Агенция „Фокус“ от пресцентъра на БДЖ. Причината за престоя е задържалата спирачка на последния вагон. Влакът е престоял на гарата общо 137 минути и към момента вече е потеглил за дестинацията си.", "date": "2017-06-25", "title": "Пазарджик: Бързият влак Пловдив-София е престоял на гарата в Белово над 2 часа, заради задържала спирачка на последния вагон"}
{"url": "http://www.focus-news.net/news/2017/06/25/2408659/elena-adamova-urednik-v-muzey-chetiri-kambani-dareni-ot-imperator-aleksandar-ii-prez-1877-godina-se-pazyat-v-tsarkvata-sv-dimitar-v-svishtovskoto-selo-gorna-studena.html", "text": "Четири камбани, дарени от император Александър II през 1877 година, се пазят и днес в църквата „Св. Димитър“ в свищовското село Горна Студена. Това е бил подарък за новоизградения тогава храм, който е бил в същото населено място, където се е помещавала Главната квартира на Руската дунавска армия. Това каза пред журналисти уредникът в музей \"Главна квартира на руската дунавска армия 1877 година\", който се намира в същата къща днес, Елена Адамова, предаде репортер на Радио „Фокус“ – Велико Търново. Тя припомни, че войниците са живели в селото 3 месеца, когато са се водили най-ожесточените боеве – тези при Шипка и за обсадата на Плевен. „В къщата, освен Александър II, се настаняват и военният министър Милютин, министърът на гражданското управление – княз Черказки, неговият лекар. В близост до къщата е била и квартирата на император Николай Николаевич, който е бил главен военнокомандващ“, поясни още Елена Адамова. Освен това в околностите е имало военен лагер, болница и дори редакция на вестник. Екскурзоводката обясни, че по същото време в селото се е строяла нова църква, наречена „Св. Димитър“. На освещаването й присъстват самият император и неговият син Владимир Александрович. За празника Александър II дарява на селото шест камбани и сребърна икона. Две от тях са изчезнали през годините. „За едната се знае, че е в храм „Св. Троица“ в Свищов. Другата липсва, откакто тук бяха снимани сцени от филма „Пътят към София“. Освен камбаната са взети и част от каруците, с които са превозвани боеприпасите и оръдията. Сега в музея има само 4“, отбеляза уредникът. Тя подчерта, че и днес жителите на селото се гордеят с приноса, който предците им имат за Освобождението на България.\r\nЛуиза ТРАНЧЕВА", "date": "2017-06-25", "title": "Елена Адамова, уредник в музей: Четири камбани, дарени от император Александър II през 1877 година, се пазят в църквата „Св. Димитър“ в свищовското село Горна Студена"}
{"url": "http://www.focus-news.net/news/2017/06/25/2408657/ivanka-chakalska-kmet-na-s-krupnik-obl-blagoevgrad-prez-poslednite-4-5-godini-znachitelno-narastva-interesat-na-turistite-kam-seloto.html", "text": "През последните 4-5 години значително нараства интересът на туристите към село Крупник и със задоволство мога да отбележа, че селото ни се прославя и в чужбина, не само в нашата страна. Това каза за Радио „Фокус“ – Пирин Иванка Чакалска, кмет на симитлийското село. „Миналата седмица например идва един белгиец, който се оказа, че е пенсиониран археолог. Той искаше да му покажем археологическите забележителности в района на параклиса „Св. Троица“. Може би щом като той е проявил интерес, то вероятно повече хора знаят за Крупник и се надявам, че интересът към нашето село ще продължава да расте, а Крупник ще се превърне в един малък туристически център“, каза още Чакалска.  „Крупник е най-богатото село, не само в Благоевградска област, но и в цялата страна по отношение на история и археологически находки. Предполага се, че тук по времето на император Гордиян се е намирал един от двата военни лагера, между които е бил разположен римският град Скаптопара, днешен Благоевград. Доказателство за това са намерените римски монети и стрели в крепостта „Градище“, край село Крупник“, подчерта Иванка Чакалска. Тя коментира, че в рамките на селото е открита и римска вила, датирана от II до V век, която засега е първата засвидетелствана в страната.\r\nЛивия НИНОВА", "date": "2017-06-25", "title": "Иванка Чакалска, кмет на с. Крупник, обл. Благоевград: През последните 4-5 години значително нараства интересът на туристите към селото"}
{"url": "http://www.focus-news.net/news/2017/06/25/2408661/kyustendil-dvuposochno-samo-v-edna-lenta-se-izvarshva-dvizhenieto-po-patya-sled-rilskiya-manastir-zaradi-propadane-na-chast-ot-dyasnata-patna-lenta-i-banketa.html", "text": "Движението се извършва двупосочно само в една лента по пътя след Рилския манастир от км 31+350 до км 31+450 заради пропадане на част от дясната пътна лента и банкета. Това съобщиха за Радио „Фокус“ – Кюстендил от Областно пътно управление – Кюстендил. В участъка скоростта на движение е ограничена до 30 км/час и е сигнализирано с пътни знаци до 31 юли. Само в едната лента за движение се извършва преминаването при км 14+900 на пътя Бобов дол-Жедна, тъй като има активизирало се свлачище. Сигнализирано е с пътни знаци. Стесняване на една от лентите за движение е въведено по пътя Трекляно-Драговищица от км 43+000 до км 70+000 заради почистване на окопи, профилиране и подравняване на банкети. Ограничено е движението по пътя Смоличано-Пелатиково за товарни автомобили над 12 тона. Причината за въведената временна организация е пропадане на част от пътното тяло при км 10+650, км 11+720, км 12+830 и км 13+360. Участъкът е сигнализиран с пътни знаци до 31 юли. С повишено внимание трябва да се извършва движението в участъка Косово- Трекляно на третокласен път – 6372 от км 24+650 до км 33+170 поради профилиране на банкети, направа на скален насип и машинно полагане на плътна асфалтова смес. Стесняване на една от лентите за движение. Сигнализирано е с пътни знаци.\r\nЛивия НИНОВА", "date": "2017-06-25", "title": "Кюстендил: Двупосочно само в една лента се извършва движението по пътя след Рилския манастир заради пропадане на част от дясната пътна лента и банкета"}
{"url": "http://www.focus-news.net/news/2017/06/25/2408663/blagoevgrad-intenzivno-e-dvizhenieto-po-avtomagistrala-struma-i-glaven-pat-e-79-v-posoka-sofiya.html", "text": "Интензивно е движението по автомагистрала „Струма“ и главен път Е-79 в посока от ГКПП „Кулата“ към София. Пътните настилки навсякъде са сухи и нормално проходими. Това съобщиха за Радио „Фокус“ – Пирин от Областно пътно управление – Благоевград. През деня обстановката по пътищата в региона е била спокойна и няма регистрирани тежки пътни инциденти. Поради разрушена подпорна стена с дължина 15 метра, дясното платно за движение е подкопано, и преминаването се извършва само в лявата лента за движение по пътя Гоце Делчев – Катунци-Петрич при км 38+380, в село Горно Спанчево. Движението е урегулирано с необходимите пътни знаци за срок до 31 август.  С повишено внимание трябва да се извършва движението по пътя Звъничево-Ветрен дол-Велинград-Юндола-Якоруда-о.п. Разлог при км 98+500, заради стеснен участък, поради дестабилизиран банкет в ляво. Движението е урегулирано с необходимите пътни знаци до 30 юни. Едното платно за движение е деформирано, поради активизирало се свлачище и движението се извършва само в едната лента за движение на пътя между селата Блатска и Абланица, при км 7+700. Движението е урегулирано с пътни знаци до 31 юли.\r\nЛивия НИНОВА", "date": "2017-06-25", "title": "Благоевград: Интензивно е движението по автомагистрала „Струма“ и главен път Е-79 в посока София"}
{"url": "http://www.focus-news.net/news/2017/06/25/2408664/stara-zagora-vazstanoveno-e-dvizhenieto-pri-km-157-na-am-trakiya-v-posoka-sofiya.html", "text": "Възстановено е движението при км 157 на АМ \"Тракия\" в посока София. Това съобщиха от пресцентъра на Агенция \"Пътна инфраструктура\".", "date": "2017-06-25", "title": "Стара Загора: Възстановено е движението при км 157 на АМ \"Тракия\" в посока София"}
{"url": "http://www.focus-news.net/news/2017/06/25/2408665/stoil-alipiev-nazp-ako-kontrolniyat-organ-si-e-na-myastoto-potrebitelyat-shte-sashtestvuva-realno-na-pazara.html", "text": "Ако контролният орган си е на мястото, потребителят ще съществува реално на пазара. Това каза в интервю за Радио \"Фокус\" Стоил Алипиев, председател на Националната асоциация за защита на потребителите. Той допълни, че наблюденията на асоциацията през последната година и половина показват, че нелоялните търговски практики са вече над 75% на пазара. „Те позволяват на търговеца с измама да стопява нашите доходи при покупки на стоки и ползване на услуги. Реално тези разходи в отсъствието на нелоялните търговски практики биха били два пъти по-малко. Тъй като КЗП е позволила търговецът да се чувства безнаказан, тези практики ни заобикалят в ежедневието и принуждават дори и лоялните търговци да пристъпят към тяхното ползване, за да не загубят възможността за своето съществуване, като такива. Например с т.нар. неравноправни клаузи в договорите за битови сметки търговецът така прихваща потребителя, че няма мърдане, като всеки месец по-малко, но пък редовно го мами“, посочи Стоил Алипиев.", "date": "2017-06-25", "title": "Стоил Алипиев, НАЗП: Ако контролният орган си е на мястото, потребителят ще съществува реално на пазара"}
{"url": "http://www.focus-news.net/news/2017/06/25/2408646/gen-konstantin-popov-gerb-shte-predlozhim-da-se-sazdade-vremenna-komisiya-koyato-da-se-zapoznae-s-vsichki-fakti-i-rezultatite-ot-deynostta-po-pridobivane-na-nov-boen-samolet.html", "text": "Ще предложим да се създаде временна комисия, която да се запознае с всички факти и резултатите от дейността по придобиване на нов боен самолет. Това каза председателят на парламентарната Комисия по отбрана и народен представител от ГЕРБ ген. Константин Попов по време на пресконференция във връзка с пътната карта за придобиване на нов тип боен самолет, предаде репортер на Агенция „Фокус“.  По думите му не трябва да се губи време за отговор на въпроси, когато този парламент ще ратифицира конкретният договор. Той поясни, че целта е откритост, прозрачност и яснота за вземането на едно такова решение. Ген Попов заяви, че според ГЕРБ всички парламентарни групи трябва да са наясно за какво ще се харчат средствата. Според него ако не се направи това, Народното събрание може да бъде обвинено, че стои настрани от процесите. \r\nДеница КИТАНОВА", "date": "2017-06-25", "title": "Ген. Константин Попов, ГЕРБ: Ще предложим да се създаде временна комисия, която да се запознае с всички факти и резултатите от дейността по придобиване на нов боен самолет"}
{"url": "http://www.focus-news.net/news/2017/06/25/2408654/tsvetan-tsvetanov-gerb-imame-samneniya-che-prezidentat-rumen-radev-e-zashtitil-reshenieto-za-kupuvane-na-shvedski-iztrebiteli.html", "text": "Имаме вече достатъчно съмнения, от изводите, които сме направили от открити източници, че президентът Радев е защитил решението за купуване на шведски изтребители.  Това каза заместник-председателят на ПП ГЕРБ и председател на парламентарната група на партията Цветан Цветанов по време на пресконференция, предаде репортер на Агенция „Фокус“.  По думите му това е станало в период, в който още е нямало окончателно решение на служебното правителство. „Искаме да проверим с парламентарните механизми, как се стигна до този извод, до това решение и дали действително има постъпила информация, която не е отработена и е дисквалифицирала един от участниците служебно“, коментира Цветанов. Той поясни, че ще имат пълно съдействие на всички тези, които са участвали в този процес и ще се отзоват на заседанията на Временната комисия за да се запознае с всички факти и резултатите от дейността по придобиване на нов боен самолет. Според него трябва да се покаже истината, за да се гарантира прозрачността. „В никакъв случай няма да допуснем да има заиграване с националните интереси и със сигурността на страната“, заяви Цветанов. Той посочи, че ГЕРБ иска да разбере има ли оказан натиск, защо се е бързало с това решение. „Защо се направи този извод и защо беше декласиран един от участниците“, коментира Цветанов.\r\nДеница КИТАНОВА", "date": "2017-06-25", "title": "Цветан Цветанов, ГЕРБ: Имаме съмнения, че президентът Румен Радев е защитил решението за купуване на шведски изтребители"}
{"url": "http://www.focus-news.net/news/2017/06/25/2408666/nikolina-uzunova-39-090-dka-sa-ploshtite-s-maslodayna-roza-prez-2017-godina-interesat-kam-otglezhdaneto-i-se-uvelichava.html", "text": "Интересът се увеличава. По данни на Министерството на земеделието, храните и горите, в отдел Агростатистика от май 2017 г. площите с маслодайна роза са 39 090 дка. Това каза в интервю за Агенция „Фокус“ Николина Узунова, изпълнителен директор на Българската национална асоциация „Етерични масла, парфюмерия и козметика“ за интереса към отглеждане на маслодайна роза. „Основните проблеми пред розопроизводителите са осигуряването на качествен лицензиран посадъчен материал, както и намиране на работна ръка за розобера“, обясни тя. „Розовият цвят бе с високо качество: свеж, с висока масленост. Проблем се оказа рязкото изцъфтяване, което доведе до късно обиране на част от цвета“, посочи Николина Узунова и уточни, че късно обраният цвят е с по-ниска масленост. „Забавянето на преработката на част от закупения цвят и максималното натоварване на дестилериите са все причини, водещи до повишаване на разходната норма за добиване на розово масло“, каза още тя. \r\nБиляна ИВАНОВА", "date": "2017-06-25", "title": "Николина Узунова: 39 090 дка са площите с маслодайна роза през 2017 година, интересът към отглеждането ѝ се увеличава"}
{"url": "http://www.focus-news.net/news/2017/06/25/2408668/plovdiv-natovareno-e-dvizhenieto-po-am-trakiya-vodachite-da-shofirat-vnimatelno-i-sas-saobrazena-skorost.html", "text": "Натоварено е движението по АМ „Тракия“ в Пловдивска област. Това съобщи за Радио „Фокус“ – Пловдив дежурният в Областно пътно управление. Въпреки засиления автомобилен трафик, движението се осъществява без затруднения. Идентична е пътната картина и по останалите основни направления в Пловдивска област, посочи дежурният. Не са регистрирани сериозни пътнотранспортни произшествия до този момент на деня. Дежурният посъветва водачите да шофират внимателно, със съобразена скорост и да проявят толерантност на пътя. \r\nУтре, за времето от 08:00 до 17:00 часа, ще се извършва монтаж и демонтаж на пътни знаци в района на км 121 и км 112 на АМ „Тракия“, в посока София. Движението се извършва в свободната лента, съгласно въведената временна организация.\r\nЗабранено е преминаването на тежкотоварни превозни средства с височина над 4 метра през тунелите по пътната отсечка Асеновград-Нареченски бани. Обходният маршрут е по пътя Кричим-Девин. Все още е затворен за движение на камиони над 12 тона пътят Поповица-Болярци. Проходът Троян-Кърнаре е затворен за преминаване на камиони над 10 тона, заради ремонт на мост. До 30 юни е забранено движението на всички моторни превозни средства по ул. „Индустриална” в Асеновград, в участъка от кръстовището на ул. „Иван Вазов” до кръговото кръстовище на ул. „Васил Левски”. Движението до и от ул. „Иван Вазов” се осъществява по маршрут  ул. „Индустриална“ – ул. „Възрожденци” – ул. „Строител” – Околовръстен път. До 2 юли остава ограничено движението и по ул. „Александър Стамболийски” в Асеновград, в участъка от ул. „Любен Каравелов” до ул. „Асен Карастоянов”. Остава опасността от падащи на пътното платно камъни по направленията София-Карлово-Бургас, Троян-Кърнаре, Асеновград-Смолян, Юговско ханче-Югово-Лъки-Здравец, Смолян-Кричим-Стамболийски-път І-8, както и при проходите „Козница” и „Стражата”.\r\nС нормална интензивност се осъществява движението по главните градски булеварди в Пловдив. По-натоварен трафик се отчита по входно-изходните артерии на града, но и там движението на автомобилите се извършва без затруднения. Преминаването през светофарните уредби се осъществява за около 3-4 минути.\r\nТони МИХАЙЛОВ", "date": "2017-06-25", "title": "Пловдив: Натоварено е движението по АМ „Тракия“, водачите да шофират внимателно и със съобразена скорост"}
{"url": "http://www.focus-news.net/news/2017/06/25/2408671/sport-petra-kvitova-specheli-tenis-turnira-v-birmingam.html", "text": "Чехкинята Петра Квитова спечели тенис турнира в Бирмингам. Това е първата й титла  след тежката контузия, която получи миналата година. Тя надделя над австралийската Ашли Барти в три сета с 4:6, 6:3, 6:2.", "date": "2017-06-25", "title": "Спорт: Петра Квитова спечели тенис турнира в Бирмингам"}
{"url": "http://www.focus-news.net/news/2017/06/25/2408670/gabrovo-ogranicheno-e-dvizhenieto-na-avtomobili-nad-35-tona-po-patya-mezhdu-gabrovo-i-selo-stomentsite.html", "text": "Ограничено е движението на автомобили над 3.5 тона по пътя между Габрово и село Стоменците. Причината е срутена конзола на мост при км 4+375. Пътят е сигнализиран със знаци. Срокът за приключване на ремонтите е  31 декември. Това съобщиха за Радио „Фокус” – Велико Търново от пресцентъра на Областно пътно управление-Габрово. Условията за пътуване в Габровска област са нормални. Настилките са сухи, а времето – слънчево и горещо. Забранено е движението на моторни превозни средства с ширина по-голяма от 3.30 метра в участък от пътя между селата Кормянско и Малък Вършец. Ограничението е въведено за отсечката при км 10+080, където има стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3.30 м по път III-401 Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. Нека водачите се движат с повишено внимание по пътя между Стоменците и Палаузово, където има пропаднал участък до ръба на асфалтовата настилка. Една от лентите за движение е стеснена, поставена е необходимата сигнализация. Срокът за приключване на дейностите е 30 юни.\r\nЛуиза ТРАНЧЕВА", "date": "2017-06-25", "title": "Габрово: Ограничено е движението на автомобили над 3.5 тона по пътя между Габрово и село Стоменците"}
{"url": "http://www.focus-news.net/news/2017/06/25/2408673/kiril-manov-obshtina-blagoevgrad-27-kucheta-sa-nastaneni-v-obshtinskiya-priyut-za-bezstopanstveni-kucheta.html", "text": "27 кучета са настанени в общинския приют за безстопанствени кучета. Това каза за Радио „Фокус“ – Пирин Кирил Манов, главен инспектор „Сигурност и обществен ред” в Община Благоевград. „Капацитетът на приюта не е много голям. Има 27 помещения в него, което ще рече, че те са съобразени, защото има и други помещения, които са за предоперативен и следоперативен период. Капацитетът е ограничен за мащаба на Благоевград. 30 кучета побира приютът. При извънредни ситуации може да живеят и по 2 кучета в едно помещение, което ще рече, че максимумът, който побира приютът е 50 кучета“, отбеляза той. Кирил Манов обясни, че ако има възможност за настаняване, кучетата остават в приюта, а когато приютът е пълен, процедурата е седмица след преминаване на всички процедури по кастриране, обезпаразитяване и т.н., кучетата да се връщат на местата, където са хванати, с изключение на детските градини и училищата, където не връщат кучета. По думите му по този начин се получава един постоянен кръговрат и подмяна на кучетата в приюта. Той посочи, че когато става дума за малки кученца те остават в приюта, докато придобият определени навици, докато се кастрират и т.н., защото има определена възраст, в която кучето не може да бъде кастрирано.\r\nНатали СТЕФАНОВА", "date": "2017-06-25", "title": "Кирил Манов, Община Благоевград: 27 кучета са настанени в общинския приют за безстопанствени кучета"}
{"url": "http://www.focus-news.net/news/2017/06/25/2408675/veliko-tarnovo-ogranicheno-e-dvizhenieto-za-tovarni-avtomobili-nad-12-tona-po-patya-mezhdu-selo-lozen-i-polski-trambesh.html", "text": "Ограничено е движението за товарни автомобили над 12 тона по пътя между село Лозен и Полски Тръмбеш. Причината е лошо експлоатационно състояние, а срокът за приключване на ремонтите е 31 декември. Обходният маршрут е през селата Драганово, Янтра и Поликраище. Това съобщиха за Радио „Фокус” – Велико Търново от пресцентъра на Агенция „Пътна инфраструктура“. Условията за пътуване във Великотърновска област са добри. Настилките са сухи, а времето – ясно, слънчево и горещо. Затворен за товарни автомобили над 10 тона е път -551 Дебелец-Средни колиби-Елена. Обходният маршрут е през Дебелец-В.Търново-Лясковски кантон-Миндя-Елена и обратно. Ограничено е движението на моторни превозни средства над 3,5 т. по път ІІІ-4082 Чешма-Кесарево. Срокът за приключване на ремонтите е 31 декември, а обходният маршрут е през Чешма-Сливовица-Горско Ново село-Джулюница-Кесарево. Проходът на Републиката е отворен за движение на всички МПС, но там остава в сила предупреждението за опасност от падащи камъни. Полицейски служители следят за правилното протичане на движението в областта. Патрули има на входовете и изходите на старата столица.\r\nЛуиза ТРАНЧЕВА", "date": "2017-06-25", "title": "Велико Търново: Ограничено е движението за товарни автомобили над 12 тона по пътя между село Лозен и Полски Тръмбеш"}
{"url": "http://www.focus-news.net/news/2017/06/25/2408672/tsvetan-tsvetanov-gerb-predlozhenieto-na-bsp-za-smesena-izbiratelna-sistema-e-neistinski-podhod.html", "text": "Предложението на БСП за смесена избирателна система е неистински подход. Това каза заместник-председателят на ПП ГЕРБ и председател на парламентарната група на партията Цветан Цветанов по време на пресконференция във връзка със закона на БСП за смесена избирателна система, предаде репортер на Агенция „Фокус“. „Нека да припомня, че май месец 2016 г. ние имахме желанието да сложим темата за смесена избирателна система – мажоритарна и пропорционална през май 2016 г. Не получихме никаква подкрепа, затова не внесохме подобна законодателна инициатива. БСП бяха категорично против. Сега в момента те казват, че това им е политиката, която искат да реализират. Защо сега, а не преди година? Защо не се съобразихме с 2,5 млн. български граждани и отново искаме да отклоним вниманието от актуалните теми, които задават българските граждани“, попита Цветанов. \r\nДеница КИТАНОВА", "date": "2017-06-25", "title": "Цветан Цветанов, ГЕРБ: Предложението на БСП за смесена избирателна система е неистински подход"}
{"url": "http://www.focus-news.net/news/2017/06/25/2408677/tsvetan-tsvetanov-gerb-elementi-ot-nashata-upravlenska-programa-za-borbata-s-koruptsiyata-se-pripoznavat-kato-yasno-politichesko-deystvie-koeto-shte-bade-realizirano-ot-bsp.html", "text": "Искам само да благодаря на БСП и на техния председател Корнелия Нинова, защото за пореден път елементи от нашата управленска програма се припознават като ясно политическо действие, което ще бъде реализирано от страна на БСП. Това каза заместник-председателят на ПП ГЕРБ и председател на парламентарната група на партията Цветан Цветанов по време на пресконференция във връзка с изказване на лидера на БСП Корнелия Нинова, че управляващите нямат воля за справяне с корупцията и че в органът за борба срещу корупцията трябва да бъде работещ, предаде репортер на Агенция „Фокус“. Цветанов посочи, че в управленската програма на ГЕРБ и „Обединени патриоти“, в раздел „Правосъдие“ много ясно са записани текстовете, свързани с обединяването на всички структури на българските институции, които имат пряко отношение в борбата срещу корупцията. Той припомни, че именно БСП са били в основата на това да не се приеме антикорупционният закон през  декември 2016 г.\r\nЦветанов подчерта, че България е парламентарна република и от ГЕРБ ще използват всички парламентарни методи, за да може прозрачността, ефективността в борбата срещу корупцията на най-високи нива в държавата да бъдат част от политиките, които ще прави парламентът.\r\nЗам.-председателят на ПП ГЕРБ коментира, че обвиненията на Корнелия Нинова, че премиерът Бойко Борисов не се съобразява с парламентаризма и с това, че България е парламентарна република са безпочвени. ,\"Премиерът направи абсолютно всичко възможно да може да търсим единение по национални приоритети, както свързани теми с председателството на ЕС и с това вицепремиерът в служебния кабинет Деница Златева да остане в сегашния кабинет, и така  също председателят на българския парламент да бъде г-жа Корнелия Нинова като председател на ПГ на БСП. Тези безпочвени обвинения спрямо парламентарното ръководство, че дневният ред на парламента не дава възможност за придвижване на техните законопроекти, във времето това избледнява като съществена и състоятелна теза“, заяви още Цветанов. \r\nДеница КИТАНОВА", "date": "2017-06-25", "title": "Цветан Цветанов, ГЕРБ: Елементи от нашата управленска програма за борбата с корупцията се припознават като ясно политическо действие, което ще бъде реализирано от БСП"}
{"url": "http://www.focus-news.net/news/2017/06/25/2408678/pregled-na-mezhdunarodnite-novini-do-18-chasa-agentsiya-fokus.html", "text": "Централната избирателна комисия на Албания съобщи, че към 13 ч. местно време избирателната активност е били 26,76%. Според данните 923, 824 албански граждани са подали своя вот, докато общо 3, 452, 260 имат право да гласуват на днешните парламентарни избори. \r\nНай-висока е избирателната активност в град Кукъс, намиращ се в северната част на страната, а именно 32,64%. На второ място се нарежда град Дибър с 31,31%, а на трето място е столицата Тирана с 30,42%.\r\n*** В неделя посолството на Саудитска Арабия в Анкара отрече информацията, че е посъветвало своите граждани да не пътуват до Турция.\r\n„Някои медии и уебсайтове публикуваха информация за изявление, приписвано на посолството на Саудитска Арабия в Анкара, че е отправило съвет към гражданите, които искат да пътуват до Турция, да отложат своите планове или да променят дестинацията“, отбелязаха от дипломатическото представителство.  \r\n„В тази връзка посолството определя това изявление като неоснователно и неавтентично“, допълниха от представителството. \r\nТурция подкрепя Кувей като медиатор в настоящата политическа криза в Персийския залив. \r\nСлед началото на кризата този месец Турция разположи свои военнослужещи в Катар, където те обучават катарските сили.\r\n*** Британският министър по въпросите за Брекзит Дейвид Дейвис призна, че е посъветвал премиера Тереза Мей да свика катастрофалните избори. Същевременно Дейвис отказа да се извини на министър-председателя, тъй като според него неуспешната кампания не е била негова грешка. \r\nПо време на участието си в предаването на Андрю Мар по BBC 1 Дейвис отбеляза, че той поема своята част от отговорността за изборния резултат, но допълни, че не той е създал несполучливата стратегия за кампанията. \r\n„Да. Аз поемам моята част от вината за това, заедно с другите 20 членове на кабинета, всички от които заявиха, че това е добра идея“, уточни Дейвис.\r\n*** Германия е поискала от турския президент Реджеп Тайип Ердоган  да не идва за срещата на Г 20 в Хамбург на 7 и 8 юли със станалите световно известни скандални негови охранители. Берлин визира нанесения побой над мирни демонстранти от охранителите на Ердоган пред турското посолство във Вашингтон по време на визитата му в САЩ през май. По информация на неназован източник от германското правителство, в получения от Анкара списък са включени част от тези охранители, за които в САЩ има издадени заповеди за задържане. По този повод германското външно министерство е предупредило Турция тези лица да не идват на форума на най-високо равнище на Г 20. Освен това Берлин е обърнал сериозно внимание на Анкара, че категорично няма да допусне подобни грозни сцени на германска територия, посочва още ДХА.\r\n*** Френският президент Еманюел Макрон обмисля да събере парламента във Версайския дворец, за да изнесе реч пред депутатите и сенаторите, заяви в неделя говорителят на правителството Кристоф Кастанер. \r\nГоворейки пред телевизионния канал LCI Кастанер, заяви, че не може да отрече или потвърди, че двете камари на парламента ще се съберат във Версай на 3 юли. Обикновено депутатите се срещнат в Националното събрание в Париж, а сенатори в Сената, който също се намира в Париж.\r\n*** Контролираната от Израел част на Голанските възвишения отново е била обстреляна от територията на Сирия, няма пострадали.\r\nИзраелските власти смятат, че отново става дума за случайно паднали снаряди по време на боевете между правителствените сили и опозицията в Сирия. \r\n„Няма информация за пострадали“, допълниха израелските отбранителни сили.\r\n*** Испанските власти съобщиха, че заради горски пожар са били евакуирани къмпингите и къщите край национален парк „Доняна“, известен със своето биологично разнообразие. \r\nОт службите за извънредни ситуации уточниха, че в областта Андалусия  са били мобилизирани 68 пожарникари, които да се борят със стихията, разразила се късно в събота край село Могер, намиращо се на южното испанско крайбрежие. \r\nВ неделя пламъците са достигнали западната част на националния парк „Доняна“, един от най-известните испански природни резервати и дом на застрашения иберийски рис.  \r\n*** Скоро ще стане месец, откакто започна кризата в Персийския залив. В тази връзка Катар призова Белия дом да окаже своето значително влияние върху държавите, които наложиха блокада на малката полуостровна страна. \r\nДоха настоява САЩ да притиснат Саудитска Арабия, Обединените арабски емирства, Египет и Бахрейн да сложат край на изолацията, започнала на 5 юни, когато страните скъсаха дипломатически отношения и затвориха всички сухопътни, въздушни и морски граници с Катар. \r\n„САЩ имат голямо влияние в Саудитска Арабия. Правителството в Рияд е подписало много споразумение с американските власти. Според мен цивилизованият начин трябва да бъде поставянето на условие за изпълнението на тези договори и сделки“, коментира пред изданието говорителят на катарското Министерство на отбраната. \r\n„Не мисля, че правителството трябва да награждава такива драконови мерки като дава на Саудитска Арабия и Обединените арабски емирства оръжия“, допълни говорителят.\r\n*** В неделя, към 9.14 ч.местно време , превозно средство е ударило пешеходци пред спортен център в британския град Нюкасъл.\r\n42-годишна жена е била арестува след инцидента пред спортен център „Уестгейт“. Шестима души са приети в болница, като сред пострадалите има и три деца. \r\n„В момента се провежда полицейското разследване, за да се установи какво точно се е случило. Засега инцидентът не се разглежда като терористично нападение“, уточниха властите.", "date": "2017-06-25", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2017/06/25/2408679/aktsenti-v-sutreshniya-blok-dobro-utro-balgariya-na-26-yuni.html", "text": "На фона на успехите, които бележи Иракското правителство за освобождаване на окупираните от ИДИЛ територии, на заден план остава междуобщностното напрежение, политическата криза и разрастващата се хуманитарна такава в Ирак. Може ли игнорирането на проблема да осакати международните и дипломатически усилия в региона? Кои са новините фактори, бележещи по нататъшното развитие на конфликтите в размирния района и как ще се развият те? Тези и още теми ще коментираме с арабиста проф. Владимир Чуков. Масово искане за сваляне на имунитети на народни представители, за по-малко от два месеца управление на новото правителство. Защо сега се обръща поглед към стари дела и нерешени случаи? Отговорите ще потърсим с политолога Първан Симеонов. С началото на археологическия сезон 2017 година започнаха и разкопките на най-голямата археологическа експедиция у нас на Перперикон. Повече за нея, както и за предстоящите такива през летните месеци, ще научим от археолога и ръководител на експедицията проф. Николай Овчаров. В минутите след 9.00 часа Тони Михайлов от Радио „Фокус“-Пловдив ще ни разкаже повече за Седмицата на традиционните занаяти, която стартира в Етнографския музей в града. Ще разберем повече и за съхраняването на традиционните занаяти от Венцеслав Илчев от Радио „Фокус“-Кюстендил. Тези и още теми - в „Добро утро, България“ по Радио \"Фокус\" от 06.00 до 10.00, с водещ Виктория Месробович.", "date": "2017-06-25", "title": "Акценти в сутрешния блок „Добро утро, България“ на 26 юни"}
{"url": "http://www.focus-news.net/news/2017/06/25/2408681/trend-stroezhat-na-interkonektora-gartsiya-balgariya-shte-zapochne-v-sredata-na-2018-g.html", "text": "Изграждането на интерконектора Гърция – България ще започне в средата на 2018 г. и ще бъде готов за работа в началото на 2020 г., предава Trend. \r\nТова беше обявено от инвестиционното дружество „Ай Си Джи Би“ АД по време на среща на българския енергиен министър Теменужка Петкова и нейният гръцки колега Йоргос Статакис. \r\nБългария и Гърция подчертаха, че те ще направят всичко, за да завършат успешно този проект, който е стратегически за Европейския съюз и е част от Южния газов коридор. \r\n„Разрешителното за строеж на газопровода в България се очаква да бъде издадено през третото тримесечие на 2017 г.“, заяви по-рано Теодора Георгиева, изпълнителен директор на „Ай Си Джи Би“ АД\r\nРазрешителното за строеж в Гърция вероятно ще бъде издадено през четвъртото тримесечие на 2017 г.  Мария Динкова", "date": "2017-06-25", "title": "Trend: Строежът на интерконектора Гърция – България ще започне в средата на 2018 г."}
{"url": "http://www.focus-news.net/news/2017/06/25/2408680/ivanka-chakalska-kmet-na-s-krupnik-obl-blagoevgrad-seloto-ima-hilyadoletna-i-izklyuchitelno-bogata-istoriya-kakto-i-mnozhestvo-zabelezhitelnosti.html", "text": "Село Крупник има хилядолетна и изключително богата история, както и множество забележителности. Това каза за Радио „Фокус“ – Пирин Иванка Чакалска, кмет на симитлийското село. По думите ѝ най-интересна за туристите е късноантичната крепост „Градище“, която се намира на около 2 км. над селото. Чакалска обясни, че преди повече от 20 години там е изграден параклисът на „Св. Иван Рилски – Чудотворец“, изцяло с дарения на жителите на Крупник и от Полена, които от своите предци знаят, че мястото е свещено. „Той се намира в най-високата част на местността „Градище“. Някога на този хълм е имало крепост от късноантично време и до днес в местността още личат останки от крепостните зидове и от кулата около самата крепост. По традиция всяка година на 19 октомври, когато е празникът на Свети Иван Рилски, там се прави водосвет и курбан. През 2015 година в местността „Градище“, непосредствено до самия параклис бе осветен и един голям кръст, който да пази жителите на селото от природни бедствия“, каза още Чакалска. Тя добави, че кръстът се посещава от доста хора, не само от селото и от околностите, но и от цялата страна, и по думите ѝ който го е посетил веднъж, задължително се връща втори и трети път.\r\nИванка Чакалска отбеляза, че друга интересна местна забележителност е църквата „Св. Архангел Михайл“, която е уникална с това, че е едновременно куполна, кръстокуполна и корабна. „Освен храма из околностите на селото в по-ново време са изградени няколко параклиса – „Св. Троица“, който е в непосредствена близост до руините на старата Епископска черква и „Св. Иван Рилски“, който се намира в най-високата част на крепостта „Градище“. От изобилието на археологическите паметници и находки в землището на нашето село, става ясно, че през античността тук е бил разположен един немалък град на площ от може би 200 декара. През ранното средновековие в Крупник се заселват славяни от племето „Струмници“, каза още Чакалска. Тя добави, че те заварват едно сравнително голямо селище, на което дават името Крупник, което носи и до днес. „Круп“ означава нещо голямо – голяма буца сол, а пък наставката „-ник“ означава, че е голямо селище с крепост. За първи път Крупник влиза в пределите на Първата българска държава при управлението на хан Крум. След това по времето на Втората българска държава, Крупник продължава да бъде важен не само стратегически, но и стопански център. Също така Крупник е бил и Епископски център“, коментира Чакалска.\r\nЛивия НИНОВА", "date": "2017-06-25", "title": "Иванка Чакалска, кмет на с. Крупник, обл. Благоевград: Селото има хилядолетна и изключително богата история, както и множество забележителности"}
{"url": "http://www.focus-news.net/news/2017/06/25/2408669/tsvetan-tsvetanov-dali-tazi-prozrachnost-za-koyato-prezidentat-radev-govori-dnes-e-bila-osashtestvena-pri-protsesa-po-izbor-na-iztrebitel.html", "text": "Дали тази прозрачност, за която президентът Радев говори днес, е била осъществена при процеса по избор на изтребител, попита Цветан Цветанов. Това каза заместник-председателят на ПП ГЕРБ и председател на парламентарната група на партията Цветан Цветанов по време на пресконференция, предаде репортер на Агенция „Фокус“. \"ГЕРБ подкрепя изказванията на президента за прозрачността, но ще сме безкомпромисни в борбата срещу корупцията независимо кой политик каква отговорна държавна позиция заема\", коментира Цветанов. „Що се касае до решенията, които бяха взети от служебното правителство под политическата роля на президента Радев да се обяви приключването на първия етап от определянето на фирмите, с които трябва да продължи сегашното правителство да води разговори - дали всичко което е необходимо е направено по съответния ред? Дали тази прозрачност, за която президентът Радев говори днес, е била осъществена по съответния ред и дали няма прикрита информация с фирмите, участващи в този процес? Ако се стигне до подобен извод и се констатира последващо деяние от дадени участници в процедурите по оценяването и избора, който е направен за съответните форми - дали това не е висша корупционна схема, осъществена от най-високо политическо ниво? Започваме да смятаме, че крадецът вика дръжте крадеца“, каза Цветанов. \r\nТой добави, че българският парламент ще изпълни своите правомощия, но нищо не е налагало служебният кабинет, прикривайки се зад това, че трябва да има решение за закупуването на самолети, да осъществи такова решение в краткия период на неговото управление. \r\nЦветанов подчерта, че ГЕРБ има политическо решение, след съгласуване с председателя на партията и министър-председател Бойко Борисов и с коалиционните си партньори, за създаването на Анкетна комисия за всичко свързано по решението на българския парламент за осигуряването на финансов ресурс в предстоящите години за превъоръжаване на Българската армия. \r\nДеница КИТАНОВА", "date": "2017-06-25", "title": "Цветан Цветанов: Дали тази прозрачност, за която президентът Радев говори днес, е била осъществена при процеса по избор на изтребител"}
{"url": "http://www.focus-news.net/news/2017/06/25/2408683/predsedatelyat-na-pg-na-gerb-tsvetan-tsvetanov-shte-uchastva-v-sreshta-na-varha-na-predsedatelite-na-parlamentarnite-grupi-ot-enp.html", "text": "Председателят на Парламентарната група на ГЕРБ и заместник-председател на партията Цветан Цветанов ще участва в 25-та Среща на върха на председателите на парламентарните групи от ЕНП в националните парламенти на ЕС и Европейския парламент, съобщиха от пресцентъра на ПП ГЕРБ. Форумът ще се проведе на 26 юни в Европейския парламент в Брюксел. Сред основните теми, които ще бъдат обсъждани по време на дискусиите са социалните и икономическите предизвикателства пред ЕС, споразумението за напускане на ЕС с Обединеното Кралство и Програмата „Еразъм“ за обмен на депутати на ЕНП. Освен представители на националните парламенти, в конференцията ще участват и членове на Европейския парламент и Европейската комисия.\r\nВ рамките на визитата си в Брюксел, Цветан Цветанов ще проведе и поредица от двустранни срещи.", "date": "2017-06-25", "title": "Председателят на ПГ на ГЕРБ Цветан Цветанов ще участва в Среща на върха на председателите на парламентарните групи от ЕНП"}
{"url": "http://www.focus-news.net/news/2017/06/25/2408685/plovdiv-nad-30-muzikalni-artisti-i-grupi-se-vklyuchvat-v-dvudnevniya-festival-hills-of-rock-koyto-shte-se-provede-v-grada.html", "text": "Над 30 музикални артисти и групи се включват в двудневния фестивал „Hills of Rock“, който ще се проведе в Пловдив. Това съобщиха за Радио „Фокус“ – Пловдив организаторите на музикалното събитие. Фестивалът ще се проведе на 30 юни и 1 юли в парка до Гребната база в град Пловдив. Ще има три сцени, всяка със свой собствен музикален стил, визия и звучене – Главна сцена, Световна сцена и Алтернативна сцена. Във фестивала ще се включат световни звезди, актуални имена от съседните балкански държави, както и най-добрите български групи. Титуляр през първия ден ще бъде групата „Evanescence”, а през втория фестивален ден – групите „Three Days Grace” и „Guano Apes”. Предстоящото първо издание на фестивала „Hills of Rock“ е част от програмата на „Пловдив – Европейска столица на културата 2019“.\r\nТони МИХАЙЛОВ", "date": "2017-06-25", "title": "Пловдив: Над 30 музикални артисти и групи се включват в двудневния фестивал „Hills of Rock“, който ще се проведе в града"}
{"url": "http://www.focus-news.net/news/2017/06/25/2408682/veliko-tarnovo-dvama-mashinisti-sa-s-tezhki-izgaryaniya-sled-pozhar-v-lokomotiv-na-zhp-gara-gorna-oryahovitsa.html", "text": "Двама машинисти пострадаха тежко при инцидент на жп гара Горна Оряховица, потвърди за Радио \"Фокус\" - Велико Търново говорителят на Областна дирекция на МВР - Велико Търново Марияна Христова. Сигнал за инцидента е получен в 16.40 часа на тел. 112. Според обаждането локомотив на товарен влак се е запалил на гарата в Горна Оряховица. Двамата машинисти, които са били в близост, са с тежки изгаряния и към момента се транспортират към болница \"Пирогов\" в София. Огънят е потушен, други пострадали няма. Води се следствие за изясняване на причините. \r\nЛуиза ТРАНЧЕВА", "date": "2017-06-25", "title": "Велико Търново: Двама машинисти са с тежки изгаряния след пожар в локомотив на жп гара Горна Оряховица"}
{"url": "http://www.focus-news.net/news/2017/06/25/2408684/sport-elizabet-armitsted-za-chetvarti-pat-specheli-parvenstvo-po-shoseyno-koloezdene-na-velikobritaniya.html", "text": "Бившият световен шампион Елизабет Армитстед спечели четвъртата си титла от Първенство по шосейно колоездене във Великобритания, което се проведе в неделя на остров Ман, предава BBC. \r\nВторо място зае Кейти Арчибалд, а на трето място се класира Хана Барнс. \r\nСъстезанието при мъжете ще се проведе по-късно днес.", "date": "2017-06-25", "title": "Спорт: Елизабет Армитстед за четвърти път спечели Първенство по шосейно колоездене на Великобритания"}
{"url": "http://www.focus-news.net/news/2017/06/25/2408667/balkan-insight-delegatsiyata-na-es-v-albaniya-e-izpratila-predstaviteli-v-izbiratelnite-sektsii-v-tsyalata-strana.html", "text": "Международната общност в Албания е много активна в изборния ден, предава Balkan Insight. Делегацията на Европейския съюз в Тирана е изпратила представили в избирателните секции в цялата страна. Освен това посланикът на САЩ Доналд Лу е посетил избирателните секции в крайбрежния град Драч. \r\nПо отношение на международните наблюдатели: мисията на Организацията за сигурност и сътрудничество в Европа разполага с 330 наблюдатели от 43 страни. Мария Динкова", "date": "2017-06-25", "title": "Balkan Insight: Делегацията на ЕС в Албания е изпратила представители в избирателните секции в цялата страна"}
{"url": "http://www.focus-news.net/news/2017/06/25/2408644/hurriyet-redzhep-tayip-erdogan-opredeli-kato-nezakonni-iskaniyata-na-darzhavite-ot-persiyskiya-zaliv-kam-katar.html", "text": "В неделя турският президент Реджеп Тайип Ердоган отхвърли призивите към Анкара да затвори военната си база в Катар, пише вестник Hurriyet. Държавният глава уточни, че списъкът с исканията, който четири арабски държави представиха на Доха, е „незаконна намеса“ срещу суверенитета на емирството. \r\nСаудитска Арабия, Обединените арабски емирства, Египет и Бахрейн  скъсаха дипломатически отношения с Катар на 5 юни и представиха списък с искания от 13 точки, сред които са затварянето на телевизията Al Jazeera, ограничаване на връзките с Иран, затваряне на турската база и плащане на репарации. От Доха отговориха, че ще разгледат списъка, но исканията не са „разумни и изпълними“.\r\n„Ние одобряваме и оценяваме отношението на Катар към списъка“, отбеляза Ердоган. \r\n„Този подход с 13 искания противоречи на международното право, тъй като държавите нямат право да нападат или да се намесват в суверенитета на дадена страна“, допълни турският президент.  Мария Динкова", "date": "2017-06-25", "title": "Hurriyet: Реджеп Тайип Ердоган определи като „незаконни“ исканията на държавите от Персийския залив към Катар"}
{"url": "http://www.focus-news.net/news/2017/06/25/2408662/the-hill-katar-prizova-donald-tramp-da-se-namesi-v-krizata-v-persiyskiya-zaliv.html", "text": "Скоро ще стане месец, откакто започна кризата в Персийския залив, пише американския вестник The Hill. В тази връзка Катар призова Белия дом да окаже своето значително влияние върху държавите, които наложиха блокада на малката полуостровна страна. \r\nДоха настоява САЩ да притиснат Саудитска Арабия, Обединените арабски емирства, Египет и Бахрейн да сложат край на изолацията, започнала на 5 юни, когато страните скъсаха дипломатически отношения и затвориха всички сухопътни, въздушни и морски граници с Катар. \r\n„САЩ имат голямо влияние в Саудитска Арабия. Правителството в Рияд е подписало много споразумение с американските власти. Според мен цивилизованият начин трябва да бъде поставянето на условие за изпълнението на тези договори и сделки“, коментира пред изданието говорителят на катарското Министерство на отбраната. \r\n„Не мисля, че правителството трябва да награждава такива драконови мерки като дава на Саудитска Арабия и Обединените арабски емирства оръжия“, допълни говорителят.  Мария Динкова", "date": "2017-06-25", "title": "The Hill: Катар призова Доналд Тръмп да се намеси в кризата в Персийския залив"}
{"url": "http://www.focus-news.net/news/2017/06/25/2408674/tsvetan-tsvetanov-gerb-ubeden-sam-che-shte-namerim-reshenie-za-balgarskite-politsai-ne-e-korektno-v-profesionalniya-praznik-na-mvr-da-se-organizira-protest.html", "text": "Убеден съм, че ще намерим решение за българските полицаи, не е коректно на професионалния празник на МВР да се организира протест. Това каза заместник-председателят на ПП ГЕРБ и председател на парламентарната група на партията Цветан Цветанов, по време на пресконференция във връзка със заявките на СФСМВР, че ще започват серия от протести, предаде репортер на Агенция „Фокус“. Според него по този начин се омаловажава трудът на всички достойни полицейски служители, работили в системата през годините. „Когато има професионален празник, обществото и всички трябва да отдадем заслуженото за това, което правят тези полицаи през всичките тези десетилетия. Полицаи има днес, полицаи е имало и вчера, ще има и утре. Когато има професионален празник, трябва с чест и уважение да се отнасяме към труда на полицейските служители и да почитаме паметта на загиналите полицаи при изпълняване на служебните им задължения“, коментира той. Цветанов заяви, че в момента се събира информация за проектобюджета за 2018 г. „Няколко месеца преди внасянето му в парламента ще можем действително да водим разговори. Най-важното е да имаме икономически растеж, по-голяма събираемост, което означава, че трябва да имаме ефективност на българските институции. Убеден съм, че ще има пари както за българските полицаи, така ще продължим да изпълняваме ангажиментите си за българските учители, но и с българските военни и всички останали сектори“, заяви заместник-председателят на ГЕРБ.„Смятам, че диалогът трябва да е основният, който да ни даде решения на всички тези натрупани проблеми“, каза Цветанов. Той помоли колегите си от всички парлaментарни групи да не се заиграват с проблемите в сектор „Сигурност“. „Що се касае до държавата и Министерски съвет, полагат се максимални усилия“, каза той. По думите му целевата сума, извоювана от министър-председателя Бойко Борисов от ЕК и удължаването й с една година е, за да могат да приключат всички процедури. По думите му една немалка част от тези процедури касаят подобряване условията на работа и закупуването на високопроходима техника в областните дирекции и „Гранична полиция“, които имат пряко отношение по охраната на външната граница, както и екипировката, която трябва да бъде закупена. Той поясни, че има приоритети, които са разписани от ръководството на МВР. „На първо място това са вещевото доволствие – дрехите, за които има огромно забавяне. От 2012 г. не е купувана нова екипировка и униформа на служителите от МВР“, обясни Цветанов. Той заяви, че с волята на министър Валентин Радев се полагат максимални усилия за приключването на този процес. Той призова полицейските служители да разговарят по темите, но не чрез медиите.\r\nДеница КИТАНОВА", "date": "2017-06-25", "title": "Цветан Цветанов, ГЕРБ: Убеден съм, че ще намерим решение за българските полицаи, не е коректно в професионалния празник на МВР да се организира протест"}
{"url": "http://www.focus-news.net/news/2017/06/25/2408686/varna-prez-mesets-avgust-regionalnata-biblioteka-organizira-lyatna-chitalnya-s-podbor-ot-literatura-za-otmora.html", "text": "През месец август библиотеката във Варна организира във фоайето на централната сграда „Лятна читалня” с подбор от литература за отмора. Това каза за Радио „Фокус“ – Варна директорът на библиотеката Радка Калчева. Инициативата се провежда за трета поредна година. „През август библиотеката ще отвори отново „Лятна читалня”, която ще бъде експонирана във фоайето. Ще предлагаме на нашите читатели книги за отмора, летни четива, подходящи за плаж и за разходки. Очакваме читателите и през август в библиотеката“, допълни Радка Калчева.\r\nПрез летните месеци варненската библиотека ще работи съвместно и с Центъра за кариерно развитие, който предлага лятна занималня за деца на тема „Професия мечтател“. Заниманията ще се провеждат всяка сряда от 11.00 часа в Отдел „Изкуство“ на библиотеката. „Идеята е децата да се запознаят с различни професии, които са представени под форма на игри“, каза Радка Калчева.\r\nМарияна ВАЛЕНТИНОВА", "date": "2017-06-25", "title": "Варна: През месец август Регионалната библиотека организира „Лятна читалня” с подбор от литература за отмора"}
{"url": "http://www.focus-news.net/news/2017/06/25/2408687/the-japan-times-dvama-dushi-sa-postradali-sled-zemetresenieto-s-magnitud-56-udarilo-yaponskata-prefektura-nagano.html", "text": "Двама души са пострадали след земетресението с магнитуд 5,6 по скалата на Рихтер, което в неделя удари в японската префектура Нагано, пише вестник The Japan Times. \r\nТрусовете са били регистрирани около 7 ч. местно време на дълбочина 7 км, а около 9.24 ч.  е бил усетен втори труд  с магнитуд 4,4 по скалата на Рихтер в същия район на около 10 км дълбочина. \r\nВластите уточниха, че не се наблюдават никакви отклонения при атомната електроцентрала „Шика“, която се намира в съседната префектура Ишикава, като за момента първи и втори реактор остават изключени.  Мария Динкова", "date": "2017-06-25", "title": "The Japan Times: Двама души са пострадали след земетресението с магнитуд 5,6, ударило японската префектура Нагано"}
{"url": "http://www.focus-news.net/news/2017/06/25/2408689/afp-turskata-politsiya-e-strelyala-s-gumeni-kurshumi-za-da-spre-provezhdaneto-na-gey-parada-v-istanbul.html", "text": "В неделя турската полиция е стреляла с гумени куршуми, за да предотврати провеждането на ежегодния гей-парад на площада „Таксим“ в Истанбул, предава AFP. \r\nОрганите на реда са стреляли с гумени куршуми срещу група от около 40 активисти. Това се случва ден, след като местните власти забраниха провеждането на парада заради притеснения във връзка със сигурността и обществения ред.  Мария Динкова", "date": "2017-06-25", "title": "AFP: Турската полиция е стреляла с гумени куршуми, за да спре провеждането на гей-парада в Истанбул"}
{"url": "http://www.focus-news.net/news/2017/06/25/2408690/predstoyashti-sabitiya-v-stranata-za-26-yuni-agentsiya-fokus.html", "text": "***\r\nОт 09.30 часа Специализираният наказателен съд ще проведе съдебно заседание по делото срещу Алексей П., Антон П., Кирил Т., Янко П. и Марчело Д., обвинени в рекет. \r\n***\r\nОт 10.00 часа в Дома на Европа в София (ул. „Георги С. Раковски 124) ще се проведе международна конференция „Предизвикателствата пред Общата селскостопанска политика на ЕС в контекста на новата финансова перспектива 2021-2027. Ролята на многонационални проекти за популяризиране на европейските храни“, организирана в сътрудничество с Министерството на земеделието, храните и горите на Република България и Посолството на Румъния. \r\n***\r\nОт 10.00 часа Специализираният наказателен съд ще проведе съдебно заседания по делото срещу Атанас Д., Мартин В., Стоян А., Светослав С., Добромир Д., Дойчин Г., обвинени в организиране и ръководене на престъпна група. \r\n***\r\nОт 11.00 часа в сградата на ГД „Национална полиция“ ще се проведе Национално съвещание на ръководството на МВР. \r\n***\r\nОт 11.00 часа, в Национален пресклуб на БТА, Бюро „Радецки“ организира пресконференция на тема: „Активен отдих на софийските деца през лятото“. \r\n***\r\nОт 13.30 до 15.30 часа в Превантивно-информационен център по проблемите на наркоманиите (бул. \"Сливница\" 212) ще бъде отбелязан Международния Ден против употребата на наркотици и незаконния наркотрафик. Ще бъде представена цялостната дейност на центъра и възможностите за взаимопомощ.\r\n***\r\nОт 21.00 часа по традиция на Лятната естрада в Борисовата градина ще бъде дадено началото на тазгодишното издание на кампанията „Лятно кино с БНТ“ с  прожекцията на филма \"Пеещите обувки\".\r\n***\r\nОт 11.00 до 13.00 часа в зала „22 септември“ ще се проведе кръгла маса по проблемите с наркоманиите и нелегалния трафик на наркотици с представители на общините и училищата в областта. \r\n***\r\nОт 20.00 часа на площад „Георги Измирлиев“ ще се проведе концерт на популярни български изпълнители. \r\n***\r\nОт 10.00 часа в офиса на партията на ул. „Конт Андрованти“ народният представител от ГЕРБ Диана Саватева организира приемен ден за граждани. \r\n***\r\nОт 09.00 часа в зала „Проф. д-р Владимир Иванов\" в УМБАЛ „Света Марина\" ще се открие 4-тият международен семинар по контратероризъм. На откриването ще присъстват вицепрезидентът на Република България Илияна Йотова, посланикът на Израел в България Н.Пр. Ирит Лилиан и посланикът на България в Израел Н. Пр. Димитър Михайлов, както и лектори и участници от 8 държави. \r\n***\r\nОт 10.00 до 12.00 часа в клуба на ПП ГЕРБ на ул. „Г. Бенковски” №1 в морската столица народният представител Павел Христов ще има приемен ден за граждани. \r\n***\r\nОт 10.00 часа в Учебно-възстановителен център „Република” в к.к. Златни пясъци ще се състои втората сесия на изнесеното заседание на Комисията по енергетика относно обсъждане на Националната програма за енергийна ефективност и представяне на доклад относно енергийната ефективност от Световния енергиен съвет.\r\n***\r\nОт 13.00 часа, в централата на ГС на БСП - Варна на ул. „Македония” №33, ще се проведе пресконференция на градското и областното ръководство на БСП – Варна и народните представители от ПП „БСП за България”.\r\n***\r\nОт 14.00 часа в централата на ГС на БСП - Варна на ул. „Македония” №33 ще приема граждани Александър Паунов - член на комисиите по енергетика и транспорт, информационни технологии и съобщения.\r\n***\r\nОт 15.00 часа в клуба на БСП на ул. „Георги Петлешев” 37А, среща с граждани ще проведат проф. Анелия Клисарова, заместник-председател на комисията по образование и наука и член на комисията по здравеопазване и Иван Иванов, член на парламентарните комисии по регионална политика, благоустройство и местно самоуправление и по транспорт, информационни технологии и съобщения.\r\n***\r\nОт 10.00 часа в Зала 302 на Общината Съветът на децата и Държавната агенция за закрила на детето ще представят резултатите от тридневното заседание във Велико Търново.\r\n***\r\nВ 11.00 часа в Зала 302 на Общината ще се състои пресконференция за подготвяната мащабна сватба в Арбанаси, с която организаторите ще кандидатстват за рекорд на Гинев.\r\n***\r\nОт 11.30 часа Апелативен съд – Велико Търново ще заседава по делото „Лесидрен“. \r\n***\r\nОт 11.45 часа, в Зала 302 на Общината, кметът Даниел Панов ще се срещне с хандбалистките от \"Етър - 64\", които наскоро завоюваха поредната титла на България. \r\n***\r\nОт 13.00 часа в зала 302 на общината, ще се проведе пресконференция на тема, свързана с електронните услуги, предлагани от общинската администрация. \r\n***\r\nОт 10.00 часа в сградата на кметството Народният представител от ПП ГЕРБ Красен Кръстев ще проведе изнесена приемна ден в с. Рогозен, Община Хайредин.  \r\n***\r\nОт 11.00 часа в храм „Свети Николай Мирликийски Чудотворец”, по повод Международния ден за борба с наркоманиите, Врачанският митрополит Григорий и свещеници от епархията ще застанат в обща молитва пред иконата на света Богородица „Неупиваема чаша”, към която вярващите се обръщат за помощ при лечение на зависимости.\r\n***\r\nОт 14.00 часа в Конферентната зала на Търговско-промишлената палата във Враца ще се проведе Кръгла маса на тема: „Изход има” по повод отбелязването на Международния ден за борба с наркоманиите и нелегалния трафик на наркотици.\r\n***\r\nОт 16.00 до 17.30 часа,  в офиса на ПП ГЕРБ – Враца на бул. \"Демокрация\" №2,  народният представител Петя Аврамова ще проведе приемен ден за граждани. \r\n***\r\nОт 11.00 часа състои официална церемония \"Първа копка\" ”, с която ще започне  изпълнението на обект: „Реконструкция, модернизация и въвеждане мерки за енергийна ефективност на площад „Георги Измирлиев“ гр. Горна Оряховица”. \r\n***\r\nОт 09.00 часа в офиса на ПП ГЕРБ, който се намира в сградата на библиотека „Христо Смирненски” в Плевен, народните представители от Владислав Николов и Ралица Добрева ще проведат редовната си приемна за граждани.\r\n***\r\nОт 09.00 часа в 2 зала на Пловдивския окръжен съд ще се гледа делото срещу четирима мъже и жена, обвинени в разпространение на наркотици и опит за пренасянето им зад граница. \r\n***\r\nОт 9.30 часа в 10 зала на Пловдивския окръжен съд ще се гледа делото срещу Иван Г. , обвинен в причиняването по непредпазливост на смърт на велосипедист при управление на автомобил на пътя Карлово – Пловдив.\r\n***\r\nОт 11.00 часа в конферентната зала на Дома на културата „Б. Христов“ ще се проведе осемнадесетата дискусия от кампанията „Да! На българската икономика” на тема: „Да! На българските региони”.\r\n***\r\nОт 16.00 часа започват приемните за граждани на народните представители от ПП ГЕРБ от 16-ти МИР Пловдив-град. Менда Стоянова ще приема граждани в централния офис на ПП ГЕРБ на бул. „Марица” 91. Атанас Ташков  ще се среша с граждани в партийния офис на ул. „Стефан Стамболов\" № 21. Срещата с Димитър Лазаров ще е от 16.30 часа в офиса на ПП ГЕРБ на улица „Прага” 2. \r\n***\r\nОт 16.00 часа започват приемните на общинските съветници от ПП ГЕРБ. Вера Тоскова ще се срещне с граждани в офиса на партията в район „Тракия” - жк. „Тракия” бл.91. От 17.00 часа Даниела Дженева ще приема граждани в офиса на ПП ГЕРБ в район „Южен”, ул. „Академик Петър Динеков”№ 1А. По това време започват приемните на Спартак Николов и Вихър Захов, които ще се проведат в офиса на ПП ГЕРБ в район „Източен” на ул. „Коста Паница” №5. От 17.30 часа Атанас Узунов ще приема граждани в офиса на ПП ГЕРБ в район „Южен” на ул. „Академик Петър Динеков” №1А, а Александър Радев - в офиса на ПП ГЕРБ в район „Централен” на ул.”Прага” № 2. \r\n***\r\nОт 11.00 часа пред „Комплексен онкологичен център“ – Русе представители на сдружение „Сирио” и музиканти от „Държавната опера – Русе“ ще изнесат концерт за всички пациенти и посетители на лечебното заведение.\r\n***\r\nОт 15.00 часа, в аудитория 10 на сградата на Ректората, Публична лекция на тема „Българите в Украйна: история и съвремие” (средата на XVIII век - начало на XXI век) ще изнесе в Стопанска академия депутатът от Украинската Рада, Антон Киссе.\r\n***\r\nОт 19.30 часа на  площад „Алеко“, пред сградата на Община Свищов, ще се състои концерт на Представителния ансамбъл на Въоръжените сили на Република България „140 години свободен Свищов“. \r\n***\r\nОт 21.00 часа на площад „Алеко“, пред сградата на Община Свищов, ще се състои Церемония спектакъл „Искри“ на Националната гвардейска част. \r\n***\r\nОт 14.30 часа ще бъде открита новата компютърна зала в ППМГ „Васил Левски” – Смолян.\r\n***\r\nОт 11.00 часа в Центъра за предприемачество и обучения \"Ринкър“ ще се проведе информационна среща по случай старта на Програма \"Предприемачеството - възможности на ръка разстояние\". \r\n***\r\nОт 12.00 часа във фоайето на Областна администрация ще бъде открита благотворителната изложба #ЗаНики.\r\n*** \r\nОт 10.00 часа в зала 203 в общината ще се проведе заседание на Постоянната комисия „Икономическа политика, общинска собственост и контрол по сделките с общинско имущество”. \r\n*** \r\nОт 11.00 часа пред Драматично-куклен театър „Васил Друмев“ ще се проведе информационна кампания по повод 26 юни - Световния ден за борба с наркоманиите с мото „За да има и утре!“. \r\n*** \r\nОт 14.00 часа в зала 304 в общината ще се проведе заседание на Постоянната комисия „Правна и опазване на обществения ред”.\r\n***\r\nОт 14.00 часа, в стая 315 на Община Шумен, кметът Любомир Христов ще проведе приемен ден за граждани.\r\n*** \r\nОт 15.30 часа в зала 304 в общината ще се проведе заседание на Постоянната комисия „Култура, културно-историческо наследство, туризъм, интеграционна политика и вероизповедания”.\r\n*** \r\nОт 17.00 часа пред Общински културен център в Разград ще бъде организиран Младежки хепънинг под мотото „Не на дрогата ! Има и друг път!“.", "date": "2017-06-25", "title": "Предстоящи събития в страната за 26 юни (Агенция „Фокус)"}
{"url": "http://www.focus-news.net/news/2017/06/25/2408692/nimh-utre-shte-e-predimno-slanchevo-i-goreshto-maksimalnite-temperaturi-shte-sa-mezhdu-32-i-37.html", "text": "През нощта ще бъде предимно ясно, утре времето отново ще е предимно слънчево, около и след обяд в низините и равнините – горещо. Максималните температури ще са между 32° и 37°. След пладне над западните райони и Рило-Родопската област ще се развие купеста и купесто-дъждовна облачност, и на отделни места ще има краткотрайни валежи с гръмотевици. В Източна България ще духа слаб до умерен вятър от изток-югоизток. Атмосферното налягане е малко по-ниско от средното и още ще се понижи. Това съобщи за Агенция „Фокус” дежурният синоптик Евгения Егова в Националния институт по метеорология и хидрология (НИМХ) към Българска академия на науките (БАН).\r\nПо Черноморието ще е предимно слънчево. Ще духа слаб до умерен вятър от изток-югоизток. Максималните температури ще са 24-26°. Температурата на морската вода е 22-24°. Вълнението на морето ще е 1-2 бала. В планините ще е предимно слънчево. В следобедните часове ще има временни увеличения на облачността и на места краткотрайно ще превали и прегърми. Ще духа слаб до умерен вятър от север-северозапад. Максималната температура на височина 1200 метра ще е около 26°, на 2000 метра – около 20°.\r\nПрез следващите дни времето ще бъде предимно слънчево. В следобедните часове ще се развива купеста облачност и във вторник и сряда само на отделни места в западната половина от страната за кратко ще превали и прегърми. От сряда ще започне и бавно повишение на температурите, в четвъртък на места в равнините ще достигат 37°-38°.", "date": "2017-06-25", "title": "НИМХ: Утре ще е предимно слънчево и горещо, максималните температури ще са между 32° и 37°"}
{"url": "http://www.focus-news.net/news/2017/06/25/2408688/veliko-tarnovo-postradalite-na-zhp-gara-gorna-oryahovitsa-mashinisti-sa-bili-zaleti-ot-nagryato-mashinno-maslo.html", "text": "Пострадалите на жп гара Горна Оряховица машинисти са били залети от нагрято машинно масло. Това съобщиха от пресцентъра на БДЖ. Инцидентът е станал около 16:30 часа. Тогава при извършване на маневра с дизелов локомотив на осми коловоз в гара Горна Оряховица възниква запалване в машинното отделение на локомотива. Вследствие на запалването двамата машинисти са обгорени от нагрято машинно масло, което по неизяснени до момента обстоятелства е заляло машинистите. \r\nДвамата машинисти са откарани в болница, където ще бъде изяснено тяхното моментно състояние. \r\nПри инцидента не е имало опасност за хората в района на гарата.", "date": "2017-06-25", "title": "Велико Търново: Пострадалите на жп гара Горна Оряховица машинисти  са били залети от нагрято машинно масло"}
{"url": "http://www.focus-news.net/news/2017/06/25/2408695/plovdiv-nad-40-maystori-shte-se-vklyuchat-10-to-izdanie-na-sedmitsa-na-traditsionnite-zanayati-v-etnografskiya-muzey.html", "text": "Седмица на традиционните занаяти ще се проведе в Етнографския музей в Пловдив за десета поредна година. Това каза за Радио „Фокус“ – Пловдив Грозделина Георгиева, уредник в музея. По думите ѝ тържественото откриване на събитието ще се състои на 27 юни от 11:00 часа в двора на културната институция.  „Седмицата на традиционните занаяти започва на 26 юни и ще завърши на 2 юли.\r\nПървото издание на събитието се състоя през 2007 година, на 90-годишнината на музея. Тази година музеят празнува 100 години от съществуването си и Седмицата на традиционните занаяти е част от събития с малко по-различен характер. Традиционно събитието се провежда в последната седмица на месец юни и продължава 7 дни.  Различното този път е, че ще се съберат и стари майстори, които през годините са работили и са допринасяли с нещо за музея – участвали са в наши изложби, правили са дарения, отделно по наша поръчка са изработвали копия на неща, които са уникални, но загубени във времето“, посочи Грозделина Георгиева.\r\nТя обясни, че през първия ден на Седмицата на традиционните занаяти майсторите пристигат от различни краища и се настаняват. „На 27 юни с музика, с танци и богата програма ще съберем всички майстори и ще започне празникът. Те ще бъдат облечени както подобава – с носия и ще демонстрират своите занаяти. Всеки, който желае, може да дойде, да поработи с тях, да види как се правят съответните изделия и да опита да си измайстори нещо. Майсторите на драго сърце показват, носят материали и помагат. Вече има много семейства, които се интересуват и водят децата си, за да могат да видят и да научат как се изработват дърводелските изделия. По време на събитието ще се демонстрира също как се правят растения и животни от плъсти, как се тъче, как се плете колан и т.н.“, каза още уредникът в Етнографския музей. Акцент в програмата тази година е гостуването на грънчарка от Сърбия, която не само ще работи, демонстрира и учи, а е довела и своята дъщеря като помощник.\r\n„Уникално е това, че едно дете на около 15 години също ще обучава деца. Така ще се осигури близостта, езикът между децата е много по-близък и разбираем. Едно дете, което през годините се е учило, знае какви похвати да предаде на още по-малките от него. Ще има две грънчарски работилници. В двора на музея ще се съберат още иконописци, ножари, оръжейници, медникари, бижутери, кошничари, дървостругари, майстори на музикални инструменти. Посетителите ще могат да видят плетене на колани на кори, плъсти, кукли, рисувани яйца, стъклопис, майсторки на кене, плетиво и везба и други. В духа на добрата традиция през цялата седмица ще има демонстрации на различните занаяти“, посочи Георгиева. Тя добави, че сред застъпените занаяти е и луларството, който ще бъде демонстриран от майстори от Сопотския еснаф. „Това е един занаят, който тепърва получава известност или по-скоро възраждане в наше време“, коментира уредникът в Етнографския музей в Пловдив. Желаещите могат да се потопят в духа на миналото могат да направят всеки ден от 9:00 до 19:00 часа в двора на музея. „Общо над 40 майстора от цялата страна ще покажат повече от 25 занаята. Освен демонстрация на занаяти, програмата на изложението предвижда и възстановка на древни български обичаи, свързани с Еньовден и Петровден“, допълни Грозделина Георгиева.\r\nТони МИХАЙЛОВ", "date": "2017-06-25", "title": "Пловдив: Над 40 майстори ще се включат 10-то издание на Седмица на традиционните занаяти в Етнографския музей"}
{"url": "http://www.focus-news.net/news/2017/06/25/2408693/afp-italiya-shte-plati-17-mlrd-evro-za-da-spasi-dve-venetsianski-banki.html", "text": "Италия ще плати 17 млрд. евро, за да спаси две венециански банки, които са изправени пред банкрут, съобщи в неделя правителството на страната, предава AFP. \r\n„Общият обем на  мобилизираните ресурси може да достигне максимум до 17 млрд. евро, но непосредствените разходи за държавата ще бъдат малко над пет милиарда евро“, отбеляза министърът на финансите Пиер Карло Падоан.  Мария Динкова", "date": "2017-06-25", "title": "AFP: Италия ще плати 17 млрд. евро, за да спаси две венециански банки"}
{"url": "http://www.focus-news.net/news/2017/06/25/2408696/nimh-zhalt-kod-za-opasno-visoki-temperaturi-e-obyaven-za-18-oblasti-v-stranata-za-26-yuni.html", "text": "Жълт код за опасно високи температури е обявен за 18 области в страната за 26 юни, сочи справка на сайта на Националния институт по метеорология и хидрология (НИМХ) при БАН. Предупреждението е в сила за областите Видин, Враца, Монтана, Плевен, Ловеч, Габрово, Велико Търново, Русе, Силистра, Кюстендил, Благоевград, Пазарджик, Пловдив, Стара Загора, Сливен, Ямбол, Хасково и Кърджали. Очаква се горещо време с максимални температури около и над 35°. При тази степен на предупреждение са възможни здравни проблеми за чувствителни и болни хора, възрастни и деца.", "date": "2017-06-25", "title": "НИМХ: Жълт код за опасно високи температури е обявен за 18 области в страната за 26 юни"}
{"url": "http://www.focus-news.net/news/2017/06/25/2408699/sport-germaniya-pobedi-kamerun-s-31-v-mach-ot-kupata-na-konfederatsiite.html", "text": "Германия победи Камерун с 3:1 в мач от група \"Б\" от надпреварата за Купата на конфедерациите, която се провежда в Русия. Резултатът беше открит с точното попадение на Керем Демирбай  в 48-та минута. За победата на германците допринесе също така Тимо Вернер в 66-та минута и в 81-та минута от двубоя.", "date": "2017-06-25", "title": "Спорт: Германия победи Камерун с 3:1 в мач от Купата на конфедерациите"}
{"url": "http://www.focus-news.net/news/2017/06/25/2408700/kyustendil-organizirat-mezhdunaroden-simpozium-posveten-na-120-godini-ot-sazdavaneto-na-parvata-muzeyna-sbirka-v-grada.html", "text": "Регионалният исторически музей в Кюстендил започва организацията на Международен симпозиум, посветен на 120 години от създаването на първата музейна сбирка в града. Това каза пред Радио „Фокус” – Кюстендил Валентин Дебочички, директор на музея. Симпозиумът е с наименованието „Пауталия-Велбъжд-Кюстендил и прилежащите им територии през вековете”, а неговото седмо издание ще се проведе през месец октомври 2017 година. „Планираме в програмата му да бъдат обособени секции за археология, история, етнология и интердисциплинарни изследвания”, каза Валентин Дебочички. Организатори на научната проява са Община Кюстендил, Регионален исторически музей „Акад. Йордан Иванов” – Кюстендил и Дирекция „Културно наследство” към Министерство на културата. Заявките за участие могат да бъдат изпращани до 30 юли.\r\nВенцеслав ИЛЧЕВ", "date": "2017-06-25", "title": "Кюстендил: Организират Международен симпозиум, посветен на 120 години от създаването на първата музейна сбирка в града"}
{"url": "http://www.focus-news.net/news/2017/06/25/2408676/aa-posolstvoto-na-sauditska-arabiya-v-ankara-otreche-da-e-izdavalo-preduprezhdeniya-za-patuvane-v-turtsiya.html", "text": "В неделя посолството на Саудитска Арабия в Анкара отрече информацията, че е посъветвало своите граждани да не пътуват до Турция, предава Anadolu Agency.\r\n„Някои медии и уебсайтове публикуваха информация за изявление, приписвано на посолството на Саудитска Арабия в Анкара, че е отправило съвет към гражданите, които искат да пътуват до Турция, да отложат своите планове или да променят дестинацията“, отбелязаха от дипломатическото представителство.  \r\n„В тази връзка посолството определя това изявление като неоснователно и неавтентично“, допълниха от представителството. \r\nТурция подкрепя Кувейт като медиатор в настоящата политическа криза в Персийския залив. \r\nСлед началото на кризата този месец Турция разположи свои военнослужещи в Катар, където те обучават катарските сили.  Мария Динкова", "date": "2017-06-25", "title": "AA: Посолството на Саудитска Арабия в Анкара отрече да е издавало предупреждения за пътуване в Турция"}
{"url": "http://www.focus-news.net/news/2017/06/25/2408697/vratsa-vtoroto-izdanie-na-natsionalen-folkloren-sabor-ledenika-privleche-hilyadi-lyubiteli-na-balgarskiya-folklor.html", "text": "Второто издание на Национален фолклорен събор „Леденика“ събра на едно място хиляди любители и пазители на българския фолклор. Целта на събора, който се организира от Община Враца е да се съхранят, популяризират и предадат родните обичаи и традиции. Тази година събитието бе уважено от министъра на туризма Николина Ангелкова, зам.-министъра на външните работи Георг Гергиев, областния управител Малина Николова, Негово Високопреосвещенство Врачански Митрополит Григорий, големия български писател и автор на историческия роман „Време разделно“ акад. Антон Дончев, евродепутати, народни представители от страната, кметове на населени места, общински съветници, самодейци, граждани от страната и чужбина. Това съобщиха от пресцентъра на Община Враца.\r\nОще от рано сутринта на поляната в местността „Леденика“ във Врачанския Балкан започнаха да се застелят 40-метровите месали, подредени в 12 реда, очаквайки своите гости на Северняшката сватба. Преди това обаче на сцената се чуха и видяха изпълненията на 15 танцови и певчески състави от страната и специалните гости – групата „Огражденска четворка“.\r\nНа сцената, пред многохилядна публика, младоженците - д-р Ивайло Тодоров и Мария Спасова, кумовете им -  кметът на Враца - Калин Каменов и негова съпруга - Мария, близки и приятели пресъздадоха различните обичаи, които съпътстват ритуала, по време на Северняшката сватба. Както повелява традицията, всички участници бяха облечени в народни носии. След като бяха венчани по стар български обичай, започна и церемонията по сключване на граждански брак. Тя бе извършена от служители от Отдел „Гражданско състояние“.\r\nКметът Калин Каменов поздрави младоженците и покани на сцената министъра на туризма Николина Ангелкова и акад. Антон Дончев. Каменов благодари на всички, които бяха част от Събора, защото той е направен със сърце и душа за тях. Той допълни още, че всичко поставено по месалите – хранителните  продукти - домати, сирене, кашкавал и над 2 000 хилядите глинени чаши и паници,  е направено във Враца и това е достойно за уважение.\r\n„Днес, сред нас е човекът, който ни вдъхнови да направим това невероятно събитие, с което съхраняваме българщината. Идеята за Северняшката сватба е заимствана от историческия роман „Време разделно\". Велик българин, високо ценен и уважаван от всички нас - акад. Антон Дончев“- каза Калин Каменов и му връчи почетния плакет на Община Враца и грамота за особени заслуги за българската литература, българското слово и писменост, и за опазване на българските традиции и обичаи. Акад. Антон Дончев получи още и реплика от Рогозенското съкровище. Големият български писател благодари на Каменов за наградата и призова всички да обичат България. \r\nМинистър Николина Ангелкова благодари на кмета Калин Каменов, че за втора година провежда Национален фолклорен събор „Леденика“, като по този начин се запазва духът и традициите на страната. Министър Ангелкова допълни още, че в края на годината Враца спечели една от наградите в конкурса, който Министерството организира за първи път, в категорията „Духът на България“ и то за провеждането на Национален фолклорен събор „Леденика“. „Вярвам, че с усилията, които вие и кметът полагате, да запазите българското, да направите Враца още по-популярно място и да привлича още повече български и чуждестранни туристи, със сигурност и тази година Враца ще влезе много сериозно в надпреварата във вторите годишни награди на Министерството на туризма“, каза още министърът на туризма.\r\nБлагословия за здраве, божия помощ, закрила и щедрост към младоженците отправи Негово Високопреосвещенство Врачански Митрополит Григорий. Всички участници в Северняшката сватба, облечени в народни носии се настаниха на месалите. За настроението на празника се погрижиха музикантите от Берковската духова музика, чийто народни ритми вдигнаха малки и големи на дълги и пъстри български хора, които се извиха по цялата поляна. До края на вечерта ритъмът на тържеството бе поддържан от победителя в  международния фестивал „Пирин Фолк“ Сандански 2016 - Светлин Миланов.", "date": "2017-06-25", "title": "Враца: Второто издание на Национален фолклорен събор „Леденика“ привлече хиляди любители на българския фолклор"}
{"url": "http://www.focus-news.net/news/2017/06/25/2408691/tsik-na-albaniya-kam-16-ch-izbiratelnata-aktivnost-v-stranata-e-bila-3472.html", "text": "Централната избирателна комисия (ЦИК) на Албания съобщи, че към 16 ч. местно време избирателната активност в страната е била 34,72%, предава Balkan Insight. Според данните на ЦИК общо 1, 198, 624 албанци са подали своя вот, като 3, 452, 260 души имат право да гласуват на днешните предсрочни парламентарни избори. \r\nКъм момента най-висока е избирателната активност в Дибър: 53,74%, а на второ място се нарежда столицата Тирана с 38. 95%.  Мария Динкова", "date": "2017-06-25", "title": "ЦИК на Албания: Към 16 ч. избирателната активност в страната е била 34,72%"}
{"url": "http://www.focus-news.net/news/2017/06/25/2408704/sport-chili-i-avstraliya-zavarshiha-naravno-11-v-mach-ot-kupata-za-konfederatsiite.html", "text": "Отборите на Чили и Австралия завършиха наравно 1:1 в мач от надпреварата за Купата за конфедерациите, която се провежда в Русия. Резултатът беше открит от австралийците с гола на Джеймс Троизи в 42-та минута. След това Мартин Родригес успя да изравни в 67-та минута. \r\nТази вечер се изигра още един двубой. Германия победи Камерун с 3:1 и така спечели първо място в групата „Б“. На 28 юни ще се проведе първия полуфинал между Чили и Португалия, а на следващия ден Германия ще се изправи срещу Мексико.", "date": "2017-06-25", "title": "Спорт: Чили и Австралия завършиха наравно 1:1 в мач от Купата за конфедерациите"}
{"url": "http://www.focus-news.net/news/2017/06/25/2408705/svetlin-sreteniev-kmet-na-obshtina-boychinovtsi-v-selata-madan-i-gromshin-ulitsi-sa-asfaltirani-samo-varhu-podmeneniya-vodoprovod-kakto-e-predvideno-po-proekt.html", "text": "В селата Мадан и Громшин улици са асфалтирани само върху подменения водопровод, както е предвидено по проект, каза за Радио „Фокус” – Видин Светлин Сретениев, кмет на Община Бойчиновци. Той посочи, че в село Мадан на три улици в населеното място с обща дължина над 3 км е подменен водопроводът и асфалтирането е извършено по този начин. „Подмяната на водопровода в тези села стана по проект към ПУДООС, така е разрешен и одобрен проектът – с асфалтиране само върху сменената част на водопровода. Ако не бях се съгласил щяха да останат кални улиците. През новата финансова година ще асфалтираме целите улици и това ще ни струва само около 115 000 лв. да ги доасфалтираме”, каза Светлин Сретениев. Той обясни, че в противен случай Община Бойчиновци е трябвало да даде над 300 000 лева. Кметът на Община Бойчиновци допълни, че 70% от водопроводната мрежа в населените места на общината е стара и по нея има чести аварии. „Още продължават ремонтните дейности. Асфалтираното платно по тези улици е с ширина 1,50 м. и е по-високо от останалата част на улицата. Започваме да насипваме неасфалтираните части на улиците с трошен камък за да се изравнят, а и за да слегне тази каменна настилка и следващата година да можем да ги асфалтираме, няма да оставим така улиците”, заяви Сретениев. „Не сме заложили в бюджета за тази година тези допълнителни над 100 000 лв. за доасфалтиране в капиталовите разходи, защото не знаехме дали проектът ще бъде одобрен”, обясни Сретениев. „В Громшин през миналата година сменихме още 6 км от водопроводната мрежа. Хората са доволни, че има такава подмяна, защото вече ги няма авариите по мрежа и по няколко дни в къщите да няма вода”, каза кметът на общината. „В Мадан 10 км от водопроводната мрежа е сменена, направен е ремонт на площада, саниране на читалищната сграда, поставени са 60 лампи за осветление“, допълни Сретениев.\r\nАнна ЛОЗАНОВА", "date": "2017-06-25", "title": "Светлин Сретениев, кмет на Община Бойчиновци: В селата Мадан и Громшин улици са асфалтирани само върху подменения водопровод, както е предвидено по проект"}
{"url": "http://www.focus-news.net/news/2017/06/25/2408703/kiril-manov-obshtina-blagoevgrad-obshtinata-prodalzhava-kampaniyata-si-za-osinovyavane-na-kucheta-ot-priyuta-za-bezstopanstveni-zhivotni.html", "text": "Община Благоевград продължава кампанията си за осиновяване на кучета от приюта за безстопанствени животни. Това каза за Радио „Фокус“ – Пирин Кирил Манов, главен инспектор „Сигурност и обществен ред” в Община Благоевград. „Процедурата е много бърза и много удачна – попълва се една декларация от човека, който иска да си осинови куче, след това се прави едно интервю с него, за да се прецени дали човека, които искат да си осинови домашен любимец, е добре запознат с Наредбата на Общината, както и със Закона за защита на животните, и дали ще бъде добър стопанин и кучето ще се гледа съобразно законодателството на нашата държава. След всичко това хората, които искат да осиновят домашен любимец го получават“, обясни той. Манов посочи че, единственият ангажимент, който остава на стопаните след това е да си направят административната регистрация в Община Благоевград. Натали СТЕФАНОВА", "date": "2017-06-25", "title": "Кирил Манов, Община Благоевград: Общината продължава кампанията си за осиновяване на кучета от приюта за безстопанствени животни"}
{"url": "http://www.focus-news.net/news/2017/06/25/2408723/cnn-radikalni-islyamistki-poslaniya-pri-hakerska-ataka-sreshtu-sayta-na-gubernatora-na-ohayo.html", "text": "Хакери извършиха кибератака срещу сайта на губернатора на Охайо Джон Касич, предава CNN .\r\nНа сайта хакерите сложиха арабски текст на черен фон. \r\n„Ще бъдеш държан под отговорност, Тръмп“, се казва в текста на първата страница. „Ти, както и всичките ти хора, за всяка капка кръв, която тече от мюсюлманските страни“, продължава предупреждението. В текста се възхвалява „Ислямска държава“.\r\nХакерската група, която е извършила кибератакта, се нарича „Тийм систем ДиЕз“, и е отговорна за нападения срещу множество правителствени и институционални сайтове. Не е ясно дали групата наистина е свързана с „Ислямска държава“. Симеон Миланов", "date": "2017-06-25", "title": "CNN: Радикални ислямистки послания при хакерска атака срещу сайта на губернатора на Охайо"}
{"url": "http://www.focus-news.net/news/2017/06/25/2408706/evrodeputatat-iskra-mihaylova-mariya-gabriel-se-predstavi-kompetentno-i-podgotveno-tova-e-mnenieto-na-vsichki-politicheski-sili-v-ep.html", "text": "Мария Габриел се представи компетентно и подготвено – това е мнението на всички политически сили в ЕП. Това каза Искра Михайлова, евродепутат от ДПС-АЛДЕ, в разговор с Илиана Беновска в седмичното обзорно политическо предаване „Беновска пита“ по \"Канал 3“ и „Радио К2“, съобщиха от екипа на предаването.\r\n„Може ли г-жа Мария Габриел да бъде европейският обединител на българските партии? Какво е мнението на ДПС и на АЛДЕ? Как мина нейното изслушване? Каква ще бъде процедурата на одобрение в комисиите и гласуването после в ЕП?“- попита Илиана Беновска. Искра Михайлова заяви, че преди всичко изслушването на Мария Габриел в ЕП е минало много добре, дори отлично, защото г-жа Габриел е била добре подготвена за всички въпроси. „Изключително приятно за нас, българите, които бяхме там, беше това, че във встъпителните си думи, тя говори през една голяма част от времето на български език. На български език завърши и заключителните си думи на изказването. Госпожа Габриел се представи достойно, като един подготвен човек, който може да заеме тази отговорна позиция с всички проблеми свързани с ресора, които й се възлага“- добави още тя. \r\nИскра Михайлова сподели, че на 22-и юни е имало извънредно заседание на съвета на председателите на комисии в ЕП, на което по процедура би трябвало да се одобри решението на комисиите, които са изслушвали Мария Габриел и по нататък да бъде гласувано в пленарна зала избирането й за комисар. „Наистина е хубаво тогава, когато двама председатели на комисии, от страни, които са далеч от България взимат думата и казват: „Г-жа Габриел беше компетентна и подготвена. Комисията е удовлетворена от изслушването“. Това е мнението на всички представители, на всички координатори, на всички политически сили в ЕП.“- допълни Искра Михайлова. Тя заяви, че това, което може да каже като позиция на ДПС е, че те са с много големи очаквания от Мария Габриел. \r\nПо нейни думи в ДПС е имало притеснения за това, че България дълго време не е имала представител в ЕК, както и за това, че предишният представител на България е напуснал комисията в един много критичен момент: „Ние още в ЕП разглеждаме досието за корекции на финансовите регламенти, предложено от г-жа Георгиева в края на миналата година. Тя го предложи и напусна комисията. България остана без представител. Ние загубихме един ресор, който е много отговорен. Сдобихме се с друг, който е изключително тежък, така че ДПС има много сериозни очаквания към Мария Габриел. Очаквания, свързани с това тя компетентно да поеме отговорностите, инициативите и работата, свързани с ресора, но заедно с това и да представлява достойно България във всички измерения на националното представителство в ЕК. Ние сме напълно наясно, че тя не е комисаря за България, тя е комисаря, който отговаря за една определена политика на ЕС“. \r\n„Имаме си национални черти е Европа. Ние постигнахме една коалиция още в началото на тази година, когато избирахме председател на ЕП. Тогава политическите сили в ЕП направиха конфигурация, която подкрепи сегашния президент Антонио Таяни. Обединихме се либералите, които аз представлявам, ЕНП и Европейските консерватори, защото намерихме обща платформа. Обединихме се не защото така се спазарихме,  а защото приехме един общ документ за проевропейското бъдеще на съюза и бъдещите реформи.“- добави още Искра Михайлова, като подчерта, че не може да приеме, че едно лице само би могло да обедини партии, които имат различни политически платформи. \r\n„Мустафа Карадайъ сякаш вече стъпи и много устойчиво не само на българска, но и на европейска територия. Той направи няколко срещи в Брюксел на част, от които участвахте и Вие. Може ли да оцените с кого се срещана и какви бяха резултатите освен протоколните.“- попита Беновска. Искра Михайлова заяви, че посещението на Карадайъ в Брюксел е било много ползотворно. Срещата на политическите лидери на либералите и демократите в Европа, която е традиционна, е преминала много добре, а основното послание, което е изпратил Верхофстад, като председател на групата на либералите и демократите в ЕП, е че за национал-популистите е започнал обратен домино ефект, тоест обратно отброяване: „Ако Европа до преди няколко месеца имаше сериозни притеснения за ролята на национал-популистичните партии в различните страни, то сега вече имаме коренна  промяна и проевропейските сили в повечето европейски страни набират скорост и се справят с желанието да получат пълното доверие на европейските граждани. Това беше основната причина г-н Карадайъ да бъде в Брюксел, да участва в тази среща“. Искра Михайлова допълни още, че на срещата са участвали и всички председатели на либерално-демократични партии от Европа, но и премиер-министрите на страни, в които либералите носят отговорност за управлението, както и комисари от групата на АЛДЕ. Тя допълни, че Мустафа Карадайъ е имал срещи и с председателя на групата на социалистите в ЕП, с председателя на АЛДЕ, както и със зам.-председателя на ЕП: „На тези срещи Мустафа Карадайъ декларира позицията на ДПС в България. Това, че ние продължаваме да отстояваме точно европейските ценности в България и точно заради това не приемаме участието на националисти в българското правителство“.\r\nИлиана Беновска допълни с изказването на лидерът на АЛДЕ, че ДПС играе значима роля не само на Балканите, а и в групата на АЛДЕ, заради уникалния етнически български модел. \r\nТака завърши разговорът на Искра Михайлова, евродепутат от ДПС-АЛДЕ, и Илиана Беновска в седмичното обзорно политическо предаване „Беновска пита“ по \"Канал 3“ и „Радио К2“.", "date": "2017-06-25", "title": "Евродепутатът Искра Михайлова: Мария Габриел се представи компетентно и подготвено – това е мнението на всички политически сили в ЕП"}
{"url": "http://www.focus-news.net/news/2017/06/25/2408724/sofiya-dva-leki-avtomobila-sa-katastrofirali-na-bul-aleksandar-malinov-pri-spirka-hms-v-posoka-zhk-mladost.html", "text": "Два леки автомобила са катастрофирали на бул. „Александър Малинов“ при спирка „ХМС“, в посока ж.к. „Младост“, предаде репортер на Радио „Фокус“. Единият от автомобилите е изхвърчал върху средната разделителна ивица, минавайки през мантинелата. Движението в района на инцидента не е затруднено. На място има екип на полицията.", "date": "2017-06-25", "title": "София: Два леки автомобила са катастрофирали на бул. „Александър Малинов“ при спирка „ХМС“, в посока ж.к. „Младост“"}
{"url": "http://www.focus-news.net/news/2017/06/25/2408725/pazardzhik-zapochnaha-arheologicheskite-prouchvaniya-na-praistoricheskata-mogila-v-selo-yunatsite.html", "text": "Започнаха археологическите проучвания на праисторическата могила в село Юнаците. Това съобщи за Радио „Фокус“ – Пазарджик ръководителят на проучванията доц. д-р Явор Бояджиев от НАИМ на БАН. Той обясни, че с оглед осигуреното финансиране през тази година ще бъде увеличен мащабът на разкопките, но не като продължителност, а като хора, които ще участват. „Ще работим на няколко участъка. Единият е така нареченият сондаж на Васил Миков и линията покрай него, където проследяваме стратиграфията на обекта, която е сложна и важна за праисторията ни. Вторият сектор е една структура, която също проучваме от дълги години и която е много интересна и сложна. Ние я наричаме „голямо хлътване“, тъй като тя опира до крепостната стена на халколитното  селище. Третият участък, в която ще работим, е свързан с крепостната стена“, коментира доц. д-р Явор Бояджиев. Той обясни, че тя ще бъде проследена в източна посока. „Ще направим един хубав профил на тази стена, която основно е глинобитна, но е уникално съоръжение, защото е около 4 метра дебела и е била висока около 3 метра. Тя е била може би и по-висока, но до сега се е запазила в този вид“, коментира доц. Бояджиев.\r\nВаня НИКОЛОВА", "date": "2017-06-25", "title": "Пазарджик: Започнаха археологическите проучвания на праисторическата могила в село Юнаците"}
{"url": "http://www.focus-news.net/news/2017/06/25/2408707/grozdelina-georgieva-rem-plovdiv-muzeyat-raboti-aktivno-za-zapazvaneto-na-traditsionnite-balgarski-zanayati-i-predostavya-stsena-za-izyava-na-maystorite.html", "text": "Етнографският музей в Пловдив работи активно за спасяването и запазването на традиционните български занаяти, предоставяйки сцена за изява на майсторите. Това каза за Радио „Фокус“ – Пловдив Грозделина Георгиева, уредник в музея. Тя посочи, че културната институция има огромен принос някои от традиционните занаяти да не бъдат застрашени от изчезване и забрава. „Поставихме началото на Седмицата на традиционните занаяти през 2007 година по искане на самите майстори. Те бяха много радостни, че сме ги повикали и събрали на едно място. Тогава събитията протекоха в посока от тях към нас. Помолиха ни всяка година да ги събираме по този начин, защото нямат форум за изява. Ние спазихме това свое обещание и така вече 10 години поред. Разбира се, за съхраняването на занаятите допринася изключително много Регионалната занаятчийска камара, която се възроди, замогна и заработи силно през последните години. Те организират панаири за занаятите, но музеят постави началото и насочи вниманието към майсторите. Ние нямаме служебни, а приятелски отношения със занаятчиите“, каза още Грозделина Георгиева. Тя призова всички, които ще посетят Седмицата на традиционните занаяти в музея, да станат част от духа на миналото, да се учат на традиционните български занаяти и да си закупят нещата, които са им харесали или са ги изненадали. „На място жителите и гостите на града могат да видят колко трудно се изработва едно изделие, каква любов се влага в него и да усетят магията му“, посочи уредникът в Регионалния етнографски музей в Пловдив.\r\nТони МИХАЙЛОВ", "date": "2017-06-25", "title": "Грозделина Георгиева, РЕМ-Пловдив: Музеят работи активно за запазването на традиционните български занаяти и предоставя сцена за изява на майсторите"}
{"url": "http://www.focus-news.net/news/2017/06/25/2408727/guardian-britanskite-vlasti-mogat-da-zabranyat-edno-ot-nay-golemite-palestinski-meropriyatiya-v-evropa.html", "text": "Голямо палестинско мероприятие, което е насрочено за 8 юли в Лондон, може да бъде забранено, след намеса от страна на британските власти, предава Guardian.\r\nПалестинското Експо, което включва политически дискусии, концерти, комедии и други развлекателни събития, е насрочено за 8-ми и 9-ти юли. Организаторите очакват поне 10 хиляди души на мероприятието.\r\nОт британското Министерство на общностите и местните власти заявиха, че министър Саджид Джавид обмисля да прекрати мероприятието. В писмото си към организаторите, властите твърдят, че „има притеснения относно вашата организация, както и това, че свързаните с нея, са изразявали публична подкрепа за забранена организация, а именно „Хамас“. \r\nГрупата, която организира мероприятието и се нарича „Приятели на Ал-Акса“, изрази недоволството си от възможността за забрана на събитието. Симеон Миланов", "date": "2017-06-25", "title": "Guardian: Британските власти могат да забранят едно от най-големите палестински мероприятия в Европа"}
{"url": "http://www.focus-news.net/news/2017/06/25/2408726/dva-intsidenta-s-vlakove-v-nedelniya-den-obzor.html", "text": "Двама машинисти пострадаха тежко при инцидент на жп гара Горна Оряховица. Около 16.30 часа при извършване на маневра с дизелов локомотив на осми коловоз в гара Горна Оряховица е възникнало запалване в машинното отделение на локомотива. Вследствие на запалването двамата машинисти са обгорени от нагрято машинно масло, което по неизяснени до момента обстоятелства е заляло машинистите. Огънят е потушен, други пострадали няма. Пострадалите мъже - на 50 и на 46 години, бяха транспортирани в УМБАЛСМ \"Н. И. Пирогов\" в столицата, където екип от лекари от различни специалности ги преглеждат и изследват, за да установят степента, в което маслото ги е засегнало. Двамата са приети в съзнание, но в тежко състояние и ще останат за лечение в болничното заведение. Междувременно тече следствие за изясняване на причините за инцидента. \r\nПо-рано в неделя бързият влак Пловдив-София престоя повече от 2 часа на гара Белово, заради задържала спирачка на последния вагон на композицията. При инцидента няма пострадали, а  композицията потегли към дестинацията си след общо 137 минути закъснение.", "date": "2017-06-25", "title": "Два инцидента с влакове в неделния ден (ОБЗОР)"}
{"url": "http://www.focus-news.net/news/2017/06/25/2408728/plovdiv-rok-kontsert-organizira-obshtina-karlovo-za-uchastnitsite-v-natsionalniya-uchenicheski-sabor-s-levski-v-uma-i-sartseto.html", "text": "Рок концерт организира община Карлово за участниците в Националния ученически събор „С Левски в ума и сърцето“, който ще се проведе на 27 и 28 юни. Това съобщиха за Радио „Фокус” – Пловдив от Общината. Рок концертът ще се състои на 27 юни от 20.00 часа на площад „20-ти юли“ в Карлово. Участие в него ще вземат известни български групи.\r\nЗа Националния ученически събор в Карлово пристигат представители на средни училища от цялата страна, носещи името Васил Левски. Поканени са и училища с името на Апостола в чужбина.\r\nЦветана ТОНЧЕВА", "date": "2017-06-25", "title": "Пловдив: Рок концерт организира Община Карлово за участниците в Националния ученически събор „С Левски в ума и сърцето“"}
{"url": "http://www.focus-news.net/news/2017/06/25/2408694/d-r-kaloyan-metodiev-politolog-upravlyavashtite-ni-tryabva-da-imat-po-sdarzhan-podhod-predvid-gorchiviya-opit-koyto-imame-s-po-golyamata-chast-ot-makedonskiya-politicheski-elit.html", "text": "Управляващите ни трябва да имат по-сдържан подход, предвид горчивия опит, който имаме с по-голямата част от македонския политически елит. Това каза за Радио „Фокус“ – Пирин д-р Калоян Методиев, политолог и университетски преподавател във връзка с посещението на македонския премиер Зоран Заев и предстоящото подписване на 2 август на Договор за добросъседство между България и Македония. Той определи посещението на Зоран Заев като прекалено фанфарно и превъзбудено, и то от българска страна. „Бих предпочел по-сдържан подход от управляващите. Заев трябва да докаже намеренията си. Така че е много рано за определението „историческо“, което се лансира ударно. Реално чухме само пожелания“, каза още д-р Методиев. Той коментира, че все още е рано да се коментира Договора за добросъседство. „Все още текстът не е публичен и затова има много спекулации около съдържанието му. В македонските медии го наричат договора за празниците. Тоест нещо за обща история, езици, идентичности, вероятно клаузи в този дух. Има спорни точки, които бавят подписването му вече 8 години. Надявам се скоро да се запознаем с текста“, заяви д-р Методиев.\r\nЛивия НИНОВА", "date": "2017-06-25", "title": "Д-р Калоян Методиев, политолог: Управляващите ни трябва да имат по-сдържан подход, предвид горчивия опит, който имаме с по-голямата част от македонския политически елит"}
{"url": "http://www.focus-news.net/news/2017/06/25/2408701/sluzhitelite-na-mvr-izlizat-na-protest-na-5-yuli-s-iskane-za-po-visoki-zaplati-obzor.html", "text": "Служителите от всички ведомства на МВР ще излязат на национален протест пред паметника „Александър Невски“ в столицата в деня на професионалния им празник - 5 юли от 11.00 часа. Решението е взето на заседание на Синдикалната федерация на служителите в МВР (СФСМВР). В началото на месеца синдикатите поискаха 15% увеличение на възнагражденията на служителите в МВР от 1 юли 2017 година. На 15 юни те се срещнаха със зам.-министъра на вътрешните работи Стефан Балабанов и след срещата обявиха, че с ръководството на министерството са се обединили около увеличение на заплатите. Ден по-късно, вътрешният министър Валентин Радев заяви, че заплатите на служителите на МВР ще бъдат увеличени само ако бъдат представени аргументи за това.\r\nПредседателят на УС на СФСМВР Валентин Попов посочи, че синдикатите са готови да преговарят за размер на увеличението на възнагражденията на служителите на МВР и от кога да влезе в сила. По думите му ако преговорите с ръководството на МВР не са удовлетворителни, протести ще има и около датите 14 септември, 8 ноември и 22 декември, които са свързани със служителите на вътрешното министерство. От 5 януари 2018 година, датата, когато България поема председателството на Съвета на ЕС, нататък протестите ще бъдат ежедневни. Валентин Попов коментира, че не се ли разберат служителите и ръководството на МВР на масата, ще се наложи да се разбират от улицата. Според него дебатът между синдикатите и МВР се води през медиите, което не е нормален диалог. Валентин Попов обясни, че служителите на МВР се позовават на законовото си право за протест, защото не виждат положително развитие на проблемите си. Той уточни, че в началото на следващата седмица ще стане ясна стратегията за протестните действия на служителите.\r\nСиндикатите обявиха, че на протест на 5 юли ще излязат не само полицаите, но и пожарникарите, спасителите, лицата на трудови правоотношения в МВР, както и държавните служители в институтите и Академията на МВР. Зам.-председателят на УС на СФСМВР Илия Кузманов обясни, че с последните две изменения в Закона за МВР министерството е блокирало и нищо не се е променило нито за гражданите, нито за служителите. Валентин Попов пък коментира, че не е вярно твърдението на вътрешния министър Валентин Радев, че има пълни складове с униформи за служителите на МВР. Той поясни, че в процес на преместване в кв. \"Симеоново\" са складове, които започват да се зареждат със зимни униформи, но в момента не работят. По думите му дори още утре на служителите на МВР да се раздадат по 6 комплекта униформи, това по никакъв начин няма да ги овъзмезди за парите, които са давали години наред. Валентин Попов заяви, че по данни до миналата година МВР дължи на служителите си униформено облекло на стойност около 30 млн. лева.\r\nПо-късно, заместник-председателят на ГЕРБ Цветан Цветанов изрази убеденост, че решение за българските полицаи ще бъде намерено. Според него не е коректно служителите на МВР да организират протест на професионалния си празник- 5 юли, защото се омаловажава трудът на работилите в системата през годините. Цветан Цветанов обясни, че се събира информация за проектобюджета за 2018 година и допълни, че най-важното е да има икономически растеж. По думите му така ще има пари за полицаите, учителите, военните и всички останали сектори. Цветан Цветанов посочи, че униформите на служителите на МВР са разписани като приоритет от ръководството и с волята на министър Валентин Радев се полагат максимални усилия за приключването на този процес. \r\nБиляна ИВАНОВА", "date": "2017-06-25", "title": "Служителите на МВР излизат на протест на 5 юли с искане за по-високи заплати (ОБЗОР)"}
{"url": "http://www.focus-news.net/news/2017/06/25/2408731/afp-evropeyskiyat-sayuz-odobri-spasitelniya-plan-na-italiya-za-dvete-venetsianski-banki.html", "text": "Европейската комисия бързо одобри спасителните планове на Италия за двете венециански банки, предава AFP С. Италия ще използва държавни средства, за да спаси банкрутиралите венециански банки.\r\n„Европейската комисия одобри, според европейските правила, италианските усилия за подпомагане на ликвидацията на BPVI и Венето банка, по Закона за несъстоятелност“, заявиха европейски представители в изявление. Симеон Миланов", "date": "2017-06-25", "title": "AFP: Европейският съюз одобри спасителния план на Италия за двете венециански банки"}
{"url": "http://www.focus-news.net/news/2017/06/25/2408730/tenis-dzheymi-mari-i-bruno-soarez-pobediha-zhulien-beneto-i-eduard-rodzhar-vaselin.html", "text": "Британецът Джейми Мъри спечели първата си титла от първенството в „Куинс“, след като заедно с бразилеца Бруно Соарез победиха французите Жулиен Бенето и Едуард Роджър Васелин в мач по двойки. Мъри и Соарез победиха с 6:2,6:3. Двойката Мъри и Соарез играят заедно от 2016 г., като за това време спечелиха редица игри и титли в отворените първенства на САЩ и Австралия.", "date": "2017-06-25", "title": "Тенис: Джейми Мъри и Бруно Соарез победиха Жулиен Бенето и Едуард Роджър Васелин"}
{"url": "http://www.focus-news.net/news/2017/06/25/2408733/albanian-daily-news-nanesen-e-poboy-nad-predstaviteli-na-demokraticheskata-partiya-v-korcha.html", "text": "Кандидатът за депутат Ервин Салианджи публикува снимка на представителя на Демократическата партия Теодор Тимо в село Рембец, Корча, на която той е покрит с кръв, предава Albanian Daily News .\r\nСпоред Ервин Салианджи, Теодор Тимо от Демократическата партия, е бил пребит пред избирателна секция от Сотирак Торе и Юлиан Торе, които са представители на Социалистическата партия.\r\nКандидатът за депутат Салианджи заяви, че Демократическата партия ще съди всички намесени, и няма да толерира опитите да се използва животът на гражданите за политически и икономически печалби. Симеон Миланов", "date": "2017-06-25", "title": "Albanian Daily News: Нанесен е побой над представители на Демократическата партия в Корча"}
{"url": "http://www.focus-news.net/news/2017/06/25/2408698/the-times-of-israel-izraelskite-otbranitelni-sili-saobshtiha-che-sa-udarili-siriyski-voenni-prevozni-sredstva.html", "text": "В неделя израелските отбранителни сили съобщиха, че са ударили сирийски военни превозни средства, ранявайки петима, в отговор на въздушните удари от Сирия, пише вестник The Times of Israel. Това се случва часове, след като няколко снаряда от Сирия паднаха в северната част на Голанските възвишения. \r\nСпоред информация на арабските медии, Израел е ударил град Кунейтра, който е свързан със сирийския президент Башар Асад. \r\nСирийски източници отбелязаха, че ударите са унищожили военни превозни средства, принадлежащи на сирийската армия. \r\nПо-рано израелските отбранителни сили описаха ракетите, идващи от Сирия, като случайно попаднал огън от гражданската война. \r\nВ събота министърът на отбраната на Израел Авигдор Либерман предупреди, че режимът ще „усети последствията“ от всяка атака срещу Израел. Министърът подчерта, че Израел „няма намерение да приема предизвикателства срещу нашия суверенитет и заплахи за нашата сигурност“, дори да става дума за случайност.  Мария Динкова", "date": "2017-06-25", "title": "The Times of Israel: Израелските отбранителни сили съобщиха, че са ударили сирийски военни превозни средства"}
{"url": "http://www.focus-news.net/news/2017/06/25/2408738/predstoyashti-mezhdunarodni-sabitiya-za-26-yuni-agentsiya-fokus.html", "text": "Великобритания ще публикува предложения за бъдещето на европейските граждани в страната след Брекзит.\r\n*** Излизат официалните резултатите от преброяването на гласовете на парламентарните избори.\r\n*** Продължава процесът за измяна срещу бившия украински президент Виктор Янукович.\r\n*** Румънските социалдемократи ще обсъдят номинацията си за нов министър-председател.\r\n*** Австрийският президент Александър ван дер Белен се среща с президента на Чехия Милош Земан.\r\n*** Европейската централна банка ще проведе годишния си семинар.\r\n*** Последна сесия преди лятото на Върховния съд на САЩ, на която съдиите може да се произнесат по предложената от президента Тръмп забрана за пребиваване на хора от седем мюсюлмански страни в САЩ.", "date": "2017-06-25", "title": "Предстоящи международни събития за 26 юни (Агенция „Фокус“)"}
{"url": "http://www.focus-news.net/news/2017/06/25/2408735/smeseni-boyni-izkustva-mitrion-nokautira-fyodor-emilianenko.html", "text": "Руският ММА боец Фьодор Емилианенко отстъпи пред американеца Мат Митрион. Двамата се биха на турнира „Bellator 180“ в Ню Йорк. Митрион нокаутира Емилианенко в първи рунд. Боят продължи две минути. Това е петото поражение в кариерата на руснака.", "date": "2017-06-25", "title": "Смесени бойни изкуства: Митрион нокаутира Фьодор Емилианенко"}
{"url": "http://www.focus-news.net/news/2017/06/25/2408729/vatreshniyat-ministar-na-albaniya-dritan-demiray-prizova-politsiyata-da-spazva-zakona-i-da-izbyagva-vsyaka-nerednost-pri-transportiraneto-na-izbornite-byuletini.html", "text": "Избирателните станции в Албания са затворени, предава Albanian Daily News. Полицията е на разположение за транспортирането на кутиите с изборните бюлетини до местата, където ще започне преброяването на гласовете. \r\nВътрешният министър Дритан Демирай призова полицията да прилага закона, по време на транспортирането и предаването на кутиите с изборните бюлетини.\r\nСпоред министър Демирай, това е деликатен и спорен процес поради, което той иска максимална внимателност.\r\n„Полицейските сили са наясно с задълженията и отговорностите си по време на процеса. Следователно, те трябва да уважават закона, и да избягват всеки възможен инцидент“, каза министърът на вътрешните работи. Симеон Миланов", "date": "2017-06-25", "title": "Вътрешният министър на Албания Дритан Демирай призова полицията да спазва закона и да избягва всяка нередност при транспортирането на изборните бюлетини"}
{"url": "http://www.focus-news.net/news/2017/06/25/2408736/ekathimerini-balgarskiyat-prezident-podkrepya-chlenstvoto-v-es-na-stranite-ot-zapadnite-balkani.html", "text": "Българският президент Румен Радев изрази подкрепата си за членството в Европейския съюз на страните от Западните Балкани, предава Ekathimerini .\r\nСпоред президента Радев, това ще спомогне за регионалната сигурност, стига въпросните държави да изпълнят условията за членство в ЕС.\r\nПървото официално посещение в страна от региона, което направи президентът на България, бе в Гърция. По време на визитата си, той изрази желанието си отношенията между двете страни да се развият и задълбочат във всички сфери. Симеон Миланов", "date": "2017-06-25", "title": "Ekathimerini: Българският президент подкрепя членството в ЕС на страните от Западните Балкани"}
{"url": "http://www.focus-news.net/news/2017/06/25/2408702/albanian-daily-news-izborniyat-den-v-albaniya-e-udalzhen-s-oshte-edin-chas.html", "text": "Гласуването на предсрочните парламентарни избори в Албания е било удължено до 20 ч. местно време (21ч. българско време), съобщава Albanian Daily News. Изборният ден трябваше да приключи в 19 ч. (20 ч. българско време). \r\nЦентралната избирателна комисия е взела решението с шест гласа за и само един глас против.  Единственият изразил несъгласието с удължаването на изборния ден е бил представителят на Социалистическото движение за интеграция.  Мария Динкова", "date": "2017-06-25", "title": "Albanian Daily News: Изборният ден в Албания е удължен с още един час"}
{"url": "http://www.focus-news.net/news/2017/06/25/2408734/ibna-spored-italianski-ekzit-pol-albanskata-sotsialisticheska-partiya-e-spechelila-izborite.html", "text": "Според екзит пол на италианската компания IPR, Социалистическата партия на министър-председателя Еди Рама, е спечелила парламентарните избори на Албания, предава Independent Balkan News Agency .\r\nОт италианската компания смятат, че Социалистическата партия е получила 71 места в 140-местния парламент.\r\nАко това се потвърди след официалното преброяване на гласовете, настоящият министър-председател Еди Рама ще сформира ново правителство без нуждата от коалиция с други партии.\r\nСпоред екзит пола, Социалистическата партия печели 45-49 %, а главната опозиционна сила Демократическата партия 30-34 %.  Симеон Миланов", "date": "2017-06-25", "title": "IBNA: Според италиански екзит пол Албанската социалистическа партия е спечелила изборите"}
{"url": "http://www.focus-news.net/news/2017/06/25/2408732/top-channeltv-albaniya-edi-rama-izprati-sms-na-kandidatite-si-za-deputati-pobedihme.html", "text": "Досегашният министър-председател изпрати SMS на кандидатите си за депутати \"Победихме!\", предава телевизия \"Тop-channel.tv\".\r\nСпоред телевизията Рама е призовал привържениците си да бъдат внимателни, \"защото всеки глас е важен\".\r\nСпоред местните медии Централната избирателна комисия активността на парламентарните избори е достигнала 46,55 %", "date": "2017-06-25", "title": "\"Тop-channel.tv\" (Албания) - Еди Рама изпрати SMS на кандидатите си за депутати \"Победихме!\""}
{"url": "http://www.focus-news.net/news/2017/06/25/2408737/albanian-daily-news-tsentralnata-izbiratelna-komisiya-na-albaniya-zapochna-prebroyavaneto-na-glasovete.html", "text": "Говорителят на Централната избирателна комисия на Албания, Дрилона Хочай заяви, че процесът по преброяването на гласовете е започнал, предава Albanian Daily News .\r\nОт Централната избирателна комисия излязоха данни, които показват, че 46.55 % от имащите право на глас граждани, са гласували. Представителят на ЦИК Дрилона Хочай каза на пресконференция, че 26.96 % от жените в страната, са гласували. Симеон Миланов", "date": "2017-06-25", "title": "Albanian Daily News: Централната избирателна комисия на Албания започна преброяването на гласовете"}
