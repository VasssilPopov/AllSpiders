{"url": "http://www.focus-news.net/news/2019/09/22/2701332/na-yazovir-koprinka-pred-grazhdani-be-predstaven-izgrazhdashtiyat-se-ptitseglav-trakiyski-korab-koyto-shte-bade-edna-ot-turisticheskite-atraktsii-na-obshtina-kazanlak.html", "text": "Изграждащият се Птицеглав тракийски кораб, който ще бъде една от туристическите атракции на Община Казанлък, бе представен пред обществеността, на язовир „Копринка”, където се сглобява, предаде кореспондент на  Радио „Фокус” . От актьори на Театър „Любомир Кабакчиев” пред присъстващите бе представен ритуал, който траките са практикували при пускането на кораби на вода. За изграждането на тракийския птицеглав кораб пред присъстващите говори ръководителят на проекта Атанас Димитров, който обоснова необходимостта на всяка една част от кораба с различни исторически аргументи. Към този момент е завършен корпусът на кораба, наредени са ребрата на кила и са поставени бордови пояси от обшивката, които стaбилизират целия корпус. „Подобни кораби в древността са строени от суров дървен материал и на открито”, поясни Димитров. След седем инспекции от Морска администрация предстои и осма инспекция, в която ще бъдат проверени обшивката и конструктивни елементи, движимата част на кораба, която е екипировката му, като такелаж, блокове, весла, пайоли и т.н. Предстоят и някои довършителни работи по укрепването на кораба, преди той да бъде зазимен. Атанас Димитров поясни, че екипът работещ по проекта, след много изследвания решава, че птицата, кото трябва да бъде поставена на кораба е жерав. \"Това е птицата, с която траките участвали в коалицията на морските народи. Той е свещена птица не само на Аполон, но и на Хермес. Знаем, че траките са извеждали своя древен произход от боговете и много са почитали боговете Арес и Хермес”, каза Димитров. \r\nПрез изминалите две години, от началото на проекта, е направен специален подбор на дървения материал - дъб, изработени са елементите, а през 2018 година корабът бе сглобен и бе направен стрес – тест. Корабът е конструиран на базата на фреските от храма Мединет Хабу, като са използвани приблизително фреските като форма на кораба и като големина, но е приложен и собствения опит на екипа.  \r\nРъководителят на проекта Атанас Димитров поясни, че в момента са изработени още оръжия, такелажи, метални конструкции, платното на кораба, весла, птичите глави, в двата края на корпуса.  \r\nНа демонстрацията на язовир „Копринка” присъстваха заместник – кметът Даниела Коева и началник – кабинет на кмета Сребра Касева. По думите на Касева, целта на демонстрацията е да се покаже на тези, които проявяват интерес към птицеглавия кораб, че грубата част от изграждането му е приключена, остават довършителни дейности, които ще бъдат извършени във времето, така че догодина при хубаво време корабът да бъде пуснат на вода в язовир „Копринка”. \r\nПредстои да бъде оформена документацията на плавателния съд, както и да премине той през още няколко проверки. „С това символично събитие искахме да покажем, че независимо от скептицизма на някои, този кораб ще бъде една от туристическите атракции на Казанлък свързана с тракийското наследство и туристите ще имат възможност да правят своите разходки с този кораб по водите на язовир „Копринка”. Корабът ще бъде едно своеобразно продължение на големия проект „Светът на траките”, с който кандидатства Община Казанлък. Оказва се, че все повече туристи изявяват желание да бъдат част от мистерията на събитията”, подчерта Касева. \r\nСлавяна ГАЙДАРОВА", "date": "2019.09.22", "title": "На язовир „Копринка” пред граждани бе представен изграждащият се Птицеглав тракийски кораб, който ще бъде една от туристическите атракции на Община Казанлък"}
{"url": "http://www.focus-news.net/news/2019/09/22/2701395/evening-standard-razdelenieto-zaradi-brekzit-v-leybaristkata-partiya-se-zadalbochava.html", "text": "Двама ключови членове в кабинета в сянка повториха подкрепата си за оставане в ЕС днес, въпреки ключов съюзник на Джереми Корбин, който заяви, че трябва да „се оттеглят“, ако не подкрепят лидера си по въпроса, пише британският вестник  Evening Standard . \r\nЗаместник-лидерът Том Уотсън и външният министър в сянка Емили Торнбъри заявиха на конференцията на Лейбъристката партия, че са се ангажирали да водят кампания за оставане при втори референдум за Брекзит. \r\nТова изказване бе направено, след като лидерът на профсъюзите Лен Маклуски предупреди, че членовете на кабинета в сянка трябва да подкрепят Корбин. \r\nВ настоящия си вид лейбъристите могат да излязат на общи избори без ясна позиция по въпроса дали ще подкрепят оставането в обещания референдум. \r\nПолитическата декларация, представена от Джереми Корбин пред Националния изпълнителен комитет на партията (НИК), предвижда план на лейбъристкото правителство да постигне сделка с Брюксел след три месеца, последван от референдум. \r\nЕдва след като постигне споразумение с ЕС, партията ще реши позицията си на референдума. \r\nНо на реплика Уотсън каза: \"Ние сме за оставането. Ние сме Европейска партия. Ние сме интернационалистическа партия. \r\n\"Това сме ние. Не сме съвършени, не сме чисти. Но преобладаващо ангажирани с това, че Великобритания остава в Европа. \r\n\"Като подкрепяме провеждането на втори референдум, като подкрепяме оставането, сигурен съм, че можем да осигурим правителство на лейбъристите, от което хората от тази страна се нуждаят толкова силно.\" \r\nЕмили Торнбъри каза на митинг, че не е нелоялно да настоява партията да застане начело на  кампанията за оставане във втори референдум за Брекзит. \r\n„Каквито и да са предложените условия за напускане и каквото и да прави правителството да ги предложи, ние трябва да настояваме за втори референдум, ние трябва да искаме обществеността да има последна дума и ние не трябва просто да агитираме за оставане, а да оглавим кампанията да оставане в ЕС,\" каза тя. \r\nТя добави, че „това не означава, че не сме социалисти или че сме нелоялни към Джереми Корбин“. \r\n \r\n  Юлиян Марков", "date": "2019.09.22", "title": "Evening Standard: Разделението заради Брекзит в Лейбъристката партия се задълбочава"}
{"url": "http://www.focus-news.net/news/2019/09/22/2701333/prof-hristo-bondzholov-vtu-osnovaniyata-za-gord-i-dostoen-badesht-zhivot-na-detsata-ni-se-kriyat-v-istoriyata.html", "text": "Основанията за горд и достоен бъдещ живот на децата ни се крият в историята . Това каза в интервю за празничното издание на предаването „За честта и славата на България“ на  Радио „Фокус“  проф. Христо Бонджолов, ректор на Великотърновския университет „Св. св. Кирил и Методий“. „Живеем в едно страшно общество, което ако не почита историята си, ако не я познава, ако не я цени, няма как да предаде на младите всичко това. Няма как от едно събитие ние да имаме 10-15 различни гледни точки и всеки един, в зависимост от партийните си убеждения, да твърди, че това нещо е станало по този начин. Има факти, има обективна история на нашия народ. Нея трябва да я уважаваме, защото в нея са всичките тези градивни елементи, ако щете тези колони, тези опори, които трябва да имат нашите деца, за да продължат с достойнство напред и да не се срамуват от предците си, да се гордеят с това, което са направили“, отбеляза ректорът на Великотърновския университет. Проф. Христо Бонджолов допълни, че хората правят държавата. Мътната вода ще оттече и отново ще се върнем към ценностите, а те не са толкова различни, каза още той. \r\nВиктория МЕСРОБОВИЧ-КУВЕНДЖИЕВА", "date": "2019.09.22", "title": "Проф. Христо Бонджолов, ВТУ: Основанията за горд и достоен бъдещ живот на децата ни се крият в историята"}
{"url": "http://www.focus-news.net/news/2019/09/22/2701336/vremenno-dvizhenieto-po-pat-ii-66-stara-zagora-chirpan-v-uchastaka-pri-okolovrastnoto-na-s-bogomilovo-e-ogranicheno.html", "text": "Временно движението по път II-66 Стара Загора – Чирпан в участъка при околовръстното на с. Богомилово е ограничено поради запален горски масив. Това съобщиха от Агенция „Пътна инфраструктура\". Трафикът се пренасочва от км 69 през с. Богомилово до път II-66 и обратно. Шофьорите е необходимо да карат с повишено внимание и съобразена скорост, като спазват указанията на \"Пътна полиция\".", "date": "2019.09.22", "title": "Временно движението по път II-66 Стара Загора – Чирпан  в участъка при околовръстното на с. Богомилово е ограничено"}
{"url": "http://www.focus-news.net/news/2019/09/22/2701334/ria-novosti-otroveniyat-s-novichok-v-eymsbari-vaznameryava-da-sadi-rusiya-za-edin-milion-britanski-liri.html", "text": "Британецът Чарлз Роули, пострадал от контакт с нервно-паралитичното вещество „Новичок“ в Еймсбъри миналото лято, възнамерява да заведе дело срещу Русия и да поиска обезщетение в размер на около един милион британски лири, според британският вестник The Mirror, цитиран от  РИА Новости . \r\nКакто твърди британецът, инцидентът значително е повлиял на живота му, така че той „иска справедливост“. \r\nАдвокат на Роули е Патрик Магуайър. Той обмисля за своя клиент възможността да заведе дело срещу Русия. Според адвоката Роули продължава да страда „от сериозни странични ефекти“, след като отровната субстанция е попаднала в тялото му. \r\nНа сутринта на 4 юли миналата година британската полиция съобщи за инцидент в Еймсбъри, при който двама души са били „изложени на неизвестно вещество“ и са хоспитализирани в критично състояние. По-късно от Скотланд Ярд бе съобщено, че мъжът и жената са били отровени със същото вещество като бившия полковник от ГРУ Сергей Скрипал и дъщеря му Юлия. Роули е изписан от болницата няколко седмици по-късно. Друга жертва, 44-годишната Дон Стърджъс, партньорка на Чарлз, почина няколко дни по-късно в болницата в Солсбъри. \r\n \r\n  Юлиян Марков", "date": "2019.09.22", "title": "РИА Новости: Отровеният с „Новичок“ в Еймсбъри възнамерява да съди Русия за един милион британски лири"}
{"url": "http://www.focus-news.net/news/2019/09/22/2701340/potushen-e-pozharat-v-uchastaka-pri-okolovrastnoto-na-s-bogomilovo.html", "text": "Потушен е пожарът в участъка при околовръстното на с. Богомилово по път II-66 Стара Загора – Чирпан. Това съобщиха за Агенция \"Фокус\" от  ОМВВР- Стара Загора", "date": "2019.09.22", "title": "Потушен е пожарът в участъка при околовръстното на с. Богомилово"}
{"url": "http://www.focus-news.net/news/2019/09/22/2701341/boryana-marinova-darzhaven-arhiv-veliko-tarnovo-tarnovskata-obshtestvenost-polaga-osnovite-na-chestvaneto-na-nezavisimostta.html", "text": "Търновската общественост полага основите на честването на Независимостта на България. Това каза в интервю за предаването  „Съкровищница на тайните“  на  Радио „Фокус“  Боряна Маринова, началник отдел Държавен архив – Велико Търново. Тя отбеляза, че това е единственият празник, който получава своята адекватна оценка още по време на самия акт. „Любопитен и малко известен е фактът, че само три дни след провъзгласяването на прокламацията на редовна сесия Търновският общински градски съвет, чиито протоколи се съхраняват в Държавен архив - Велико Търново, одобрява и гласува предложението на двама общински съветници живописните улици „Фердинанд“, „Съборна“ и „Метрополска“ да се преименуват на „Цар Фердинанд I“, а улица „Булевард“ - на улица „22 септември“. Това на практика е първата проява не само в старата столица, а и в България, ознаменуваща събития на 22 септември. Отново от протоколите на Градски общински съвет - Търново научаваме, че търновци остават удовлетворени от местното общинско начинание, но считат, че то съвсем не е достатъчно, за да се увековечи датата 22 септември. Затова главният лесничей от това време  предлага да се избере подходящо мястото за залесяване в града, което да напомня на българите за станалото във Велико Търново“, обясни Боряна Маринова. На извънредна сесия през декември 1908 година Общинският съвет одобрява предложението и преценява, че най-подходящ е хълмът Царевец, тъй като не само е в непосредствена близост до града, но е и неразривно свързан с историята му. На 22 и 23 септември 1909 година в Търново се провеждат първите тържества в България, посветени на Независимостта. Те се отличават със своята изключителна пищност, отговаряща на значимостта на събитието.  За първото честване в града пристигат цар Фердинанд I, царица Елеонора, принцовете Борис Търновски и Кирил Преславски, както и членове на Министерския съвет. Тържественото отпразнуване включва молебен в националната светиня „Св. 40 мъченици“, празненства на Царевец и посещение на височайшите гости на Преображенския манастир. Царица Елеонора се среща с най-активните дейци на Търново и изразява желание да дари 60 хиляди лв. лични средства при условие, че църквата „Св. 40 мъченици“, където е четен Манифестът на Независимостта, бъде сред първите реставрирани обекти в града.  \r\nМарияна ВАЛЕНТИНОВА", "date": "2019.09.22", "title": "Боряна Маринова, Държавен архив – Велико Търново: Търновската общественост полага основите на честването на Независимостта"}
{"url": "http://www.focus-news.net/news/2019/09/22/2701337/temenuzhka-petkova-ot-balkanski-potok-prihodite-za-balgariya-sledvashtite-20-godini-shte-sa-9-miliarda-leva.html", "text": "От „Балкански поток“ приходите за България следващите 20 години ще са 9 милиарда лева. Това каза Теменужка Петкова, министър на енергетиката, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от  екипа на предаването . \r\n Развитието на проекта „Балкански поток“ . \r\n„Какво имаше предвид премиерът Борисов като каза, че България отново е в газовата игра?“, попита водещата Илиана Беновска. Теменужка Петкова отговори, че казаното от премиера Борисов е вярно и страната ни отново е на газовата карта на Европа и то като стратегическа държава. Тя обясни, че сключването на договора за строежа на „Балкански поток“ е изключително важна крачка към реализацията на този проект, който е бил включен и в енергийната стратегия на България. Народното събрание е приело предложението на МС и е направило актуализация на енергийната ни стратегия. „Така че с реализацията на този проект България наистина продължава да има много важна позиция на газовата карта на Европа!“, категорична бе Петкова.  \r\n„Нека да споменем точно за какво става дума, „Булгартрансгаз“ ЕООД и обединеният консорциум „Аркад“ подписаха на 18-ти септември договор за доставка на необходимите материали и оборудване, инвестиционно проектиране, изграждане и въвеждане в експлоатация на разширението на газопреносната инфраструктура от границата с Турция до границата със Сърбия. Това е българското участие в така наречения официално „Турски поток“, който Борисов нарича „Балкански поток“, защо се нарича „Балкански поток“?“, попита водещата Илиана Беновска. Теменужка Петкова отговори, че това е така, защото проектът има изключително важно значение не само за България, но и за целия регион. Той ще допринесе за енергийната сигурност в региона и ще даде възможност и на страната ни да реализира концепцията си за изграждане на газоразпределителен център. „Затова защото през България ще преминават потоци природен газ, а за да говорим за хъб, ние трябва да имаме необходимите количества газ, които да преминават през нашата страна!“, обясни министърът на енергетиката.  \r\n„Преди да заговорим за ефективността, печалбите и другите ползи за България, а може би и пък повече разноски, отколкото очаква обществото, искам да Ви попитам по една тема, която е в пряка кореспонденция с „Турски поток“, ЕК взе в свои ръце преговорите между Русия и Украйна за транзитиране на руски газ към ЕС и комисар Шефчович заяви, че трябва да се прекрати транзитирането през Украйна. Какво означава това за нас?“, попита водещата Илиана Беновска. Теменужка Петкова отговори, че в крайна сметка това е решение, което ще вземат Русия и Украйна. Тя продължи, че в момента ние получаваме газ от Русия по един единствен маршрут – трансбалканския, който е през Украйна. С реализацията на проекта „Балкански поток“ обаче се променя цялата картина. Министърът на енергетиката обясни, че при  прекратяване на руския транзит през Украйна, тези количества газ ще бъдат пренасочени от руската страна и ние ще можем да се възползваме от това, като пренасяме газ и ще получаваме допълнителни ползи и приходи от това. \r\n„Значи да уточним, ако Русия престане да транзитира през Украйна и докато започне да функционира реално „Турски поток“ ще има вероятно някакъв луфт във времето?“, попита водещата Илиана Беновска. Теменужка Петкова отговори: „Ако ме питате дали ще спрат доставките на природен газ – не, няма да спрат. Ние имаме договор за доставка на природен газ, този договор е актуален, той е в сила, така че такава опасност няма!“. „Но този наш договор изтича през 2022 г. По-рано премиерът Борисов и Вие също във Ваши изявления дадохте да се разбере, че ако този договор бъде прекратен предсрочно, ние трябва да се откажем от транзитни такси в размер на няколко милиарда?“, попита водещата Илиана Беновска. Гостът й отговори, че тук става дума за приходите на „Булгартрансгаз“ от транзит. Тя продължи, че с реализацията на проекта „Турски поток“ Турция ще получава вече своите количества природен газ директно от Русия, а една основна част от нашия транзит е бил именно за Турция. Затова за страната ни е било изключително важно да реализира този проект, така че да можем да запазим и дори да увеличим приходите от транспортиране на природен газ през българска територия. \r\n„Кажете ми в числа, какво ще загуби България, ако договорът между Украйна и Русия бъде прекратен предсрочно и спрат транзитните доставки през България?“, попита водещата Илиана Беновска. Теменужка Петкова отговори, че анализите ни показват, че при реализацията на „Балкански поток“ приходите на „Булгартрансгаз“ ще се увеличат и през следващите 20 години ще възлизат на 9 милиарда лева. Това е според тарифите, одобрени от КЕВР. Очаква се през 2030 г. приходите за „Булгартрансгаз“ от транспортиране да бъдат над 440 милиона лева. В момента тези приходи са между 200 и 220 милиона лева. Трябва да се има предвид също така, че с освобождаването на капацитета по трансбалканския маршрут ще имаме възможност да обявим търг и да се възползваме от капацитета на този газопровод.  \r\n„За да стане ясно на зрителите и на слушателите, казвате, че ще бъдат освободени тръбопроводите, които минават през България, на кого ще ги предложим и кой ще бъде вносителят, транзитьорът на газ, географски кои са вероятните?“, попита водещата Илиана Беновска. Теменужка Петкова отговори, че й е трудно да прогнозира, но това, което изискват европейските правила е да се обяви търг за капацитет, да се види има ли такъв интерес. Процедурата предвижда да се подадат оферти, отначало ще бъдат необвързващи, след това обвързващи и тогава вече ще може да се говори конкретно. На въпроса в какъв срок ще стане това, енергийният министър отговори, че първо трябва да видим как ще се развият нещата, тепърва предстоят преговори между Русия и Украйна с посредничеството на ЕК. \r\n„В такъв случай излиза, че ние превантивно, не е тайна и за нашите зрители и слушатели, Борисов често го обявява, сме инвестирали в строителството на тръбопровода от турската граница към Сърбия?“, попита водещата Илиана Беновска. Теменужка Петкова отговори, че в момента се работи по изграждането на първите 11 километра от турската граница до компресорна станция „Странджа“. След това има съществуваща инфраструктура повече от 140 километра, след което на територията на община Провадия трябва да започне строежът на тази липсваща инфраструктура, която е 474 километра и излиза на изходна точка българо-сръбска граница при Зайчар. „Кой ще поеме от Зайчар, Сърбия работи ли в момента?“, попита водещата Илиана Беновска. Министърът на енергетиката отговори, че сръбската страна също работи и проектът се развива. Следващата страна транзитьор е Унгария и там също се работи по проекта.  \r\n„Тоест накратко казано, има ли някакъв период, в който ние бихме били готови с тръбите, но Сърбия и Унгария не са?“, попита водещата Илиана Беновска. Теменужка Петкова отговори, че всяка една от страните, на чията територия се развива проектът, има определени срокове. Нашата обществена поръчка предвижда такива срокове, срокът е 250 дни. Тя продължи, че е имало известно забавяне, свързано с обжалването на обществената поръчка, което е довело до закъснение в срока, но за нас е важно да бъде спазен закона. „Така че ние ще се съобразим с цялата тази ситуация и в хода на самото строителство ще положим всички усилия, това сме заявили и пред изпълнителя на обществената поръчка саудитската компания „Аркад“, апелираме за пълна мобилизация и съкращаване на сроковете, като закъснението да бъде максимално кратко!“, обясни енергийният министър.  \r\n„Понеже споменахте обжалването нека да изясним и този въпрос, обжалване беше направено пред ВАС, като вторият участник в тази обществена поръчка за изграждане на тръбопровода от Турция до Сърбия беше „Газово развитие и разширение България“, а в момента ние подписахме договор със саудитския консорциум „Аркад“. Това стана след като „Газово развитие и разширение България“ се отказаха във ВАС от претенцията си, но не беше изминал и 7 дневният срок на обжалване на това определение, когато се подписа в МС в присъствието на министър-председателя Борисов и министъра на търговията и промишлеността на Руската федерация Денис Мантуров договора за доизграждането на „Турски поток“ на българска територия, има ли някакви опасности?“, попита водещата Илиана Беновска. Теменужка Петкова отговори, че е направен много задълбочен правен анализ на определението на ВАС и от мотивите на това определение става ясно, че един от участниците в този консорциум всъщност прави отказ от касационно обжалване в този процес. По тази причина ВАС казва, че такава жалба няма как да бъде разгледана по същество. Водещата отбеляза, че това не е правна норма, която е неоспорима. Министърът на енергетиката отговори: „ВАС казва следното, този консорциум е създаден с една определена цел, тази цел е участието в обществената поръчка за изграждането на съответния обект, този консорциум няма органи на управление, той не е търговско дружество по своя смисъл и когато един от членовете на консорциума оттегли своята жалба и не поддържа тази жалба, това означава, че този консорциум вече не е в неговата цялост и на практика няма основание жалбата да бъде разглеждана по същество!“. \r\n Работата на междуправителствената българо-руска комисия за икономическо и научно-техническо сътрудничество. Има ли отражения шпионският скандал около движение „Русофили“? \r\n„Тази седмица бяхте на българо-руска комисия, 17-та поред ли беше, която Вие председателствахте, накратко – имаше ли миризма на шпионски скандал? Малко преди тази сесия в България се извършиха арести и се заговори от прокуратурата и правоохранителните органи за руски шпионаж в България?“, попита водещата Илиана Беновска. Теменужка Петкова отговори категорично, че не е имало никакви коментари по тази тема. Тя обясни, че смисълът на междуправителствената комисия е да се разгледат двустранните отношения във всички области от взаимен интерес, да се обсъдят важни въпроси от двустранното сътрудничество. Това сътрудничество се базира на взаимно уважение, на прагматичен диалог и взимане на решения, които са в интерес на двете страни. „Така че категорично не е имало подобни коментари, обсъждахме много важни въпроси свързани с енергийните проекти, с нашите взаимоотношения в тази област. Вие знаете, че за България Русия е стратегически партньор в областта на енергетиката, вече повече от 40 години си сътрудничим. Бяха обсъдени много важни въпроси в областта на туризма, където Русия е също наш много важен стратегически партньор, в областта на транспорта. Обсъди се възможността за откриване на нова фериботна линия между Бургас и Новоросийск, което ще даде един много сериозен тласък на нашите двустранни икономически отношения и ще бъде една много сериозна стъпка напред. Обсъдихме и въпроси, свързани с физическото възпитание и спорта, на миналото заседание в Москва беше взето решение за създаване на работна група!“, заяви министърът на енергетиката.  \r\n„Но не обсъдихте въпроса, една шега, за възпитанието на шпионите?“, попита водещата Илиана Беновска. Събеседникът й още веднъж подчерта, че темата за шпионския скандал изобщо не е била повдигана. \r\n„На 20-ти септември в Народното събрание министър-председателят Борисов съобщи, че се подготвя евентуална визита на президента Путин, това е новина, която очаквахме и преди години да се случи, това означава ли, че руснаците ни простиха на нас, а може би и на Европа преди всичко, за провала на „Южен поток“?“, попита водещата Илиана Беновска. Теменужка Петкова отговори, че отношенията между България и Русия се бизарат на взаимно уважение, прагматичен диалог и решения, които са в интерес и на двете страни. \r\n Развитието на проекта „АЕЦ „Белене“ . \r\n„АЕЦ „Белене“, другият стоящ дълги години между България и Русия проект, наскоро се отвориха документите на заявилите желание за участие и инвестиции, между тях има и руски и то очаквани от България кандидати, казахте, че обсъждането на документите на кандидатите ще продължи около 1 месец предварителна селекция и после разговори, мисля, че минаха вече две седмици откакто отворихте тръжната документация, как вървят нещата?“, попита водещата Илиана Беновска. Теменужка Петкова отговори, че е сформирана комисия, която включва представители на МЕ и БЕХ, прави се анализ на всички постъпили документи за участие, които са няколко като разновидности. Част от участниците желаят да участват като стратегически инвеститор, други желаят да придобият миноритарен дял и да сключат договор за изкупуване на електрическа енергия. Две от компаниите също желаят да участват в реализирането на проекта, това са „Дженеръл илектрик“ и „Фраматом“, като „Дженеръл илектрик“ желае да бъде проектант на този проект и да достави турбините, като осигури и финансирането. Френската компания „Фраматом“ също желае да участва в проекта по такъв начин. \r\n„Ще се спази ли едномесечният срок в който да се селектират участниците?“, попита водещата Илиана Беновска. Теменужка Петкова отговори, че срокът за това кога ще обявим компаниите, с които желаем да водим преговори, изтича през ноември. Така че в момента комисията работи и разглежда заявленията, правят се проверки и проучвания, тъй като има заложени определени критерии. Така че в момента се прави тази проверка.  \r\n„Колко са българсите участници, които желаят да инвестират в АЕЦ „Белене“?“, попита водещата Илиана Беновска. Теменужка Петкова отговори, че има две български компании, които са заявили желание за участие, има консорциум, който желае да участва като стратегически инвеститор и компания, която иска да сключи договор за изкупуване на електрическа енергия и да притежава миноритарен дял. Министърът на енергетиката подчерта, че тук е много важно да отбележим желанието за участие от страна на Република Северна Македония. Нашите съседи искат да придобият 10% от капитала на бъдещата проектна компания и наред с това да бъде сключен договор за изкупуване на електрическа енергия, който да представлява 10% от цялото произведено количество енергия. „Това кога би било одобрено от българска страна – след приключване на яснотата за всички участници ли?“, попита водещата Илиана Беновска. Гостът й отговори, че процедурата предвижда след като българската страна прецени кой от заявилите желание иска да участва като стратегически инвеститор, на етапа на преговорите ще бъдат предоставени всички тези заявления за закупуване на електрическа енергия на потенциалните стратегически инвеститори. „Тоест политическият въпрос сякаш ще отпадне, Македония – България, а по-скоро ще се гледа инвестиционният процес, така ли?“, попита водещата Илиана Беновска. Министърът на енергетиката отговори: „Разбира се, тук става въпрос за чисто икономически взаимоотношения в този процес. А това, че Република Северна Македония заяви желание да участва в този проект, е един много ясен знак за това, че визията на премиера Борисов за проекта АЕЦ „Белене“ като един регионален проект просто е на път да се реализира и сме много близко до нея!“. \r\n Сътрудничеството с „Росатом“ за АЕЦ „Козлодуй“ . \r\nТеменужка Петкова заяви, че има много добро сътрудничество с „Росатом“. Преди 2 години е бил удължен животът на 5-ти блок на централата, получили сме лиценз от Агенцията за ядрено регулиране. Предстоят последни уточнения и се очаква в началото на октомври АЯР да се произнесе и да бъде удължен полезният живот на 6-ти блок с още 30 години. \r\n Преговорите с „американсите централи“ по дългосрочните договори . \r\n“Горещите картофи“ в енергетиката – „Марица Изток 1“ и „Марица Изток 3“. Преди около десетина дни на вицепремиера Томислав Дончев му беше възложено от МС заедно с Вас и екип да решат въпроса дали трябва да се прекрати договора с „Марица Изток 3“, защото количествата електрическа енергия, които трябва да бъдат изкупени от нея, вече са реализирани?“, попита водещата Илиана Беновска. Теменужка Петкова отговори, че МС е решил да даде мандат на вицепремиера Дончев, на министъра на финансите Горанов и на нея самата да започнат преговори с „Контурглобал“ за търсене на възможност за прекратяване на дългосрочния договор за изкупуване на електрическа енергия, като основният мотив е свързан с анализа, който икономическите консултанти са направили във връзка с това да се провери дали първоначалната инвестиция е възстановена със съответната норма на възвръщаемост. Този анализ показва, че инвестицията е възстановена. Министърът на енергетиката уточни, че няма поставен конкретен срок, но очаква нещата да се случат съвсем скоро. „Ще инициираме такава среща и се надявам, че в един конструктивен диалог да се вземе едно наистина разумно решение, което да е в интерес и на двете страни!“, категорична бе тя.  \r\n Критиките на Валери Симеонов по отношение на студения резерв и недоволството на работодателите от работата на енергийната борса . \r\n„И един политически въпрос накрая, в интервю Валери Симеонов, бивш вицепремиер и коалиционен партньор, постави въпроса, че буксуват промените в държавата и посочи енергетиката и конкретно темата със студения резерв като едно от нещата. Аз ще добавя тук и претенциите на работодателите към цените на тока на борсата?“, попита водещата Илиана Беновска. Теменужка Петкова попита на свой ред какво политическо има в този въпрос. Водещата уточни, че има предвид, че въпросът е поставен от политическо лице, което е коалиционен партньор и попита клати ли енергетиката управляващата коалиция. Теменужка Петкова отговори, че когато през 2014 г. е поела сектор „Енергетика“, той е бил в много лошо финансово състояние с огромен дефицит и междуфирмена задлъжнялост. За няколко години секторът е стабилизиран. „Успяхме да успокоим енергетиката, така че да можем да вървим с бавни стъпки напред, тъй като секторът е стратегически важен!“, категорична бе тя. \r\n„Отговорете ми конкретно – студеният резерв политически проблем ли е и как ще отговорите на дългосрочните възражения на работодателите за цената на тока и борсата?“, попита водещата Илиана Беновска. Теменужка Петкова отговори, че студеният резерв е гаранция за енергийната ни сигурност. Цената на студения резерв се определя от КЕВР и е регулирана. По тази процедура могат да се явят както съответните производители на електрическа енергия в България, така и предприятия, които биха могли да намалят електрическата енергия, която използват, когато това е необходимо за електроенергийната система. „Тоест фаворити не могат да се появят?“, попита водещата Илиана Беновска. Министърът отговори, че фаворити не може да има. Тя продължи, че за всички е ясно кои са тези базови мощности, които могат да кандидатстват за студен резерв. Всичко е описано от организацията на операторите в рамките на ЕС, те имат насоки на сигурност по отношение на системата, включително е описано как се определя размера на студения резерв и той не може да бъде по-малък от най-голямата единична мощност в електроенергийната система на съответната страна, което за България означава 1000 мегавата. Това, което е определено като студен резерв е далеч по-малко от тези 1000 мегавата и възлиза на 650 мегаватчаса. \r\n„Отговорете ми моля Ви по същество за исканията на работодателите да се намали цената на тока за промишлени нужди и възраженията им срещу работата на енергийната борса!“, помоли в края на разговора водещата Илиана Беновска. Министърът на енергетиката отговори, че дейността на енергийната борса се регулира от КЕВР. В случай на сигнал КЕВР и КЗК могат да се произнесат. Водещата отбеляза, че КЗК вече са се произнесли, че няма нарушения. „КЕВР също извършва такъв тип проверка, аз самата съм сезирала и КЕВР и КЗК във връзка с една много сериозна флуктуация на цената на борсата, говорим само за платформа „ден напред“, която се получи на 3-ти юли тази година. Аз съм сезирала и двете институции и мисля, че ще бъде направена такава проверка, която да даде отговор на тези съмнения. Трудно ми е да се ангажирам със срок на проверката, двете независими институции КЗК и КЕВР работят по свои собствени правила, така че няма как изпълнителната власт да се меси в тяхната работа!“, заяви Теменужка Петкова с което завърши участието си в седмичното обзорно политическо предаване „Беновска пита“ по „Канал 3“ и „Радио К2” на 22-ри септември 2019 година.", "date": "2019.09.22", "title": "Теменужка Петкова: От „Балкански поток“ приходите за България следващите 20 години ще са 9 милиарда лева"}
{"url": "http://www.focus-news.net/news/2019/09/22/2701342/georgi-dechev-sayuz-na-filatelistite-seriya-ot-12-poshtenski-marki-otbelyazva-nezavisimostta-na-balgariya-tri-godini-sled-sabitieto.html", "text": "Серия от 12 пощенски марки отбелязва Независимостта на България три години след събитието. Това каза в интервю за предаването  „Съкровищница на тайните“   на  Радио „Фокус“  Георги Дечев, зам.-председател на Съюза на филателистите. Марките са изработени с най-сложния печат – металогравюра, и излизат в навечерието на 50-годишния юбилей на цар Фердинанд. Клишетата на поредицата са изготвени във Великобритания, а самата серия е отпечатана в полиграфическия институт за ценни книжа в Рим.  Тези 12 марки са един от върховете на българското маркоиздаване и са плод на съвместни усилия както на художници, така и на гравьори и полиграфисти, допълни експертът. „Изследователите на българската пощенска история знаят, че тази серия пощенски марки е утвърдена някъде четири месеца, след като през 1909 година Турция официално признава България за независимо царство и целият този празник, който днес отбелязваме, е приключил в целостта си“, каза още Георги Дечев. 12-те сюжета са обединени под едно общо мото: Цар Фердинанд – наследник на царската династия на Второто българко царство. Няколко пощенски марки представят и напредъка на България в културно и индустриално развитие, постигнат под негово управление. Георги Дечев подчерта, че в серията има и една изключително интересна за историята на българското маркоиздаване марка. Тя е с номинал от 50 ст. и репродуцира картината „Маневри с князете“ от 1907 година на знаменития Ярослав Вешин. „Когато се отпечатва в Рим, тогава марките са двуцветни, един от листите се подава обърнат обратно и така се ражда големият куриоз, известен в българското маркоиздаване като „Обърната конница“ или „Обърнатата кавалерия“. Известни са само 33 екземпляра от нея, но любопитното е, че точно този филателен куриоз се ражда в поредицата, посветена на Независимостта на България“, каза още Георги Дечев. \r\nМарияна ВАЛЕНТИНОВА", "date": "2019.09.22", "title": "Георги Дечев, Съюз на филателистите: Серия от 12 пощенски марки отбелязва Независимостта на България три години след събитието"}
{"url": "http://www.focus-news.net/news/2019/09/22/2701338/tass-donald-tramp-ne-vaznameryava-da-se-sreshta-s-iranskoto-rakovodstvo-v-oon.html", "text": "Президентът на САЩ Доналд Тръмп няма намерение да се среща с иранското ръководство в кулоарите на Общото събрание на ООН. Той каза това в неделя пред репортери в Белия дом, преди да замине за Хюстън, цитира думите му  TACC . \r\n\"Нищо никога не се изключва напълно, но нямам намерение да се срещам с Иран\", каза той. „Нямаме никакви намерения, нищо не е установено. \"На Общото събрание на ООН ще имам много срещи с чуждестранни лидери, около 15, но Иран не е сред тях.\" \r\nИранският президент Хасан Роухани ще отпътува за Ню Йорк в понеделник, за да присъства на 74-ата сесия на Общото събрание на ООН. \r\nИранската страна също заяви, че преговори със САЩ не са планирани. \r\n \r\n  Юлиян Марков", "date": "2019.09.22", "title": "ТАСС: Доналд Тръмп не възнамерява да се среща с иранското ръководство в ООН"}
{"url": "http://www.focus-news.net/news/2019/09/22/2701343/vazstanoveno-e-dvizhenieto-po-pat-ii-66-stara-zagora-chirpan-v-uchastaka-pri-okolovrastnoto-na-s-bogomilovo.html", "text": "Възстановено е движението по път II-66 Стара Загора – Чирпан  в участъка при околовръстното на с. Богомилово. Това съобщиха от  пресцентъра на Агенция \"Пътна инфраструктура\" .", "date": "2019.09.22", "title": "Възстановено е движението по път II-66 Стара Загора – Чирпан  в участъка при околовръстното на с. Богомилово"}
{"url": "http://www.focus-news.net/news/2019/09/22/2701339/sport-yunder-beytula-specheli-bronzov-medal-za-balgariya-na-svetovnoto-parvenstvo-po-vdigane-na-tezhesti.html", "text": "Вдигане на тежести: Юндер Бейтула спечели още един медал за България на продължаващото в Патая (Тайланд) световно първенство по вдигане на тежести. Той спечели бронзов медал в изтласкването в категория 81 кг. Юндер Бейтула, заедно с бронзовия медалист в двубоя на кат. 73 кг Божидар Андреев засега са единствените български тежкоатлети с медали от първенството. \r\nПоследният ни участник е Васил Господинов в категория 109 кг, като ще се състезава в четвъртък от 14 ч. българско време.", "date": "2019.09.22", "title": "Спорт: Юндер Бейтула спечели бронзов медал за България на Световното първенство по вдигане на тежести"}
{"url": "http://www.focus-news.net/news/2019/09/22/2701345/pregled-na-mezhdunarodnite-novini-do-18-chasa-agentsiya-fokus.html", "text": "Повече от 500 албанци, предимно от Тирана и Драч, прекараха нощта на открито, след като страната бе разлюляна от най-силното земетресение за последните 30 години, пише електронното издание  Albania Daily News . \r\nВластите издигнаха временни палатки за гражданите, които не могат или се страхуват да се завърнат по домовете си.  \r\nВ следобедните часове на събота Албания бе разтърсена от трус със сила от 5,8 по скалата на Рихтер. Последва поредица от трусове, последният от които в 9:05 часа местно време (10:05 часа българско време), с магнитуд от 3,5 по Рихтер, които предизвикаха паника сред населението.  \r\n*** \r\n \r\n  Върховният представител на Европейския съюз по въпросите на външните работи и политиката на сигурност Федерика Могерини ще се срещне с лидерите на Западните Балкани в Ню Йорк за работна вечеря, предава македонската електронна медия  A1 On . \r\nМогерини ще проведе срещата преди Общото събрание на ООН в Ню Йорк, според информацията, разпространена от Европейската комисия. \r\nПреди началото на Общото събрание на ООН Брюксел подчерта, че ЕС остава лидер в областта на глобалното сътрудничество, като продължава да подкрепя мира и демокрацията, и насърчава спазването международното право и правата на човека. \r\n*** \r\n \r\n  Държавният глава на Хърватия Колинда Грабар-Китарович губи подкрепата на гражданите, но все още води в проучванията на общественото мнение, съобщава електронното издание на македонския вестник  „Денешен“ . \r\nАко президентските избори в Хърватия се провеждат в настоящия момент, кандидатът на управляващата в Загреб партия на ХДЗ Колинда Грабар-Китарович ще спечели 28,5 на сто от гласовете, кандидатът за СДП Зоран Миланович 24.8, а независимият кандидат Мирослав Шкоро - 18.2 на сто от гласовете, показа анкета на HR Rating. \r\nМеждувременно бившият хърватски премиер Зоран Миланович спря предизборната кампания заради смъртта на брат си Кресимир и заяви, че се оттегля от политиката, за да се посвети на семейството си. Преди около месец Миланович се прости и с баща си, припомня медията. \r\n*** \r\n \r\n  Държавният глава на Турция Реджеп Тайип Ердоган потвърди готовността на Анкара за военна операция в Северна Сирия, ако до края на септември там не бъде установена зона за сигурност, отбелязва германският национален ежедневник  Die Frankfurter Allgemeine Zeitung . \r\n„Приключихме всички подготовки по границата (със Сирия)“, цитира изданието думите на Ердоган, изречени преди отпътуването му за Ню Йорк за участие в Общото събрание на ООН. В същото време турският президент подчерта, че не иска конфронтация със САЩ в региона. \r\nТурция и САЩ се договориха в началото на август да създадат зона за сигурност в Северна Сирия. Тя трябва да бъде установена до края на септември. В противен случай Турция е готова за военното настъпление. Анкара обвинява Вашингтон в липса на ангажираност при прилагането на достигнатите договорености. Двете държави обаче вече започнаха съвместни патрули в региона, припомня вестникът. \r\nЕрдоган се надява по границата със Сирия да бъде създадена зона под изключителен турски контрол, от която да бъдат прогонени кюрдските войски. В момента зоната се контролира от кюрдската милиция YPG, която се смята от Анкара за терористична организация. За САЩ обаче тя е важен партньор в борбата срещу терористичната организация „Ислямска държава“. \r\nВ петък бе разпространена информация, че Турция вече е подготвила десетки лекари в граничната зона със Сирия. Те ще предоставят „медицински услуги“ като част от планираната трансгранична военна операция на турските въоръжени сили в Сирия. \r\n*** \r\n \r\n Петролният танкер „Стена Имперо“, собственост на шведската компания „Стена Бълк“, задържан от Иран в Ормузкия проток на 19 юли, може да бъде освободена в неделя, информира шведската национална телевизия SVT, цитирана от  TACC , позовавайки се на ръководителя на компанията Ерик Хонел. \r\n\"Тази сутрин бяхме информирани, че „Стена Имперо“ вероятно ще бъде освободен след няколко часа\", каза той. \r\n\"Както ние разбираме, е взето политическо решение за освобождаването на кораба. Надяваме се, че той ще може да си тръгне след няколко часа, но не искаме да предполагаме нищо предварително. Искаме корабът да напусне иранските териториални води\", продължи Хонел. \r\n*** \r\n \r\n За всички жители, които не желаят или не могат да останат в домовете си от страх от нови земетресения в Албания, по нареждане на Министерството на отбраната, тази сутрин са доставени палатки в близост до стадиона в Драч, информира македонският телевизионен канал  „ТВ 21“ \r\nГражданите, които не се чувстват сигурни в домовете си, могат да останат в палатки, заявяват от Министерството. \r\nВ Албания имаше серия от земетресения през последните 24 часа, а последният силен трус магнитуд от 5,0 по Рихтер беше 7 минути след полунощ (1:07 българско време) в неделя. \r\nЗеметресението причини щети на множество сгради и над 100 души са потърсили медицинска помощ в болници в страната. \r\n*** \r\n \r\n Съвместните учения „Червена вълна - 2“ на военноморските сили на шестте страни от басейна на Червено море, започнаха в неделя в Саудитска Арабия, съобщи вестник Asharq Al-Awsat, цитиран от  TACC \r\nКакто отбелязва адмирал Сакр ал Харби, командир на Западния флот на Кралство Саудитска Арабия, \"във военноморските учения вземат участие части от ВМФ на Йордания, Египет, Судан, Джибути, Йемен, Сомалия и Саудитска Арабия, както и самолетите на Саудитските военновъздушни сили \". Ученията ще продължат до 26 септември, заяви саудитският адмирал. \r\nСпоред Ал Харби маневрите \"са насочени към укрепване на морската сигурност на страните, разположени на брега на Червено море, защита на териториалните води, както и разширяване на военното сътрудничество и обмена на военен опит между тези държави\". Адмиралът добави, че настоящите учения са от особено значение \"с оглед на значението на Червеното море за целия свят като един от основните морски коридори, гарантиращи стабилността на световната търговия\". Командирът на Западния флот на Саудитска Арабия не информира за броя на военнослужещите, участващи в маневрите. \r\nВ края на 2018 година представители на седемте държави на среща в Рияд одобриха създаването на нов съюз. Саудитска Арабия, Египет, Джибути, Сомалия, Судан, Йемен и Йордания заявиха, че основните цели на обединението на държавите, разположени на брега на Червено море и Аденския залив, са \"засилване на сигурността в региона, развитие на взаимни инвестиции и реализиране на съвместни икономически проекти\". Първите съвместни учения „Червена вълна - 1“ бяха проведени през декември 2018 година. \r\n*** \r\n \r\n Британецът Чарлз Роули, пострадал от контакт с нервно-паралитичното вещество „Новичок“ в Еймсбъри миналото лято, възнамерява да заведе дело срещу Русия и да поиска обезщетение в размер на около един милион британски лири, според британският вестник The Mirror, цитиран от  РИА Новости . \r\nКакто твърди британецът, инцидентът значително е повлиял на живота му, така че той „иска справедливост“. \r\nАдвокат на Роули е Патрик Магуайър. Той обмисля за своя клиент възможността да заведе дело срещу Русия. Според адвоката Роули продължава да страда „от сериозни странични ефекти“, след като отровната субстанция е попаднала в тялото му. \r\nНа сутринта на 4 юли миналата година британската полиция съобщи за инцидент в Еймсбъри, при който двама души са били „изложени на неизвестно вещество“ и са хоспитализирани в критично състояние. По-късно от Скотланд Ярд бе съобщено, че мъжът и жената са били отровени със същото вещество като бившия полковник от ГРУ Сергей Скрипал и дъщеря му Юлия. Роули е изписан от болницата няколко седмици по-късно. Друга жертва, 44-годишната Дон Стърджъс, партньорка на Чарлз, почина няколко дни по-късно в болницата в Солсбъри. \r\n*** \r\n \r\n Президентът на САЩ Доналд Тръмп няма намерение да се среща с иранското ръководство в кулоарите на Общото събрание на ООН. Той каза това в неделя пред репортери в Белия дом, преди да замине за Хюстън, цитира думите му  TACC . \r\n\"Нищо никога не се изключва напълно, но нямам намерение да се срещам с Иран\", каза той. „Нямаме никакви намерения, нищо не е установено. \"На Общото събрание на ООН ще имам много срещи с чуждестранни лидери, около 15, но Иран не е сред тях.\" \r\nИранският президент Хасан Роухани ще отпътува за Ню Йорк в понеделник, за да присъства на 74-ата сесия на Общото събрание на ООН. \r\nИранската страна също заяви, че преговори със САЩ не са планирани.", "date": "2019.09.22", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/09/22/2701346/registriranata-v-rzi-varna-ostra-zarazna-zabolevaemost-se-dvizhi-v-harakternite-za-sezona-granitsi.html", "text": "Регистрираната в РЗИ – Варна остра заразна заболeваемост се движи в характерните за сезона граници. Това съобщиха за  Радио „Фокус“ – Варна  от Регионалната здравна инспекция (РЗИ) в града. От там уточниха, че данните са за периода 13-ти до 19-ти септември.  Броят на регистрираните чревни инфекции е 49 случая срещу 38 от предходната седмица. От тях 36 са ентероколитите, 8 колиентерита, 1 салмонелоза, 1 ротавирусен ентерит и 3 вирусни хепатита. От въздушно – капковите инфекции  са регистрирани 12 лица срещу 11 за предходната седмица. 3 са случаите на морбили, 5 случая има на варицела и 4 случая на скарлатина. Заболелите от морбили лица са 2 деца и един възрастен, като те са епидемично свързани и са членове на едно семейство. Същите са без данни за проведена имунизация против морбили, паротит и рубеола. След проведена изолация и лечение в инфекциозна клиника на УМБАЛ „Св. Марина“ са изписани клинично здрави. Предприети са необходимите противоепидемични мерки. \r\nДесислава ВАСИЛЕВА", "date": "2019.09.22", "title": "Регистрираната в РЗИ – Варна остра заразна заболeваемост се движи в характерните за сезона граници"}
{"url": "http://www.focus-news.net/news/2019/09/22/2701154/pregled-na-osnovnite-temi-v-svetovniya-pechat-agentsiya-fokus.html", "text": "Президентът на САЩ упорито притиска Украйна да разследват действията на сина на Джо Байдън, пише американският вестник  The Wall Street Journal . \r\nПрезидентът Тръмп в телефонно обаждане през юли многократно е притискал президента на Украйна да разследва сина на Джо Байдън, според хора, запознати с въпроса, като е настоявал Владимир Зеленски около осем пъти да работи с Рудолф Джулиани по разследване, което може да попречи на потенциалния опонент на американския президент за следващите избори през 2020 година. \r\n„Той му каза, че трябва да работи с Джулиани по случая на Байдън и че хората във Вашингтон искат да знаят „дали твърденията на адвоката му, че господин Байдън е действал неправилно като вицепрезидент, са верни, каза един от хората.  Джулиани предположи, че натискът на Байдън върху Украйна за борба с корупцията е свързан с разследване на газова компания, в която синът му беше директор. Украински служител тази година заяви, че няма доказателства за неправомерни действия от Джо Байдън или неговия син Хънтър Байдън. \r\nТръмп в призива не спомена за предоставяне на американска помощ за Украйна, каза този човек, който не вярва, че Тръмп би предложил на украинския президент каквато и да е отплата за неговото сътрудничество при евентуално разследване. \r\nВзаимодействията между президента, Джулиани и Украйна попаднаха под контрола на Конгреса през последните дни вследствие на жалбата от човек, запознат с въпроса относно комуникациите на президента с чуждестранен лидер. Жалбата, за която Washington Post съобщава, че се фокусира върху Украйна, предизвика ново противопоставяне между Конгреса и изпълнителната власт. \r\nОтделно конгресмените разследват каквато и да е връзка между преразглеждането  на чуждестранната помощ за Украйна и усилията за оказване на натиск върху Киев да разгледа дейността на Байдън-младши. \r\nАдвокатът на Тръмп Рудолф Джулиани през юни и август се срещна с висши украински служители относно перспективата за разследване, каза той в интервю. След разговора през юли между двамата президенти украинското правителство заяви, че Тръмп е поздравил  Зеленски за изборната победа и е изразил надежда, че правителството му ще продължи напред с разследванията и корупционните проучвания, които напрегнаха отношенията между двете страни. \r\nБелият дом отказа коментар. \r\nВ изявление в петък Байдън призова Белият дом да пусне стенограмата от разговора на президента с Владимир Зеленски. \r\nСамият Тръмп в петък защити юлския си разговор с Зеленски като \"напълно подходящ\", но отказа да каже дали е помолил украинския лидер да разследва Хънтър Байдън. В същото време той отново призова за разследване на усилията на  Байдън като вицепрезидент за отстраняване на главния прокурор на Украйна. „Някой трябва да се вгледа в това“, каза той пред репортери. \r\n*** \r\n \r\n  Решението за инвазия в Иран би било „много лесно“ за вземане, според президента на САЩ Доналд Тръмп, пише турският вестник  Yeni Safak . Изявлението му идва след поредица от изказвания от страна на Вашингтон и Техеран и сред увеличаващото се напрежение между двете страни, след като Белият дом наложи нови санкции, този път над Централната банка и Фонда за национално развитие на Иран. \r\n„Ние (притежаваме) за момента най-голямата военна сила в света“, заяви Тръмп пред репортери в Белия дом, където говори на съвместна пресконференция с австралийският премиер Скот Морисън. \r\n„Нахлуването в Иран би било изключително лесно решение, както съм казвал преди. Ще е много лесно, най-лесното нещо“, заяви президента на САЩ. \r\nТой обаче заяви и, че засега не е започнал подобна военна операция, понеже „показва голямо търпение“. \r\n„Много хора го уважават. Някой не. Някои казват „трябва да нахлуеш незабавно“. Други хора са екзалтирани от това, което правя. И аз не го правя за никого. Правя за доброто на САЩ и за доброто на нашите съюзници и това работи чудесно“, заяви президента. \r\nКоментарите следват информацията, че САЩ ще санкционират допълнително Централната банка на Иран и Фонда за национално развитие като ответна реакция на атаките срещу петролните рафинерии на Саудитска арабия, за които Вашингтон обвинява ислямската република.  \r\nМинистърът на финансите Стивън Мнучин заяви, че тези санкции ще доведат до това да „не се вкарват повече пари“ в Иранските революционни гвардейски сили и ще осакатят възможността на Техеран да получава международно финансиране.  \r\n„Вече прекъснахме всички възможни потоци за финансиране на Иран“, добави той. \r\nТръмп поддържа тезата, че подобни санкции ще върнат Техеран към преговорите със запада и ще прекратят регионалните му действия, които според него са зловредни, но добави, че „армията също ще свърши работа, но това (ще) е много радикална форма на победата“.  \r\nЙеменските шиитски бунтовнически групи на хутите поеха отговорност за атаките над саудитските петролни инфраструктури, но САЩ продължават да обвиняват Техеран за тях, като държавният секретар Майк Помпео обяви по-рано, че няма доказателства зад атаките да стои йеменската групировка.  \r\n*** \r\n \r\n  Специалният посланик на САЩ в Близкият изток Джейсън Грийнблат се срещна с премиера на Израел Бенямин Нетаняху, за да обсъдят предстоящата „сделка на века“ между Тел Авив и Палестинската автономия, проектирана от администрацията на американският президент Доналд Тръмп, пише израелското издание  The Jerusalem Post . \r\n“Чест е да се среща с министър-председателя Нетаняху. Обсъдихме изключително силното приятелстви между САЩ и Израел, регионалните проблеми и мирните преговори“, съобщи Грийнблат в „Туитър“. \r\nКъм срещата им се присъедини и посланикът на Белия дом в Тел Авив Дейвид Фрийдмън и неговият колега във Вашингтон Рон Дермър. \r\nАдминистрацията на Тръмп първоначално обяви, че ще обяви планът си през лятото, но той все пак беше забавен за след приключването на изборите в Израел. \r\nПо време на предизборната си кампания Нетаняху многократно обявяваше, че очаква планът на Тръмп да бъде публикуван скоро след изборите, но при сегашното положение, в което няма ясен победител в тях, изглежда сякаш той ще бъде забавен отново.  \r\nНито партията на опозиционния съперник на Нетаняху „Синьо и бяло“, нито неговата собствена партия „Ликуд“ изглежда сякаш могат да сформират правителство в момента. Според източници на The Jerusalem Post именно след формирането на правителство САЩ ще оповестят какви са плановете на Тръмп да посредничи за мира в Палестина и Израел.", "date": "2019.09.22", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/09/22/2701155/kmetat-na-tsaribrod-vladitsa-dimitrov-balgarite-tuk-se-nuzhdayat-ot-mnogo-neshta-ot-koito-se-nuzhdayat-sanarodnitsite-ni-v-balgariya.html", "text": "Българите тук се нуждаят от много неща, от които се нуждаят сънародниците ни в България. Това каза Кметът на град Цариброд/Димитровград в Сърбия Владица Димитров в интервю за  Агенция „Фокус“  по повод празника на града. Той поясни, че Цариброд получава за първи път преди три години финансова подкрепа от България. По думите му с парите от Министерството на външните работи са построили някои сгради. „Получихме и пари за електропровод и осветляване на паметника „Нешков връх“. Доволен съм от подкрепата на България през последните 3 години. Освен финансова подкрепа, тук са били и много министри от правителството на България“, посочи кметът На Цариброд. Димитров е на мнение, че нещата стават полека. „Имаме една промишлена зона, която сме разпродали и мнозинството от инвеститорите са българи. Надяваме се, че през следващата година те ще строят фабрики тук и очакваме нови работни места“, добави Димитров. \r\nЗорница КОСТАДИНОВА", "date": "2019.09.22", "title": "Кметът на Цариброд Владица Димитров: Българите тук се нуждаят от много неща, от които се нуждаят сънародниците ни в България"}
{"url": "http://www.focus-news.net/news/2019/09/22/2701153/predstoyashti-sabitiya-v-stranata-za-22-septemvri-agentsiya-fokus.html", "text": "*** \r\n \r\nОт 9.10 часа от Централната гара ще потегли парния локомотив 01.23, който ще осъществи празнично атракционно пътуване по направлението София - Черепиш - София по повод Деня на Независимостта. \r\n \r\n*** \r\n \r\nОт 11.00 часа пред Паметника на Независимостта на пл. „Княз Александър I” ще се състои ритуал за отбелязване на 111-ата годишнина от обявяването на Независимостта на България. В програмата ще участват Софийският духов оркестър, смесен хор „Света София” с ръководител Валентин Бобевски, квартет „Славей” и актрисата Силвия Лулчева. Военен ритуал ще изпълни Националната гвардейска част. \r\n \r\n*** \r\n \r\nОт 16.30 часа около фонтана в Южен парк (вход откъм Бяла черква) близо до началото на алея „Роналд Рейган“ ще се състои Веган акция. \r\n \r\n*** \r\n \r\nОт 17.00 часа в залата на Националната музикална академия „Проф. Панчо Владигеров“ на бул. „Евлоги Георгиев“ 94 ще се състои концерт, посветен на 21 септември - Ден на независимостта на Армения, и на 22 септември - Ден на независимостта на България. \r\n \r\n*** \r\n \r\nВ 10.30 часа на пл. „Акад. Николай Хайтов“ ще се състои тържествено отбелязване на Деня на независимостта на България. \r\n \r\n*** \r\n \r\nОт 10.00 часа до Пантеона в Морската градина ще започне бегаческият фестивал „Бургас Рън 2019“. \r\n \r\n*** \r\n \r\nОт 10.00 часа на площад „Атанас Сиреков“ ще се проведе ритуал по издигане на националния флаг на Република България, флаговете на Европейския съюз и Община Бургас. С това ще започне празничната програма за отбелязване на 111 години от обявяването на Независимостта на България.  \r\n \r\n*** \r\n \r\nОт 10.30 часа във Военен клуб – Бургас на ул. „Христо Ботев“ 48 ще се проведе ритуал по полагане на венци и цветя при Паметника на 24-ти Черноморски пехотен полк.  \r\n \r\n*** \r\n \r\nОт 11.00 часа на пл. „Тройката“ ще бъде представен концерт-спектакъл „Величието на България и Независимостта“. \r\n \r\n*** \r\n \r\n \r\nОт 13.00 часа във Водната палата - град Бургас, четвърти етаж ще се проведе пресконференция на кандидата за общински съветник Степан Дадурян. На срещата с медиите Степан Дадурян ще представи своята програма за предстоящите избори за кмет и местен парламент. \r\n*** \r\n \r\nОт 11.00 ч. на площад „Георги Измирлиев“ ще се състои ритуал по полагане на цветя в знак на признателност по повод 111 години от обявяване на Независимостта на България.  \r\n \r\n \r\n*** \r\n \r\nОт 9.00 часа в митрополитския катедрален храм „Св. Успение Богородично” ще бъде отслужена св. Литургия като част от програмата на Седмицата на православната книга.  \r\n \r\n*** \r\n \r\nОт 09.30 часа на площад „Независимост” пред сградата на Окръжен съд - Варна ще започне ритуал по тържествено издигане на националното знаме и молебен за България. Ще участват Представителният духов оркестър на ВМС и почетен караул от ВВМУ. \r\n \r\n*** \r\n \r\nОт 18.30 часа на входа на Морската градина ще се проведе концерт на Представителния духов оркестър на ВМС. \r\n \r\n*** \r\n \r\nОт 7.30 часа в средновековния храм „Свети Четиридесет мъченици“ ще бъде отслужена празнична литургия по повод 111 години от обявяване на Независимостта на България. Богослужението ще бъде отслужено от Негово Високопреосвещенство Великотърновския митрополит Григорий с участието на квартет „Ангелски гласове”. \r\nИсторическа възстановка в двора на църквата ще пресъздаде прочитането на царския манифест за Независимостта. \r\n \r\n*** \r\n \r\nОт 9.00 часа пред храм „Св. 40 мъченици“ ще бъде отслужен тържествен водосвет на бойното знаме на НВУ „Васил Левски” и знамената на държавни институции по повод 111 години от обявяване на Независимостта на България. \r\n \r\n*** \r\n \r\nОт 10.30 часа в Архитектурно-музеен резерват „Царевец” започва военният ритуал по издигане националното знаме на Република България. След това кметът на Велико Търново Даниел Панов и официалните гости ще произнесат слова. В 11.00 часа ще бъдат поднесени венци и цветя на Пирамидата на Независимостта. Курсанти от НВУ ще участват и в празнично шествие, което ще завърши с полагане на гирлянди на паметник „Майка България” в 11.30 часа.  \r\n \r\n*** \r\n \r\nОт 10.30 часа на Самоводската чаршия ще се проведат демонстрации в работилниците на АЕК „Самоводска чаршия“. Ще се състои детска работилничка за сапуни, кулинарна работилничка „Юфката на баба Калинка“ и демонстрации с шеф Радичев. \r\n \r\n*** \r\n \r\nОт 12.30 часа пред сградата на „Български пощи“ ще се състои шоу-спектакъл на участниците в ХІII Международен фестивал на военните  оркестри с разнообразна програма: от военни маршове, до съвременни музикални произведения.  \r\n \r\n*** \r\n \r\nОт 13.30 часа пред сградата на Община Велико Търново ще се състои концерт на детски и младежки любителски формации от Велико Търново. \r\n \r\n*** \r\n \r\nОт 14.00 часа от църквата-музей „Св. Димитър Солунски” ще тръгне безплатен екскурзоводски тур „По стъпките на българската държавност”. Обиколката включва църквите „Св. 40 мъченици“ и „Св.св. Петър и Павел”, малката порта на Архитектурно-музеен резерват „Царевец“ и приключва на паметника-пирамида на крепостта. \r\n \r\n*** \r\n \r\nОт 16.00 часа на Самоводската чаршия ще се проведе традиционен базар на грамофонни плочи  и уроци по скречинг на сцената пред арт бар „Хипстър“. Ще се състои и детско ателие „Керамика на открито“ с Гергана Пенова. \r\n \r\n*** \r\n \r\nОт 17.00 часа на Самоводската чаршия ще се проведе откриване на изложба на Милена Иванова във Винен дегустационен център. \r\n \r\n*** \r\n \r\nОт 17.00 часа на сцената пред Общината започва празничен концерт на Николина Чакърдъкова. От 18.00 часа по главната улица ще се извие Голямото търновско хоро, което народната певица и кметът Даниел Панов ще поведат. \r\n \r\n*** \r\n \r\nОт 19.00 часа на площад „Цар Асен І“ пред крепостта „Царевец“ ротите на Националния военен университет „Васил Левски“ ще демонстрират строеви хватки с оръжие. След това в 19.30 часа ще се състои тържествената заря-проверка по повод 111 години от обявяване на Независимостта на България.  Ще присъстват заместник-председателите на Народното събрание Емил Христов и Кристиан Вигенин и народни представители.  \r\n \r\n*** \r\n \r\nОт 20.15 часа на площад „Цар Асен  І” ще бъде представен Аудио-визуален спектакъл „Царевград Търнов - звук и светлина”. Ще се състоят и празнични илюминации/ \r\n \r\n*** \r\n \r\nОт 21.30 на Улицата на занаятите ще се проведе концерт на певеца Дичо като част от програмата на празника на Самоводската чаршия. От 23.00 часа ще се състоят атрактивни огнени спектакли.  \r\n \r\n*** \r\n \r\nОт 11.00 часа на площад „Христо Ботев“ ще се състои тържествено отбелязване на 111-ата годишнина от обявяването на Независимостта на България. \r\n \r\n*** \r\n \r\nОт 19.30 часа в района на бившата казарма ще се състои събитие от програмата на традиционния Есенен панаир, в което ще участват Оркестър „Неврокоп“ и певицата Диона. \r\n \r\n*** \r\n \r\nОт 9.00 часа до 18.00 часа обектите на Регионален исторически музей – Добрич ще проведат ден на отворените врати по повод Европейските дни на наследството. \r\n \r\n*** \r\n \r\nОт 10.00 часа в Зала УСШ ще се проведе открита тренировка на Волейболен клуб „Добруджа – 07“. \r\n \r\n*** \r\n \r\nОт 11.00 часа в Държавен куклен театър „Дора Габе“ ще се състои предпремиера на спектакъла „Вълкът и седемте козлета“ на Държавен куклен театър „Дора Габе“. \r\n \r\n*** \r\n \r\nОт 11.00 часа на площад „Свобода” ще се състои празничен концерт по повод 111 години независима България.  \r\n \r\n*** \r\n \r\nОт 11.30 часа на стадиона в село Селце ще се проведе турнир по конен спорт по повод на празника на селото - 22 септември. \r\n \r\n*** \r\n \r\nОт 11.00 часа пред Паметника на освободителите в Градска градина ще се състои тържествен ритуал за отбелязване на Деня на Независимостта на България. \r\n \r\n*** \r\n \r\nОт 10.00 часа в село Шишковци ще се състои фестивална програма от Международния фестивал „Балканска черга”.   \r\n \r\n*** \r\n \r\nОт 11.00 часа на Арката на площад „Велбъжд” ще бъдат отбелязани 111 години от обявяване на Независимостта на България.  Ще бъдат поднесени венци и цветя на паметника „Булаир”. \r\n \r\n*** \r\n \r\nОт 12.00 часа в село Бобешино ще бъде открит Международният събор „Краище”.   \r\n \r\n*** \r\n \r\nОт 9.00 часа в катедралния  храм „Св. св. Кирил и Методий“ ще бъде отслужена Архиерейска света Литургия. Богослужението ще бъде оглавено от Негово високопреосвещенство Ловчанския митрополит Гаврил. \r\n \r\n*** \r\n \r\nОт 10.00 часа в Многофункционална спортна зала в ПЕГ „Екзарх Йосиф Първи” ще се състои официалното откриване на турнир по тенис на маса. Награждаването и закриването на турнира ще бъде от 18.00 часа. \r\n \r\n*** \r\n \r\nОт 20.00 часа на площад „Тодор Кирков“ ще се състои безплатен концерт на рок групата Б. Т. Р. \r\n \r\n*** \r\n \r\nОт 9.00 часа в катедралния храм „Успение на Пресвета Богородица“ ще бъде отслужена Архиерейска света Литургия. Богослужението ще бъде с благословението на Негово Високопреосвещенство Пловдивския митрополит Николай и ще бъде оглавено от Негово преосвещенство Константийския епископ Яков. \r\n \r\n*** \r\n \r\nОт 11.00 часа на площад „Константин Величков” ще започне празнична програма за отбелязването на 111 години от обявяването на Независимостта на България. Началото ще бъде с празничен концерт, в който ще вземат участие танцовите състави към Общински детски комплекс – Пазарджик. \r\n \r\n*** \r\n \r\nОт 10.00 часа в южната зона на бул. „Марица юг“ ще се състои инициатива за отбелязване на Деня на отворените улици в Европа. \r\n \r\n*** \r\n \r\nВ 10.00 часа в храм „Св. Неделя” ще бъде отслужен молебен, организиран от Сдружение „Център Петко Каравелов“ по повод Деня на независимостта.  \r\n \r\n*** \r\n \r\nВ 10.30 часа ще бъдат поднесени венци и цветя пред паметната плоча на паметника на Александър Малинов.  \r\n \r\n*** \r\n \r\nВ 11.30 часа пред колоната на пл. „22 септември“ ще се състои тържествен ритуал по повод Деня на независимостта на България. \r\n \r\n*** \r\n \r\nВ 14.00 часа на площада пред църквата „Св. св. Константин и Елена“ ще се състои възстановка на събитията от 25 септември 1908 г., когато Цар Фердинанд е посрещнат на пл. Централен в Пловдив и пред събралото се множество е прочетен манифестът, с който е обявена Независимостта на България.  \r\n \r\n*** \r\n \r\nОт 11.00 часа пред паметните плочи на участниците в борбата за Национално освобождение ще започне тържествената програма за отбелязването на 111 години от обявяването на Независимостта на България. Свещениците от храм „Свето Рождество Богородично” ще отслужат благодарствен молебен. Програмата ще продължи с тържествено слово и поздрав от Детски фолклорен танцов състав „Раковина”. \r\n \r\n*** \r\n \r\nОт 11.00 часа на площад „Хаджи Димитър“ с ритуал по издигане на националното знаме на Република България ще започне празничната програма за отбелязване на 111 години от провъзгласяването на Независимостта на България. След това ще бъдат положени венци и цветя пред паметника на Хаджи Димитър и сливенските възрожденци. \r\n \r\n*** \r\n \r\nОт 11.45 часа на площад „Хаджи Димитър“ ще започне празничен концерт на Ансамбъл за народни песни и танци – Сливен, посветен на Деня на Независимостта. \r\n \r\n*** \r\n \r\nОт 12.00 часа в на сцената на Спортно-туристически комплекс „Сините камъни“ ще се състои фолклорен маратон с участието на изпълнителката Николина Чакърдъкова и Неврокопския танцов ансамбъл. \r\n \r\n*** \r\n \r\nОт 09.30 часа в района на амфитеатър „Аполония“ представителна част на ВМС ще участва в церемония по издигане на националното знаме и поднасяне на венци и цветя пред Паметната арка на загиналите във войните воини от Созопол. \r\n \r\n*** \r\n \r\n10.30 часа пред Паметника на загиналите във войните старозагорци в парк „Александър Стамболийски“ (Алана) ще се състои тържествен общоградски ритуал за отбелязване на 111 години от обявяване Независимостта на България. От 11.00 часа ще започне Празничен концерт на Духов оркестър при Община Стара Загора. От 11.00 часа в парк „Пети октомври“ ще има и Празничен фолклорен концерт. \r\n \r\n*** \r\n \r\nОт 11.00 часа в Кукления театър ще бъде представен спектакълът за деца „Банда бацили“ на Държавен куклен театър – Стара Загора. \r\n \r\n*** \r\n \r\nОт 12.30 часа пред комплекс „Уникато“ ще се състои инициативата „АРТистично на улицата“ - празнична трапеза и водосвет. \r\n \r\n*** \r\n \r\nОт 17.00 часа в клуб „Пегас“ ще се проведе инициативата „Спомени от клуба „Клуба на писателя“. \r\n \r\n*** \r\n \r\nОт 19.00 часа на сцена „Къщата на архитекта“ на ул. „Сава Силов“ 37 ще бъде представен проектът „Ailia X“ - авторски проект на Александър Леков – струнен бас и Желязка Белчилова – вокал. \r\n \r\n*** \r\n \r\nОт 21.00 часа на сцена „Къщата на архитекта“ на ул. „Сава Силов“ 37 ще се състои инициативата „Джазоспекция“ на Държавна опера – Стара Загора. \r\n \r\n*** \r\n \r\nОт 11.00 часа на пл. ,,Сава Младенов” ще се състои лонцерт на самодейните състави от читалищата в общината. \r\n \r\n*** \r\nОт  \r\n16.00 часа на пл. ,,Сава Младенов” ще се проведе детското шоу ,,Панаир на чудесата”. \r\n \r\n*** \r\n \r\nОт 11.30 часа на площад „Възраждане“ ще се проведе тържествена церемония за отбелязване на 111 години от провъзгласяването на Независимостта на България. Гост на празненствата ще бъде вицепрезидентът Илияна Йотова. \r\n \r\n*** \r\n \r\nОт 11.00 часа на пл. „Свобода“ ще се състои тържествен ритуал по полагане на венци и цветя пред паметника на Незнайния воин по повод 111 години от провъзгласяването на Независимостта на България. Празничната програма ще продължи на сцената на пл. „Свобода“ с концерт на Народен оркестър - Хасково с диригент Димчо Йорданов и Представителен фолклорен танцов ансамбъл „Хасково” с худoжествен ръководител Ана Димитрова. \r\n \r\n*** \r\n \r\nОт 10.00 часа от пл. „Кристал“ ще премине тържествено шествие през пешеходната зона на бул. „Славянски“ и ще приключи до 11.00 часа пред Военния клуб с прочитане на Манифеста на Независимостта \r\n \r\n*** \r\n \r\nОт 11.00 часа на паркинга на пл. „Кристал“ ще има демонстрация на интервалната тренировка табата. Тя включва динамични и статични упражнения за обща физическа подготовка на цялото тяло. \r\n \r\n*** \r\n \r\nОт 16.00 часа на паркинга на пл. „Кристал“ ще се състоят демонстрации по майсторско управление на тротинетки. \r\n \r\n*** \r\n \r\nОт 17.00 часа на бул. „Славянски“ ще се проведе скоростно състезание с велосипеди. \r\n \r\n*** \r\n \r\nОт 18.00 часа на паркинга на пл. „Кристал“ ще се проведат демонстрации по майсторско управление на велосипеди. \r\n \r\n*** \r\n \r\nОт 10.15 часа в Музея на бойната слава ще започне празнична програма на Духов оркестър – Ямбол, посветена на 111 години от провъзгласяването на Независимостта на България. В 10.30 часа ще се състои ритуал по издигане на националното знаме. Слово ще произнесе кметът на Община Ямбол Георги Славов. Ще бъде отслужен и Благодарствен молебен. \r\n \r\n*** \r\n \r\nОт 11.00 часа в двора на Музея на бойната слава ще бъде открита изложба, посветена на историята на ямболския цепелин, влязъл в световната военна история с рекорд по най-продължителен полет. Изложбата е оформена в два сегмента - „Цепелиновото летище край Ямбол (1916 - 1918г.)” и „Отбрана на 29 пехотен Ямболски полк при Добро поле”. \r\n \r\n*** \r\n \r\nОт 11.00 часа в Музея на бойната слава ще се проведе откриване на изложбата „Диорами от периода на Първа световна война (1915 – 1918 г.)“.", "date": "2019.09.22", "title": "Предстоящи събития в страната за 22 септември (Агенция „Фокус“)"}
{"url": "http://www.focus-news.net/news/2019/09/22/2701157/prezentatsiya-na-tema-zdravoslovno-hranene-pri-diabetno-bolni-shte-bade-predstavena-v-panagyurishte-na-25-septemvri.html", "text": "Презентация на тема „Здравословно хранене при диабетно болни“ ще бъде представена в инициативата „Училище за пациенти“ в болницата в Панагюрище, съобщиха от  Пресцентъра на лечебното заведение . Лекцията ще се състои на 25 септември от 17.30 часа в народно читалище „Виделина – 1865“ и е отворена към всички, които проявяват интерес. Полезни съвети как трябва да се грижат за себе си страдащите от т.нар. захарна болест ще даде д-р Христо Чалъков, началник на отделението по ендокринология и болести на обмяната в лечебното заведение. През октомври, който се отбелязва като за Световен месец за борба с рака на гърдата, ще има две събития, част от „Училище за пациенти“ – първата презентация – „Можем ли да излекуваме рака?“ е организирана за 9 октомври, от 17.30 часа. Лектор ще бъде началникът на Онкологичен център „Уни Хоспитал“ д-р Росица Кръстева. Втората лекция ще е посветена на невротренинга в психоонкологията, за който на 23 октомври ще разкажат психолозите от Онкологичния център.", "date": "2019.09.22", "title": "Презентация на тема „Здравословно хранене при диабетно болни“ ще бъде представена в Панагюрище на 25 септември"}
{"url": "http://www.focus-news.net/news/2019/09/22/2701331/afp-partiyata-na-benyamin-netanyahu-ostava-vtora-sled-pochti-palnite-danni-ot-prebroyavaneto-na-glasovete.html", "text": "Почти пълните резултати от изборите в Израел в петък потвърдиха задънена улица за израелските партии и поставиха партията „Ликуд“ на премиера Бенямин Нетаняху като втора политическа сила, което значително намалява шансовете му да запази премиерския пост, предава  AFP . \r\nПочти пълните официални резултати от изборите във вторник дадоха най-много места на центристкия съюз „Синьо и бяло“ на бившия началник на генералния щаб на израелската армия Бени Ганц - 33 от 120 места в парламента. \r\nДясната партия на Нетаняху „Ликуд“ спечели 31 места, но и за двете партии няма лесен път за съставяне на правителство. \r\nВ категорично признание в четвъртък Нетаняху  заяви, че не е в състояние да сформира дясна коалиция, както се е надявал и призова Ганц да се присъедини към него в правителството на националното единство. \r\nГанц отговори, като заяви, че той трябва да бъде министър-председател в такова правителство, тъй като неговият съюз \"Синьо и бяло\" е най-голямата партия. \r\nПротивопоставянето повдигна възможността за поредни избори - които биха били трети, ако се броят изборите през месец април 2019, които също приключиха без ясен победител и след тях не се сформира управляваща коалиция. \r\nИзраелският президент Реувен Ривлин планира да започне консултации с всички партии, влезли в парламента в неделя, за да реши на кого да възложи да състави правителство. \r\n \r\n  Юлиян Марков", "date": "2019.09.22", "title": "AFP: Партията на Бенямин Нетаняху остава втора след почти пълните данни от преброяването на гласовете"}
{"url": "http://www.focus-news.net/news/2019/09/22/2701159/pregled-na-mezhdunarodnite-novini-do-6-chasa-agentsiya-fokus.html", "text": "Търговска сделка между Пекин и Вашингтон изглежда все по-малко вероятна, след като китайски делегати прекъснаха визитата си до ферми в щатите Монтана и Небраска след двудневни преговори във Вашингтон, предава  Reuters . \r\nТе трябваше да посетят фермите като жест на добра воля, но избраха да се завърнат в Китай по-рано, заявиха земеделски организации от Монтана и Небраска. \r\nПо-рано стана ясно, че САЩ ще премахнат временно митата от над 400 китайски стоки, наложени от президента Доналд Тръмп. Този жест обаче е предизвикан от молби от страна на американски компании. \r\nПосолството на Китай и Министерството на земеделието на САЩ все още не са коментирали темата.  \r\nТърговският представител на САЩ излезе с кратко становище, като описа преговорите като „продуктивни“ и каза, че преговори от по-високо равнище ще се проведат следващият месец във Вашингтон, както е планирано. \r\nМинистерството на търговията на Китай също коментира темата с кратко изявление, като характеризира преговорите като „конструктивни“, и добави че са провели и разговор за подробностите около преговорите от по-високо равнище през октомври. \r\n„И двете страни се споразумяха да продължат комуникацията по свързаните теми“, се казва в изявлението, без да се дават подробности. \r\nСпоред експерти обаче дори след преговорите през месец октомври, сделка трудно може да се постигне, тъй като търговската война между Вашингтон и Пекин отдавна вече се е превърнала в политическа и идеологическа битка, която се простира по-надалеч от търговските взаимоотношения между двете страни и може да отнеме години, докато бъде решена. \r\n \r\n : Теодор Пенев", "date": "2019.09.22", "title": "Reuters: Търговска сделка между Вашингтон и Пекин изглежда все по-малко вероятна, след като китайска делегация напусна САЩ по-рано от очакваното"}
{"url": "http://www.focus-news.net/news/2019/09/22/2701156/", "text": "На празника на града имахме много гости от България, преобладаваше празнична атмосфера. Това каза за  Агенция „Фокус“  председателят на Културно-информационен център „Босилеград“ Иван Николов във връзка с празника на града. „На 21 септември отбелязваме есенният панаир на Босилеград. На който традиционно се събират хората от много места в България, от околните села. Да си купят разни неща, имаше различни хора, които по традиция продават керамика, дървени бурета, текстил и т.н. Имаше културна програма в центъра на града“, обясни Иван Николов. „По стар стил на тази дата се отбелязва Малка Богородица, на който е било селски събор. По-късно дойде идеята това да бъде ден на града, на който се опитахме да изместим партизанския ден на града – 8 септември, когато се е отбелязвало освобождението на Босилеград от българската фашистка окупация“, добави още председателят на КИЦ - Босилеград. По думите му през деня е преобладавала предимно празнична атмосфера. „През деня имаше много гости от България – 4 автобуса от Кюстендил, 2 автобуса от София, много хора дошли с автомобили. Имаше интерес към събитието. Хората живеят с спомените от другите години, те идват непрекъснато, за да видят роднините и приятели си“, посочи Иван Николов. Според него основната връзка на Босилеград с България са хората. „Повечето от нашите роднини са в България, повечето от нашите приятели са в България. Ежедневно сме свързани с комуникации и пътуване, има културно-просветни връзки, роднински, бизнес, пазарски връзки“, допълни още Николов. \r\nВиолета СИМЕОНОВА", "date": "2019.09.22", "title": "Иван Николов, КИЦ „Босилеград“: На празника на града имахме много гости от България, преобладаваше празнична атмосфера"}
{"url": "http://www.focus-news.net/news/2019/09/22/2701160/ria-novosti-donald-tramp-smyata-che-politikata-na-sasht-v-ukrayna-e-bezsmislena.html", "text": "Бивш високопоставен служител на президентската администрация заяви, че Доналд Тръмп смята, че действията на Вашингтон в Украйна са безсмислени и дразнят Русия, предава  РИА Новости , като се позовава на американският вестник  The Washington Post . \r\nСпоред изданието бившият чиновник многократно е обсъждал този въпрос с Тръмп. Според него последните действия на САЩ в Украйна, „са безсмислени и само дразнят руснаците“. \r\n\"Позицията на президента е че, като цяло, че трябва да признаем факта, че руснаците трябва да са наши приятели, а кой се интересува от украинците?\", заяви  бившият служител. \r\nПо-рано в медиите излезе информация, че Доналд Тръмп е разговарял в средата на август с неопределен лидер, вероятно Владимир Зеленски. Не е ясно за какво са си говорили двамата, но Тръмп нарече информацията \"фалшива новина\". \r\n \r\n : Теодор Пенев", "date": "2019.09.22", "title": "РИА Новости: Доналд Тръмп смята, че политиката на САЩ в Украйна е безсмислена"}
{"url": "http://www.focus-news.net/news/2019/09/22/2701158/godishna-konferentsiya-na-leybaristkata-partiya-komentari-v-britanskiya-pechat-agentsiya-fokus.html", "text": "Неясната позиция на Лейбъристката партия във Великобритания за Брекзит е централна тема на британския печат.  \r\n*** \r\n \r\n  Лейбъристката партия на Великобритания е изпълнена с конфликти малко преди годишната конференция на политическата сила, като съюзниците на лидера Джереми Корбин се опитват да премахнат Том Уотсън от позицията заместник-председател и изобщо да премахнат този пост в партията, пише британското издание  The Guardian . \r\nДжон Лансман, един от създателите на организацията „Моментум“, която цели да подкрепя Лейбъристката партия и Корбин, внесе предложение в Изпълнителният комитет на партията, с което предлага поста на Уотсън да бъде премахнат. \r\nИзточник от „Моментум“ заяви, че „няма човек, който да е по-важен“ от целта да бъде победен министър-председателят Борис Джонсън. \r\n„Нито един човек, не е по-важен от победата над Борис Джонсън и борбата с промените в климата. Не можем да си позволим да влезем в изборите със заместник, който може да опропасти шансовете на Лейбъристите“, казва източникът. \r\n„Членовете на Лейбъристите изцяло искат избори за заместник-председател, но нашите отживели правила не го позволяват. Имаме нужда от 20% от депутатите в партията за да започнем избори и те просто няма да оставят членовете да проведат честни и отворени избори“, добавя той. \r\nИзпълнителният комитет на партията реши, че молбата на Ландсмън не е съобразена с правилата на организацията, което решение той обжалва. Лансман спечели последвалия вот, но не с достатъчно мнозинство за да бъде отменено решението. \r\nВсе пак членовете на комитета са се съгласили да преразгледат предложението на срещата на партията. \r\nАко те все пак се съгласят с Ландсмън, ще се наложи да бъде извършена промяна в правилата на политическата сила, която да бъде приета на обща конференция.  \r\nИзточник на лейбъристите заяви, че опитите да се отстрани Том Уотсън са направени неправомерно. \r\n„По принцип когато не си съгласен с някой от партията, например за становището за Брекзит, се води дебат. Явно в Лейбъристката партия на Джеръми Корбин по-скоро ще те остранят, вместо да дебатират с теб“, каза той в защита на Уотсън. \r\nГоворителите на Корбин отказаха да коментират темата. \r\nУотсън беше назначен на поста заместник-председател на партията през 2015 г. Той никога не е бил особен привърженик на ръководителя на лейбъристите. По-рано той призова за това партията да се застъпи за провеждане на нов референдум.  \r\nНякои от депутатите сред лейбъристите изразиха притеснения заради опита да бъде отстранен заместника на Корбин.  \r\nДжес Фипис заяви, че това е „отчаян опит за контрол и отхвърляне на всеки с независимо мислене“. \r\nСъюзниците на Корбин вярват, че Уотсън изпозлва Брекзит за да създаде пропаст между ръководството на партията и нейните активисти. В речта си по-рано, той заяви, че лейбъристите трябва „безпрецедентно и категорично да подкрепят оставане в ЕС“, нещо, което според Корбин е грешен подход.  \r\nУотсън понесе обвинения по-рано през годината, че се опитва да обърне членовете на партията срещу нейният ръкводител, както отбеляза Лен МакКлъски, генерален секретар на организацията донор за лейбъристите.  \r\n*** \r\n \r\n  Депутатите от Лейбъристката партия на Великобритания ще инициират нов референдум въпреки всяка сделка, договорена от премиера Борис Джонсън, пише британското издание  The Independent . \r\nПитър Кайл и Филип Уилсън от партията смятат, че такова предложение, каквото беше гласувано неуспешно по-рано в британският парламент, този път ще премине успешно, след като Борис Джонсън загуби мнозинството си в Камарата на общините. Този ход беше обявен след като лидерът на лейбъристите, Джереми Корбин, беше поставен под увеличаващо се напрежение да проведе кампания за оставане в Европейският съюз, ако бъде проведен референдум. \r\nВодещи фигури от партията ще се присъединят към митинга „Вярвайте на хората“ в Съсекс, за да настояват за нов вот след конференцията на Лейбъристите в Брайтън. \r\nМеждувременно статистиките показват, че Корбин все още не разполага с публично доверие, дори след планът си да поведе в изборите с обещание да изработи добра сделка за Брекзит и след това да я гласува на референдум. \r\nПопитаните от агенция “Ipsos Mori” масово отговарят, че Корбин не се справя със ситуацията около излизането на Великобритания от ЕС. Дори сред подкрепящите лейбъристката партия, 48% отговарят по същия начин при 34% от попитаните, които отговарят, че смятат, че Корбин се справя добре. \r\nОсвен това едва 16%  са задоволени от цялостното му лидерство, при 76%, които отговарят, че не са доволни от това как той води партията.  \r\nЛидерството на партията се очаква да се опита да овладее настояванията партията да застане на позиция за оставане в ЕС на среща на 22 септември, на която ще се реши каква ще бъде точната позиция на политическата сила по Брекзит.  \r\nНо лоялистът на Корбин Ричърд Бърджън подкрепи сегашното статукво, като заяви, че „има логика“ депутатите на партията да имат право да застанат на която и да е страна в евентуален референдум. \r\nТой добавим, че сделка с ЕС може да бъде подписана в рамките на седмици, ако лейбъристите вземат властта и, че той няма лично да решава още на чия страна ще бъде в референдум за Брекзит или оставане в ЕС, докато не стане време за това. \r\nСпоред Бръджън Корбин би постъпил най-добре ако остане неутрален в евентуален конфликт в партията, свързан със становището й по въпроса с Брекзит. \r\n„Като демократ, който стана политик за да се опита да сближи хората, мисля, че е правилно, че Джереми Корбин като премиер би въвел решението за провеждане на референдум, без значение дали се пита дали да постигнем сделка, която лейбъристите предалгат или да се гласува дали изобщо да напускаме“, заяви Бърджън.  \r\nБърджън се пак вярва, че лидерът на Лейбъристите ще е полезен в евентуални избори, които според него ще се случат до края на годината. \r\n„Когато вече е ясно, че няма да има Брекзит без сделка, имаме нужда от парламентарни избори за да се отървем от Борис Джонсън до коледа, дали чрез кралицата или чрез вот на недоверие, заяви Бърджън. \r\n„Смятам, че ще излезем от тази конференция в по-добра позиция да обединим огромното мнозинство анти-консерватори, прогресивно настроени гласоподаватели зад Лейбъристката партия. Хората ще видят ясен избор между твърдите десни консерватори и истинската промяна, които лейбъристите и Джереми Корбин предлагат. Това ще е силата ни в тези избори, точно както изборите през 2017 г.“, каза още той. \r\nДепутатите и министри в сянка Кир Стармър, емили Торнбери и Доун Бътлър ще вземат участие в митинга „Вярвайте на хората“, който подкрепя референдум, като към тях ще се присъединят Питър Кайл и депутатът от партията на „Зелените“ Каролин Лукас.  \r\n„Предложението да бъде дадено на всички право на глас в нов референдум е най-добрият начин да се излекуват раните от Брекзит“, заяви Лукас. \r\n„Крайно дясната Консервативна партия сега е окупирала правителството и иска да осъществи форма на Брекзит, която е на милион километра от тази, която те обещаха“. \r\n„И ги има и тези, които просто искат парламента да се откаже от резултата от предишния референдум“, каза още тя. \r\n„Каквото и да направим ще причиним разделение в страната. Нито един от тези избори не е демократичен. Единственият честен начин да решим тази криза и да постигнем трайно споразумение е чрез вота на хората и програма за трансформирането на Британия“, каза още то.  \r\nПитър Кайл също коментира темата, като заяви че Борис Джонсън не може да реши кризата с Брекзит без значение дали ще постигне или не сделка.  \r\n„Ако той се опита да наложи своите виждания за деструктивен Брекзит чрез парламента, ще обжалваме и така неговите предложения ще могат да минат само ако хората получат думата“, заяви Кайл. \r\n*** \r\n \r\n  Разгневените депутати-лейбъристи призоваха Джереми Корбин да застане зад кампания в полза на оставането в ЕС, след като конференцията на партията започна със раздори на старта в събота, пише британският вестник  Evening Standard . \r\nВ сегашния си вид Лейбъристката партия може да излезе на общи избори без ясна позиция дали ще подкрепи Брекзит в обещания референдум, коментира изданието. \r\nПолитическа декларация, представена от Джереми Корбин пред Националния изпълнителен комитет на партията (НИК), определя план как евентуално лейбъристкото правителство може да постигне споразумение с Брюксел за три месеца, което след това ще бъде подложено на референдум. \r\nПозицията на партията на този референдум ще бъде изработена на специална конференция след общи избори. \r\nНо този ход разгневи депутатите от групата на лейбъристите и активисти, които настояват партията да хвърли тежестта си зад оставането в ЕС още сега. \r\nТова желание идва, след като заглавията бяха доминирани от неуспешния ход на отстраняването на заместник-лидера Том Уотсън след сериозно недоволство сред депутатите от партията. \r\nНа партийната конференция бяха направени редица предложения, призоваващи лейбъристите да подкрепят оставането, а привържениците му се опасяват, че изявлението на НИК,  което все още не е подписано, ще спре дебата по въпроса. \r\nВ началото на конференцията в Брайтън министърът на финансите в сянка Клайв Люис каза: „Този ход е просто грешен. Как може да се защити това? \r\n„Ние, левицата, поехме ръководството на тази партия, обещавайки вътрешна демокрация, обещавайки нов вид политика. \r\n„И все пак тук сме, с ръководство, очевидно решено да спре демократичния дебат по най-важния въпрос на деня, вероятно разчитащ на гласовете на профсъюзния блок, за да надвие членовете“. \r\n„Не е това, за което сме се подписали. Сега трябва да се съберем на конференцията - ако тя премине, делегатите трябва да се мобилизират, за да гласуват срещу изявлението на НИК, за да могат да се чуят и демократично обсъжданията за Брекзит“. \r\nДепутатът от лейбъристите Лойд Ръсел-Мойл каза: „Ние седим на прага, защото позицията ни за Брекзит е неясна.“ \r\n„Да, чудесно е, че ние се насочваме към публично гласуване и в него съществува варианта за оставане. \r\n„Но на всяко място в страната, и \"за оставане“, и „за напускане“, ние губим гласове, защото нашите избиратели се обръщат към партиите, подкрепящи оставането. \r\n\"Тази конференция е единственият ни шанс преди избори да се измъкнем от играта - не можем да позволим това да ни бъде отнето в някаква процедурна хватка.\" \r\nБившият претендент за лидерство Оуен Смит каза: „Сериозно ли е НИК да казва, че лейбъристите трябва да отидат на общи избори, казвайки, че ще имаме още един референдум за Брекзит, но не казваме на електората по какъв начин ще гласуваме на този референдум? \r\n\"Това би било антитезата на\" честната политика \".\" \r\nМайкъл Чесум, национален организатор на кампанията „Друга Европа е възможна за кампанията“, заяви: „Представянето на изявлението на НИК по този начин би било  опит за спиране на демократичен дебат относно Брекзит на конференцията. \r\n„Идеята, че лейбъристите няма да заемат позиция сега и да я отложат за специална конференция веднага след изборите, е абсурдна“. \r\n„Имаме конференция точно тук и точно сега, която имаше огромна вълна от низови предложения, подадени към нея по Брекзит.“ \r\nПроектът на изявлението на НИК гласи: „След три години безумни преговори на Торите и парламентарна безизходица правителството на лейбъристите ще извърши Брекзит по един или друг начин в рамките на шест месеца от идването на власт, което ни позволява да се концентрираме върху всички въпроси, които са най-важни за хората. \" \r\nГоворителят на либерал-демократите за Брекзит Том Брейк заяви: „Напълно несправедливо е лейбъристите да не са ясни за техния план за правителството“. \r\n\"Чрез избора дали да подкрепят напускане и оставане след изборите, милиони привърженици за оставане сред лейбъристите биха могли да помогнат за избирането на правителство за напускане.\" \r\nПредседателят на Торите Джеймс Кливърли каза: „Политиката на Корбин за Брекзит може да се обобщи с три прости думи: още по-безсмислено забавяне. \r\n\"Джеръми Корбин не може да ръководи собствената си партия, камо ли страната\" \r\nВ навечерието на конференцията Корбин защити позицията си по Брекзит. \r\n\"Не седя на оградата\", каза той пред телевизионния канал ITV. \r\n„Смятам, че лидерството идва от слушането. Мисля, че лидерството идва от това, че искам от хората да разгледат реалността на ситуацията. \r\n\"Това не е заблудена позиция. Това е позиция, която разглежда проблема сериозно.\"", "date": "2019.09.22", "title": "Годишна конференция на Лейбъристката партия - коментари в британския печат (Агенция \"Фокус\")"}
{"url": "http://www.focus-news.net/news/2019/09/22/2701162/tass-erdogan-obyavi-che-turtsiya-e-priklyuchila-podgotovkata-za-operatsiya-v-siriya.html", "text": "Турският президент Реджеп Тайип Ердоган обяви, че е приключена подготовката за евентуална операция в Сирия, предава  TACC . \r\nТурският лидер каза това на пресконференция пред журналисти, преди да отлети за Ню Йорк, където ще присъства на 74-ата сесия на Общото събрание на ООН. \r\n\"Завършихме подготовката (за възможна операция) по нашата граница. Не искаме конфронтация със САЩ, но не можем да пренебрегнем подкрепата, която те оказаха на терористичните организации. Казах на (президента на САЩ Доналд) Тръмп, че той е изпратил хиляди камиони с оръжие. Не бихме могли да купим това оръжие с пари, а вие го давате безплатно на терористични групировки\", каза президентът. \r\nЕрдоган също разкритикува подкрепата, която САЩ оказват на \"Сирийските демократични сили\" (СДС).  \r\n\"В момента регионът е почти напълно изчистен от терористите от „Ислямска държава“. Сега сте измислили нова организация, наречена \"Сирийските демократични сили\". Всъщност тя не се различава от ОНС (\"Отряди за народна самоотбрана“.)\", заяви турският лидер, като имаше предвид организацията, която според него е клон на обявената за терористична организация от Анкара „Работническа партия на Кюрдистан“ (ПКК). \r\nВоенните на Турция и САЩ на 7 август се съгласиха да създадат център за съвместни операции в Сирия, както и зона за сигурност. На 12 август първата група американски войски пристигна близо до границата на Турция със Сирия. Планира се създаването на коридор, през който сирийските бежанци в Турция да могат да се завърнат обратно в страната. \r\n \r\n : Теодор Пенев", "date": "2019.09.22", "title": "ТАСС: Ердоган обяви, че Турция е приключила подготовката за операция в Сирия"}
{"url": "http://www.focus-news.net/news/2019/09/22/2701344/daily-sabah-iran-shte-predstavi-plan-za-sigurnost-v-persiyskiya-zaliv.html", "text": "Президентът на Иран Хасан Роухани в неделя осъди присъствието на чужди сили в Персийския залив и заяви, че Техеран ще представи мирен план, на фона на натрупването на американски войски в района в изявление пред военен парад, посветен на годишнината от началото на войната с Ирак в столицата Техеран, цитирано от турското англоезично издание  Daily Sabah \r\n„Чуждестранните сили могат да създадат проблеми и несигурност за нашия народ и за нашия регион“, каза Рoухани в реч на годишния военен парад. \r\nРоухани заяви, че ще представи план за гарантиране на сигурността в Персийския залив в сътрудничество с други страни в региона, пред Генералната асамблея на ООН в Ню Йорк тази седмица. \r\nСаудитска Арабия и Съединените щати обвиняват Иран за нападение на саудитски петролни съоръжения на 14 септември, най-голямото досега подобно нападение върху най-крупния износител на петрол в света. \r\nИран отрече участие в атентата, за което отговорност поеха йеменските хути, група, съюзници на Иран, които в момента се сражават с алианса, ръководен от Саудитска Арабия в гражданската война в Йемен. \r\n„Тази година ще представим на света план пред ООН, в който Ислямска република Иран в сътрудничество със страните от региона може да създаде сигурност за Персийския залив и Оманско море с помощта на страните от региона, \" цитира думите на президента на Иран официалния му уебсайт. \r\nТой не предостави допълнителни подробности. \r\nПрезидентът на САЩ Доналд Тръмп в петък одобри изпращането на американски войски за засилване на въздушната и противоракетната отбрана на Саудитска Арабия след нападенията върху саудитските петролни обекти. \r\nРоухани заяви, че присъствието на чужди сили в региона ще създаде несигурност за петрола и корабоплаването. \r\nСаудитска Арабия определи ударите по съоръженията в Абкайк и Хураис като тест дали има глобална воля за запазване на международния ред и ще се стреми да формира единен фронт в рамките на Общото събрание на ООН. \r\n\"Ние не сме някой, който би нарушил чужди граници, така както няма да позволим на никого да нарушава границите ни\", заяви Роухани по време на церемония в чест на годишнината от началото на войната на Ислямска република през 1980-1988 г. с Ирак, според неговия уебсайт. \r\nРакетите с  голям обсег, моторни лодки и военните кораби бяха показани във видео кадри на държавната телевизия като част от церемониите. \r\nПоказва се и изградената ракетна система за противоракетна отбрана на далечни разстояния „земя-въздух“ „Бавар-373“, иранско производство, която иранските медии определят като конкурент на руската ракетна система С-300, според информационната агенция Fars. \r\n \r\n  Юлиян Марков", "date": "2019.09.22", "title": "Daily Sabah: Иран ще представи план за сигурност в Персийския залив"}
{"url": "http://www.focus-news.net/news/2019/09/22/2701163/tass-trima-zhiteli-na-latviya-sa-osadeni-za-demonstrirane-na-savetska-simvolika.html", "text": "Трима жители на Латвия бяха осъдени за демонстрация на символи на СССР на 9 май 2019 г. в Рига и в Даугавпилс. Това съобщи в събота агенцията LETA, позовавайки се на решенията на съда, цитирана от  TACC . \r\nСпоред информацията на 9 май в Даугавпилс един човек се качил на мотоциклет с прикрепен към него съветски флаг, а друг излязъл на улицата със съветското знаме. Съдът и в двата случая издаде административно наказание под формата на предупреждение. \r\nСъдът на Рига наложи глоба в размер на 50 евро на лице, което е било облечно на 9 май пред паметника на Победата в тениска със сърп и чук. Този мъж обясни на полицията, че е облякъл такава тениска, защото е изпитвал носталгия по отминалите дни. \r\nЛатвийският парламент през юни одобри на трето, последно четене законодателни изменения, предвиждащи забрана за носене на символите на СССР и нацистка Германия на обществени мероприятия. Измененията в закона за събранията, маршовете и протестите предвиждат, че по време на такива събития ще бъде забранено използването на униформата на въоръжените сили на бившия СССР, бившите му републики и нацистка Германия или елементи от тях, включително и в стилизирана форма, както и на техните репресивни институции. \r\nЗабраната се прилага за публични демонстрации на обществени събития на нацистката свастика, знаци на SS, сърп и чук, както и знамена, емблеми и химни на нацисткия и съветския режим. За нарушение на тази забрана се предвижда предупреждение или глоба в размер до 70 евро за физически лица и до 580 евро за юридически лица \r\n \r\n  Юлиян Марков", "date": "2019.09.22", "title": "ТАСС: Трима жители на Латвия са осъдени за демонстриране на съветска символика"}
{"url": "http://www.focus-news.net/news/2019/09/22/2701167/api-vazstanoveno-e-dvizhenieto-pri-km-338-na-am-hemus-v-posoka-varna.html", "text": "Възстановено е движението при км 338 на АМ „Хемус“ в посока Варна. Това съобщиха от пресцентъра на  Агенция „Пътна инфраструктура“ .", "date": "2019.09.22", "title": "АПИ: Възстановено е движението при км 338 на АМ „Хемус“ в посока Варна"}
{"url": "http://www.focus-news.net/news/2019/09/22/2701168/gd-granichna-politsiya-izklyuchitelno-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "Изключително интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. Във връзка с ремонтни дейности на съпределните гранични пунктове се извършва бавна обработка на преминаващите от страна на турските гранични власти. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На българо-сръбската, българо-гръцката, българо-румънската и на границата със Северна Македония трафикът е нормален на всички гранични контролно-пропускателни пунктове. \r\nВъв връзка с извършване на ремонтно строителни дейности на ГКПП „Златарево“ за времето до 14 октомври 2019 г. движението през пункта ще бъде затруднено. \r\nОт съображение за безопасност поради ниското ниво на река Дунав фериботната платформа, обслужваща фериботната връзка Оряхово – Бекет, ще работи само през светлата част на денонощието – от 08.00 часа до 22.00 часа.", "date": "2019.09.22", "title": "ГД „Гранична полиция“: Изключително интензивен е трафикът за товарни автомобили на изход на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2019/09/22/2701166/mitropolit-gavril-shte-oglavi-arhiereyska-sveta-liturgiya-v-lovech.html", "text": "Негово високопреосвещенство Ловчанският митрополит Гавриил ще оглави Архиерейска света Литургия в катедралния храм „Св. св. Кирил и Методий“ в град  Ловеч, предаде репортер на  Агенция „Фокус“ . Началният час е 9.00 часа.  \r\nНикола ПЕТКОВ", "date": "2019.09.22", "title": "Митрополит Гаврил ще оглави Архиерейска света Литургия в Ловеч"}
{"url": "http://www.focus-news.net/news/2019/09/22/2701164/milorad-dodik-v-bosna-i-hertsegovina-samo-nova-godina-e-obsht-praznik.html", "text": "„Босна я държи само международната общност заедно. Нямаме нищо общо, няма дата, няма събитие. Ние сме два свята. Всичко, което за някои е повод за празник,  за други е повод за възпоменание. Общо е само Нова година и Деня на победата! “, заяви босненския сръбски лидер Милорад Додик, цитиран от македонското издание  “Слободен печат“ . \r\n \r\nИзглежда, че след повече от две десетилетия от Босна и Херцеговина (БиХ) не са доволни нито политическите представители на субектите като съставни елементи на държавата, а гражданите изглежда още по-малко, въпреки че такъв термин не е характерен за тази по същество разделена страна. \r\nПоследната декларация, приета от най-голямата босненска партия – Партията на демократичното действие (ПДД), призоваваща за създаването на република БиХ като гражданска държава, съставена от региони, вдигна напрежението до степен на \"заплаха от война\". А именно след войната в БиХ, според Дейтънското споразумение, тя беше конституирана като общност от образувания, а не като гражданска държава. Така стоят нещата и с конституцията. \r\nЕто защо Милорад Додик, сръбският представител в председателството на БиХ, реагира незабавно на Декларацията, заявявайки, че отговорът на Република Сръбска може да бъде \"утвърждаване на правото на самоопределение на сърбите\", което конкретно означава отделяне на Република Сръбска от БиХ. Позицията на Додик е известна отдавна, но изглежда и Декларацията на ПДД не отстъпва от тенденцията за разрушаване на обща държава, за която, както казва Додик, „Босна я държи само международната общност заедно. Нямаме нищо общо, няма обща дата, няма общо събитие. Ние сме два свята. Всичко, което за някои е празник, за други е възпоменание. Обща е само Нова година и Деня на победата! “ \r\n \r\nЗа някои ходът на ПДД с приемането на Програмната декларация е не само антисръбски, но и антихърватски. И обратно, че Декларацията е отговор не само на тенденциите на Република Сръбска за отцепване, но и на съобщенията на Хърватския демократичен съюз в БиХ и Хърватското народно събрание за възраждане на т.нар. Република Херцег Босна. \r\nБакир Изетбегович, считайки, че хърватите и сърбите имат подкрепата на своите \"родни държави\", иска позицията му да бъде засилена от ролята на Турция като основен регионален играч. Веднъж той каза, че покойният му баща Алия преди смъртта си е поверил грижата за БиХ на действащия турски президент Реджеп Тайип Ердоган. \r\nЗа Додик тази декларация на Бакир Изетбегович е просто продължение на ислямската декларация, написана от неговия баща Алия Изетбегович по това време. \"Това не е само декларация на ПДД\", казва Додик, а обща мюсюлманска декларация. \r\nЗа повечето сръбски анализатори тя е опасна, защото съдържа всички елементи на обявяване на война. \r\nДодик също говори за такава възможност в интервю за RTS, в което хипотетично обяснява възможния сценарий на конфликт, ако те декларират отцепване: \r\n\"Ето хипотетично да кажа, че Република Сръбска (РС)е самостоятелна... какво могат да ни направят, това например може да доведе до намеса на военните ... това не може да се случи без моето участие в решението,  полицията не може да удари РС по искане на Бакир Изетбегович, когато в Дейтънското споразумение се посочва, че полиция от единия субект не може да премине в  друг без съгласие ... в такава ситуация бихме заели нашите линии и това ще се придържа. Но това е екстремна ситуация. Единственият начин, по който може да се стигне до насилие, е „ако НАТО се включи, няма друг начин“. \r\nНо САЩ веднага изразиха своето мнение по отношение на декларацията на ПДД и заплахата на Додик за отцепване: \"Подобна реторика забавя напредъка на БиХ към евроатлантическа интеграция и членството на БиХ в ЕС, подкопава стабилността\", посочват от посолството и подчертават, че позицията на САЩ е ясна и непроменена. „Нито Дейтън, нито Конституцията не предоставят на нито един субект правото да се отделя. Съществуването на всяко образувание зависи изцяло от съществуването на БиХ “, се казва в съобщение на американското посолство. \r\n \r\n  Юлиян Марков", "date": "2019.09.22", "title": "Милорад Додик: В Босна и Херцеговина само Нова година е общ празник"}
{"url": "http://www.focus-news.net/news/2019/09/22/2701169/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . \r\n Метеорологична обстановка: \r\nПрез нощта ще бъде ясно и почти тихо. Минималните температури ще са между 4° и 9°, по-високи по-морския бряг. На отделни места в котловините ще се образуват слаби слани. Утре ще е слънчево. Ще се появи слаб южен вятър и с него ще се затопли. Максималните температури ще са между 21° и 26°. \r\n \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа.  \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път на София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.;  \r\nДвижението в посока Бургас от км 15+770 до км 18+330 се осъществява с повишено внимание поради извършване на ремонтни дейности по съоръжение при км 18+140 в аварийната лента. Скоростта е ограничена до 70 км/ч. Срок 30.09.2019 г.; \r\nДвижението в участъка от км 13+520 до км 16+210 посока Бургас се осъществява с повишено внимание поради извършване на ремонтни дейности на мостово съоръжение при км 15+940 в аварийната лента. Скоростта е ограничена до 70 км/ч. Срок до 30.09.2019 г.; \r\nОбласт Бургас: \r\nДвижението в участъка Деветак – Ветрен от км 308+107 до км 359+000 в двете посоки се осъществява с повишено внимание поради почистване на банкети и косене на тревни площи. Участъкът е сигнализиран с пътни знаци. Срок до 30.09.2019 г. \r\n \r\nАМ „Хемус“:  \r\nОбласт София: \r\nДвижението в посока Варна от км 49+000 до км 51+581 се осъществява с повишено внимание поради извършване на ремонтни дейности по съоръжение при км 51+360 в аварийната лента. Скоростта е ограничена до 70 км/ч. Срок 23.09.2019 г.; \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна.  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.10.2019 г.; \r\nДвижението от км 33+960 до км 39+050 в посока Варна е ограничено поради ремонтно-възстановителни дейности на виадукт при км 36+450 /Коренишки дол/ и се осъществява двупосочно в платното посока София. В последния почивен ден в 10:00 часа временната организация на движението се въвежда с две ленти посока София и една посока Варна, а в последния работен ден преди почивните дни в 12:00 часа – две ленти посока Варна и една посока София. Срок 15.12.2019 г.;  \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г.; \r\nОбласт Варна:  \r\nДвижението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 15.10.2019 г. \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“:  \r\nОбласт Кюстендил и Перник: \r\nОграничения за движение по АМ „Струма“ поради пожара при км 62+700: \r\nПлатното в посока Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности за всички МПС. \r\nЗа леките автомобили и МПС до 12 т за периода от 14 ч. на последния работен \r\nден на седмицата до 10 ч. на последния почивен ден в посока София – Благоевград движението се пренасочва в насрещното платно и се осъществява в две ленти, а за посока Благоевград – София в една лента. \r\nЗа периода от 10 ч. на последния почивен ден до 14 ч. на последния работен ден, \r\nв посока София – Благоевград движението се осъществява в една лента, а в посока Благоевград – София в две ленти. \r\nПътните превозни средства над 12 т, включително и автобусите, пътуващи към \r\nКулата се отбиват по обходен маршрут по път I-1/Е-79 от пътен възел „Долна Диканя“ до „Бобошево“. За пътуващите към София отбиването по път Е-79 се осъществява от пътен възел „Бобошево“ до пътен възел „Дупница – Север“. \r\nЗа МПС над 12 т се забранява движението по пътната връзка от път Е-79 към АМ „Струма“, при пътен възел „Дупница Север“ на км 51+236 и по пътните връзки от път ІІ-62 Дупница-Кюстендил към АМ „Струма“ на пътен възел „Дупница Юг“ по направленията: Кюстендил – Благоевград, Кюстендил – София, Дупница – Благоевград и Дупница – София. \r\n \r\n Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; \r\n \r\n Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана: \r\nДвижението в участъка Белотинци – Смоляновци от км 73+542 до км 76+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 27.09.2019 г. \r\nОбласт София: \r\nВъвежда се реверсивно движение по път I-1 София – Перник при Владая от км 276+040 до км 277+610: всеки понеделник, вторник и петък се обособяват две ленти в посока София за времето от 06:00 до 10:00 часа, както и всяка неделя от 18:00 до 21:00 часа. Срок 30.09.2019 г.; \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок до 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок до 30.09.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок до 30.09.2019 г.; \r\nДвижението в участъка Ботевград – София от км 209+715 до км 210+579 /проход „Витиня“/ се осъществява в една лента поради укрепване на анкерна стена от км 210+200 до 210+279. Затворена е лентата в посока София, като движението се извършва двупосочно в лентата посока Ботевград и се контролира от регулировчици. Срок 30.09.2019 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г.; \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n \r\n- път І-3 Гара Бяла-Плевен-Луковит-Коритна-Ябланица-Ботевград: \r\n Област Ловеч:  \r\nДвижението в участъка Плевен – Ябланица в град Луковит от км 138+960 до км 140+050 се осъществява с повишено внимание поради провеждане на традиционен есенен панаир. Транзитното движение по ул. „Възраждане“ в посока София – Плевен се пренасочва по ул. „Асен Златаров“, ул. „Л. Каравелов“ и ул. „Момчилец“, където е организирано двупосочно движение. Срок 22.09.2019 г. \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г.; \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.09.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Калотина – София при Божурище от км 41+270 до км 41+993 се осъществява с повишено внимание поради изграждане на пътна връзка към дясното платно в посока София. Скоростта на движение е ограничена до 50 км/ч. Срок до 30.09.2019 г.; \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман  – Сливница. Срок до 20.11.2019 г.; \r\nДвижението в участъка София – Драгоман при Сливница в посока Калотина от км 25+900 до км 26+100 е ограничено в активната лента поради извършване на модернизация на пътя. Движението се осъществява в изпреварващата лента. Срок 20.11.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nДвижението в участъка Златни пясъци – Варна от км 90+800 до км 100+100 се осъществява с повишено внимание поради подмяна на мантинели. Участъкът е сигнализиран с пътни знаци. Срок до 30.09.2019 г. \r\nОбласт Бургас: \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\n \r\n Състояние на републиканската пътна мрежа:  \r\nРемонтни дейности и временна организация на движението (ВОД):   \r\nОПУ-Благоевград: \r\nВременно са въведени следните ограничения за движение на МПС: няма ограничения. \r\nРемонтни дейности: няма \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена на 40 км/ч. Срок до 01.10.2019 г. \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности: няма.  \r\n \r\nОПУ-В. Търново: \r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 30.01.2020 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 03.01.2020 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 03.01.2020 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г .; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 30.09.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 30.09.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.09.2019 г. \r\nРемонтни дейности: няма. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.09.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.09.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.09.2019 г.; \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.09.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 30.09.2019 г.; \r\nПът III-5002: Движението по път III-5002 Велковци – Скалско от км 8+200 до км 11+000 се осъществява в едната лента поради извършване на ремонтни дейности по асфалтовата настилка. Поставена е необходимата пътна сигнализация. Срок до 25.09.2019 г. \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.09.2019 г. \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.09.2019 г.; \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 17.10.2019 г; \r\nПът III-107: Движението по път III-107 между Пастра – Рилски манастир от км 27+575 до км 27+825 в участък от 250 метра да се извършва с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 30.09.2019 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи и частични ремонтни дейности на асфалтовата настилка. Срок до 30.09.2019 г.; \r\n \r\nОПУ-Ловеч:  \r\nВременно са въведени следните ограничения за движение на МПС: \r\nПът III-306: Движението по път III-306 Луковит – Червен Бряг в Луковит от км 0+000 до км 1+140 е ограничено за всички МПС поради ремонтни дейности на асфалтовата настилка. Участъкът е сигнализиран с пътни знаци.  \r\nОбходен маршрут: по улица „Завоя на Черна“ и по улица „Княз Борис I“ в град Луковит до път I-3 и обратно. Срок до 13.11.2019 г.; \r\nРемонтни дейности: \r\nПът III-358: Движението по път III-358 Шипково – Рибарица от км 32+750 до км 34+600 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 30.11.2019 г.; \r\nПът III-358: Движението по път III-358 Тетевен – Ябланица от км 60+291 до км 76+200 се осъществява с повишено внимание поради ремонтни дейности. Участъкът е сигнализиран с пътни знаци. Срок до 30.09.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 30.09.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 20.12.2019 г. \r\nРемонтни дейности: \r\nПът III-102: Движението по път ІІІ-102 с. Горно Церовене – Монтана от км 74+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 30.09.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 30.09.2019 г.; \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Движението по път II-37 в гр. Пазарджик от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. „Георги Бенковски“ до кръстовището с улица „Осми март“ се ограничава за всички МПС поради ремонтни дейности.  \r\nОбходен маршрут: \r\n-\tПри СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+500 до км 124+800. \r\n-\tПри СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+500 до км 124+800. Срок до 11.10.2019 г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 30.09.2019 г. \r\nПът II-37: Движението по път II-37 от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. “Г. Бенковски“ до кръстовището с улица „Осми март“ е ограничено едното в едното платно поради ремонтни дейности. Движението се осъществява двупосочно в свободното платно, като са обособени по една лента в двете посоки. Участъкът е сигнализиран с пътни знаци. Срок до 16.10.2019 г.; \r\nПът III-843: Движението по път III-843 Велинград – Каратепе от км 14+000 до км 20+000 се осъществява в една лента поради нивeлетно фрезоване на пътя. Поетапно се ограничава движението в лява и дясна ленти за движение. Движението са контролира с пътни знаци. Срок до 27.09.2019 г. \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г. \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно.; \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 30.09.2019 г.; \r\nПът ІІ-11: Движението по път II-11 Оряхово – Гулянци  в участъка на Милковица – Сомовит от км 196+000 до км 206+000 се осъществява в една лента на определени участъци в една лента поради частични ремонтни дейности на асфалтовата настилка. Срок до 30.09.2019 г.; \r\nПът ІІ-52: Движението по път II-52 Свищов – Никопол в участъка на Лозица – Никопол от км 84+000 до км 101+000 се осъществява в една лента на определени участъци поради частични ремонтни дейности на асфалтовата настилка. Срок до 26.09.2019 г. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. \r\nОбходен маршрут: път Поповица – Садово – Кочево – Болярци.; \r\nПът III-8606: Временно движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 15.10.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово от км 48+275 до км 49+250 се осъществява в платното посока Карлово поради ремонтни дейности в района на с. Труд. Срок до 11.10.2019 г.; \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут път II-86 Асеновград – Смолян. Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС: \r\nПът II-49: Движението по път II-49 Разград – Кубрат в участъка кръстовище за с. Побит камък до гр. Кубрат от км 50+221 до км 70+818 е ограничено за движение на МПС поради превантивен ремонт.  \r\nОбходен маршрут: Просторно – Побит  камък – Острово – Брестовене и обратно. \r\nСрок до 10.10.2019 г. \r\nРемонтни дейности: няма. \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г.; \r\nРемонтни дейности: \r\nПът II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 30.09.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 27.09.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г.; \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 30.09.2019 г. \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\n \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.11.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.10.2019 г.; \r\nРемонтни дейности:  \r\nПът II-48: Движението по път II-48 Омуртаг – Котел – път I-7 в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 30.09.2019 г.; \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.11.2019 г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.09.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.09.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 30.09.2019 г.; \r\nПът ІІІ-8611: Движението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Срок до 04.11.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\n \r\nОПУ-София: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; \r\nПът III-162: Движението по път III-162 Гара Лакатник – Миланово от км 0+000 до км 11+790 е ограничено за МПС над 3,5 т поради ремонтни дейности на подпорни стени. Участъкът е сигнализиран с пътни знаци. Срок до 11.10.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-81: Движението по път II-81 София – Костинброд от км 5+060 до км 6+160 е ограничено поради ремонтни дейности на кръговото кръстовище при гр. Костинброд. Затворено е лявото платно /посока София/, като движението се извършва двупосочно в дясното /посока Костинброд /. Срок 25.10.2019 г.; \r\nПът II-16: Движението по път II-16 Гара Лакатник – Оплетня от км 32+200 до км 33+200 се осъществява с повишено внимание поради ремонтни дейности на подпорни стени, като скоростта е ограничена до 50 км/ч. Участъкът е сигнализиран с пътни знаци. Срок до 11.10.2019 г.; \r\nПът II-16: Движението по път II-16 Своге – София в района на Томпсън от км 57+350 до км 58+050 се осъществява в една лента поради укрепване на свлачище. Участъкът е сигнализиран с пътни знаци и се регулира от светофарна уредба. Срок до 27.09.2019 г.; \r\nПът II-37: Движението по път II-37 Етрополе – Джурово от км 17+340 до км 17+710 се осъществява с повишено внимание поради изграждане на пътна връзка към лявото платно /посока Джурово/. Скоростта на движение е ограничена до 30 км/ч. Срок до 01.10.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.11.2019 г.; \r\nПът III-162: Движението по път III-162 Гара Лакатник – Миланово от км 0+000 до км 0+755 се осъществява с повишено внимание поради ремонтни дейности на подпорни стени, като скоростта се ограничава до 30 км/ч. Срок до 11.10.2019 г.; \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности: няма \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено поради укрепване на пропадане при км 10+090 – 10+110. Участъкът е сигнализиран с пътни знаци.  \r\nОбходен маршрут: през с. Цветница. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г.; \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019 г.; \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г. \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; \r\nРемонтни дейности: \r\nПът III-663: Движението по път III-663 Чирпан – Димитровград в участъка от км 15+220 до км 29+913.25 и от км 31+742 до км 33+364.30 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности:  \r\n \r\nОПУ-Ямбол: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-5305: Движението по път III-5305 обходен път изток на гр. Ямбол от км 1+200 до км 1+760 се осъществява в една лента поради ремонтни дейности. Движението се регулира чрез пътни знаци . Срок до 30. 09. 2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци . Срок до 31.12.2019 г. \r\n \r\n Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.09.22", "title": "Актуална пътна обстановка"}
{"url": "http://www.focus-news.net/news/2019/09/22/2701171/predstoyashti-mezhdunarodni-sabitiya-za-22-septemvri-agentsiya-fokus.html", "text": "*** \r\n  Британската общност в града ще протестира срещу Брекзит \r\n \r\n*** \r\n  Среща на министрите на земеделието на ЕС \r\n \r\n*** \r\n  Ден без автомобили \r\n \r\n*** \r\n  Американския президент Доналд Тръмп и индийския премиер Нарендра Моди ще присъстват на шествие на индийската диаспора в САЩ \r\n \r\n*** \r\n  Израелският президент започва консултациите за съставяне на правителство \r\n \r\n*** \r\n  Пореден антиправителствен протест \r\n \r\n*** \r\n  Военен парад и реч на президента Хасан Роухани", "date": "2019.09.22", "title": "Предстоящи международни събития за 22 септември  (Агенция \"Фокус\")"}
{"url": "http://www.focus-news.net/news/2019/09/22/2701170/predstoyashti-sabitiya-v-stranata-za-22-septemvri-agentsiya-fokus.html", "text": "*** \r\n \r\nОт 9.10 часа от Централната гара ще потегли парния локомотив 01.23, който ще осъществи празнично атракционно пътуване по направлението София - Черепиш - София по повод Деня на Независимостта. \r\n \r\n*** \r\n \r\nОт 11.00 часа пред Паметника на Независимостта на пл. „Княз Александър I” ще се състои ритуал за отбелязване на 111-ата годишнина от обявяването на Независимостта на България. В програмата ще участват Софийският духов оркестър, смесен хор „Света София” с ръководител Валентин Бобевски, квартет „Славей” и актрисата Силвия Лулчева. Военен ритуал ще изпълни Националната гвардейска част. \r\n \r\n*** \r\n \r\nОт 16.30 часа около фонтана в Южен парк (вход откъм Бяла черква) близо до началото на алея „Роналд Рейган“ ще се състои Веган акция. \r\n \r\n*** \r\n \r\nОт 17.00 часа в залата на Националната музикална академия „Проф. Панчо Владигеров“ на бул. „Евлоги Георгиев“ 94 ще се състои концерт, посветен на 21 септември - Ден на независимостта на Армения, и на 22 септември - Ден на независимостта на България. \r\n \r\n*** \r\n \r\nВ 10.30 часа на пл. „Акад. Николай Хайтов“ ще се състои тържествено отбелязване на Деня на независимостта на България. \r\n \r\n*** \r\n \r\nОт 10.00 часа до Пантеона в Морската градина ще започне бегаческият фестивал „Бургас Рън 2019“. \r\n \r\n*** \r\n \r\nОт 10.00 часа на площад „Атанас Сиреков“ ще се проведе ритуал по издигане на националния флаг на Република България, флаговете на Европейския съюз и Община Бургас. С това ще започне празничната програма за отбелязване на 111 години от обявяването на Независимостта на България.  \r\n \r\n*** \r\n \r\nОт 10.30 часа във Военен клуб – Бургас на ул. „Христо Ботев“ 48 ще се проведе ритуал по полагане на венци и цветя при Паметника на 24-ти Черноморски пехотен полк.  \r\n \r\n*** \r\n \r\nОт 11.00 часа на пл. „Тройката“ ще бъде представен концерт-спектакъл „Величието на България и Независимостта“. \r\n \r\n*** \r\n \r\n \r\nОт 13.00 часа във Водната палата - град Бургас, четвърти етаж ще се проведе пресконференция на кандидата за общински съветник Степан Дадурян. На срещата с медиите Степан Дадурян ще представи своята програма за предстоящите избори за кмет и местен парламент. \r\n*** \r\n \r\nОт 11.00 ч. на площад „Георги Измирлиев“ ще се състои ритуал по полагане на цветя в знак на признателност по повод 111 години от обявяване на Независимостта на България.  \r\n \r\n \r\n*** \r\n \r\nОт 9.00 часа в митрополитския катедрален храм „Св. Успение Богородично” ще бъде отслужена св. Литургия като част от програмата на Седмицата на православната книга.  \r\n \r\n*** \r\n \r\nОт 09.30 часа на площад „Независимост” пред сградата на Окръжен съд - Варна ще започне ритуал по тържествено издигане на националното знаме и молебен за България. Ще участват Представителният духов оркестър на ВМС и почетен караул от ВВМУ. \r\n \r\n*** \r\n \r\nОт 18.30 часа на входа на Морската градина ще се проведе концерт на Представителния духов оркестър на ВМС. \r\n \r\n*** \r\n \r\nОт 7.30 часа в средновековния храм „Свети Четиридесет мъченици“ ще бъде отслужена празнична литургия по повод 111 години от обявяване на Независимостта на България. Богослужението ще бъде отслужено от Негово Високопреосвещенство Великотърновския митрополит Григорий с участието на квартет „Ангелски гласове”. \r\nИсторическа възстановка в двора на църквата ще пресъздаде прочитането на царския манифест за Независимостта. \r\n \r\n*** \r\n \r\nОт 9.00 часа пред храм „Св. 40 мъченици“ ще бъде отслужен тържествен водосвет на бойното знаме на НВУ „Васил Левски” и знамената на държавни институции по повод 111 години от обявяване на Независимостта на България. \r\n \r\n*** \r\n \r\nОт 10.30 часа в Архитектурно-музеен резерват „Царевец” започва военният ритуал по издигане националното знаме на Република България. След това кметът на Велико Търново Даниел Панов и официалните гости ще произнесат слова. В 11.00 часа ще бъдат поднесени венци и цветя на Пирамидата на Независимостта. Курсанти от НВУ ще участват и в празнично шествие, което ще завърши с полагане на гирлянди на паметник „Майка България” в 11.30 часа.  \r\n \r\n*** \r\n \r\nОт 10.30 часа на Самоводската чаршия ще се проведат демонстрации в работилниците на АЕК „Самоводска чаршия“. Ще се състои детска работилничка за сапуни, кулинарна работилничка „Юфката на баба Калинка“ и демонстрации с шеф Радичев. \r\n \r\n*** \r\n \r\nОт 12.30 часа пред сградата на „Български пощи“ ще се състои шоу-спектакъл на участниците в ХІII Международен фестивал на военните  оркестри с разнообразна програма: от военни маршове, до съвременни музикални произведения.  \r\n \r\n*** \r\n \r\nОт 13.30 часа пред сградата на Община Велико Търново ще се състои концерт на детски и младежки любителски формации от Велико Търново. \r\n \r\n*** \r\n \r\nОт 14.00 часа от църквата-музей „Св. Димитър Солунски” ще тръгне безплатен екскурзоводски тур „По стъпките на българската държавност”. Обиколката включва църквите „Св. 40 мъченици“ и „Св.св. Петър и Павел”, малката порта на Архитектурно-музеен резерват „Царевец“ и приключва на паметника-пирамида на крепостта. \r\n \r\n*** \r\n \r\nОт 16.00 часа на Самоводската чаршия ще се проведе традиционен базар на грамофонни плочи  и уроци по скречинг на сцената пред арт бар „Хипстър“. Ще се състои и детско ателие „Керамика на открито“ с Гергана Пенова. \r\n \r\n*** \r\n \r\nОт 17.00 часа на Самоводската чаршия ще се проведе откриване на изложба на Милена Иванова във Винен дегустационен център. \r\n \r\n*** \r\n \r\nОт 17.00 часа на сцената пред Общината започва празничен концерт на Николина Чакърдъкова. От 18.00 часа по главната улица ще се извие Голямото търновско хоро, което народната певица и кметът Даниел Панов ще поведат. \r\n \r\n*** \r\n \r\nОт 19.00 часа на площад „Цар Асен І“ пред крепостта „Царевец“ ротите на Националния военен университет „Васил Левски“ ще демонстрират строеви хватки с оръжие. След това в 19.30 часа ще се състои тържествената заря-проверка по повод 111 години от обявяване на Независимостта на България.  Ще присъстват заместник-председателите на Народното събрание Емил Христов и Кристиан Вигенин и народни представители.  \r\n \r\n*** \r\n \r\nОт 20.15 часа на площад „Цар Асен  І” ще бъде представен Аудио-визуален спектакъл „Царевград Търнов - звук и светлина”. Ще се състоят и празнични илюминации. \r\n \r\n*** \r\n \r\nОт 21.30 на Улицата на занаятите ще се проведе концерт на певеца Дичо като част от програмата на празника на Самоводската чаршия. От 23.00 часа ще се състоят атрактивни огнени спектакли.  \r\n \r\n*** \r\n \r\nОт 11.00 часа на площад „Христо Ботев“ ще се състои тържествено отбелязване на 111-ата годишнина от обявяването на Независимостта на България. \r\n \r\n*** \r\n \r\nОт 19.30 часа в района на бившата казарма ще се състои събитие от програмата на традиционния Есенен панаир, в което ще участват Оркестър „Неврокоп“ и певицата Диона. \r\n \r\n*** \r\n \r\nОт 9.00 часа до 18.00 часа обектите на Регионален исторически музей – Добрич ще проведат ден на отворените врати по повод Европейските дни на наследството. \r\n \r\n*** \r\n \r\nОт 10.00 часа в Зала УСШ ще се проведе открита тренировка на Волейболен клуб „Добруджа – 07“. \r\n \r\n*** \r\n \r\nОт 11.00 часа в Държавен куклен театър „Дора Габе“ ще се състои предпремиера на спектакъла „Вълкът и седемте козлета“ на Държавен куклен театър „Дора Габе“. \r\n \r\n*** \r\n \r\nОт 11.00 часа на площад „Свобода” ще се състои празничен концерт по повод 111 години независима България.  \r\n \r\n*** \r\n \r\nОт 11.30 часа на стадиона в село Селце ще се проведе турнир по конен спорт по повод на празника на селото - 22 септември. \r\n \r\n*** \r\n \r\nОт 11.00 часа пред Паметника на освободителите в Градска градина ще се състои тържествен ритуал за отбелязване на Деня на Независимостта на България. \r\n \r\n*** \r\n \r\nОт 10.00 часа в село Шишковци ще се състои фестивална програма от Международния фестивал „Балканска черга”.   \r\n \r\n*** \r\n \r\nОт 11.00 часа на Арката на площад „Велбъжд” ще бъдат отбелязани 111 години от обявяване на Независимостта на България.  Ще бъдат поднесени венци и цветя на паметника „Булаир”. \r\n \r\n*** \r\n \r\nОт 12.00 часа в село Бобешино ще бъде открит Международният събор „Краище”.   \r\n \r\n*** \r\n \r\nОт 9.00 часа в катедралния  храм „Св. св. Кирил и Методий“ ще бъде отслужена Архиерейска света Литургия. Богослужението ще бъде оглавено от Негово високопреосвещенство Ловчанския митрополит Гаврил. \r\n \r\n*** \r\n \r\nОт 10.00 часа в Многофункционална спортна зала в ПЕГ „Екзарх Йосиф Първи” ще се състои официалното откриване на турнир по тенис на маса. Награждаването и закриването на турнира ще бъде от 18.00 часа. \r\n \r\n*** \r\n \r\nОт 20.00 часа на площад „Тодор Кирков“ ще се състои безплатен концерт на рок групата Б. Т. Р. \r\n \r\n*** \r\n \r\nОт 9.00 часа в катедралния храм „Успение на Пресвета Богородица“ ще бъде отслужена Архиерейска света Литургия. Богослужението ще бъде с благословението на Негово Високопреосвещенство Пловдивския митрополит Николай и ще бъде оглавено от Негово преосвещенство Константийския епископ Яков. \r\n \r\n*** \r\n \r\nОт 11.00 часа на площад „Константин Величков” ще започне празнична програма за отбелязването на 111 години от обявяването на Независимостта на България. Началото ще бъде с празничен концерт, в който ще вземат участие танцовите състави към Общински детски комплекс – Пазарджик. \r\n \r\n*** \r\n \r\nОт 10.00 часа в южната зона на бул. „Марица юг“ ще се състои инициатива за отбелязване на Деня на отворените улици в Европа. \r\n \r\n*** \r\n \r\nВ 10.00 часа в храм „Св. Неделя” ще бъде отслужен молебен, организиран от Сдружение „Център Петко Каравелов“ по повод Деня на независимостта.  \r\n \r\n*** \r\n \r\nВ 10.30 часа ще бъдат поднесени венци и цветя пред паметната плоча на паметника на Александър Малинов.  \r\n \r\n*** \r\n \r\nВ 11.30 часа пред колоната на пл. „22 септември“ ще се състои тържествен ритуал по повод Деня на независимостта на България. \r\n \r\n*** \r\n \r\nВ 14.00 часа на площада пред църквата „Св. св. Константин и Елена“ ще се състои възстановка на събитията от 25 септември 1908 г., когато Цар Фердинанд е посрещнат на пл. Централен в Пловдив и пред събралото се множество е прочетен манифестът, с който е обявена Независимостта на България.  \r\n \r\n*** \r\n \r\nОт 11.00 часа пред паметните плочи на участниците в борбата за Национално освобождение ще започне тържествената програма за отбелязването на 111 години от обявяването на Независимостта на България. Свещениците от храм „Свето Рождество Богородично” ще отслужат благодарствен молебен. Програмата ще продължи с тържествено слово и поздрав от Детски фолклорен танцов състав „Раковина”. \r\n \r\n*** \r\n \r\nОт 11.00 часа на площад „Хаджи Димитър“ с ритуал по издигане на националното знаме на Република България ще започне празничната програма за отбелязване на 111 години от провъзгласяването на Независимостта на България. След това ще бъдат положени венци и цветя пред паметника на Хаджи Димитър и сливенските възрожденци. \r\n \r\n*** \r\n \r\nОт 11.45 часа на площад „Хаджи Димитър“ ще започне празничен концерт на Ансамбъл за народни песни и танци – Сливен, посветен на Деня на Независимостта. \r\n \r\n*** \r\n \r\nОт 12.00 часа в на сцената на Спортно-туристически комплекс „Сините камъни“ ще се състои фолклорен маратон с участието на изпълнителката Николина Чакърдъкова и Неврокопския танцов ансамбъл. \r\n \r\n*** \r\n \r\nОт 09.30 часа в района на амфитеатър „Аполония“ представителна част на ВМС ще участва в церемония по издигане на националното знаме и поднасяне на венци и цветя пред Паметната арка на загиналите във войните воини от Созопол. \r\n \r\n*** \r\n \r\n10.30 часа пред Паметника на загиналите във войните старозагорци в парк „Александър Стамболийски“ (Алана) ще се състои тържествен общоградски ритуал за отбелязване на 111 години от обявяване Независимостта на България. От 11.00 часа ще започне Празничен концерт на Духов оркестър при Община Стара Загора. От 11.00 часа в парк „Пети октомври“ ще има и Празничен фолклорен концерт. \r\n \r\n*** \r\n \r\nОт 11.00 часа в Кукления театър ще бъде представен спектакълът за деца „Банда бацили“ на Държавен куклен театър – Стара Загора. \r\n \r\n*** \r\n \r\nОт 12.30 часа пред комплекс „Уникато“ ще се състои инициативата „АРТистично на улицата“ - празнична трапеза и водосвет. \r\n \r\n*** \r\n \r\nОт 17.00 часа в клуб „Пегас“ ще се проведе инициативата „Спомени от клуба „Клуба на писателя“. \r\n \r\n*** \r\n \r\nОт 19.00 часа на сцена „Къщата на архитекта“ на ул. „Сава Силов“ 37 ще бъде представен проектът „Ailia X“ - авторски проект на Александър Леков – струнен бас и Желязка Белчилова – вокал. \r\n \r\n*** \r\n \r\nОт 21.00 часа на сцена „Къщата на архитекта“ на ул. „Сава Силов“ 37 ще се състои инициативата „Джазоспекция“ на Държавна опера – Стара Загора. \r\n \r\n*** \r\n \r\nОт 11.00 часа на пл. ,,Сава Младенов” ще се състои лонцерт на самодейните състави от читалищата в общината. \r\n \r\n*** \r\nОт  \r\n16.00 часа на пл. ,,Сава Младенов” ще се проведе детското шоу ,,Панаир на чудесата”. \r\n \r\n*** \r\n \r\nОт 11.30 часа на площад „Възраждане“ ще се проведе тържествена церемония за отбелязване на 111 години от провъзгласяването на Независимостта на България. Гост на празненствата ще бъде вицепрезидентът Илияна Йотова. \r\n \r\n*** \r\n \r\nОт 11.00 часа на пл. „Свобода“ ще се състои тържествен ритуал по полагане на венци и цветя пред паметника на Незнайния воин по повод 111 години от провъзгласяването на Независимостта на България. Празничната програма ще продължи на сцената на пл. „Свобода“ с концерт на Народен оркестър - Хасково с диригент Димчо Йорданов и Представителен фолклорен танцов ансамбъл „Хасково” с худoжествен ръководител Ана Димитрова. \r\n \r\n*** \r\n \r\nОт 10.00 часа от пл. „Кристал“ ще премине тържествено шествие през пешеходната зона на бул. „Славянски“ и ще приключи до 11.00 часа пред Военния клуб с прочитане на Манифеста на Независимостта \r\n \r\n*** \r\n \r\nОт 11.00 часа на паркинга на пл. „Кристал“ ще има демонстрация на интервалната тренировка табата. Тя включва динамични и статични упражнения за обща физическа подготовка на цялото тяло. \r\n \r\n*** \r\n \r\nОт 16.00 часа на паркинга на пл. „Кристал“ ще се състоят демонстрации по майсторско управление на тротинетки. \r\n \r\n*** \r\n \r\nОт 17.00 часа на бул. „Славянски“ ще се проведе скоростно състезание с велосипеди. \r\n \r\n*** \r\n \r\nОт 18.00 часа на паркинга на пл. „Кристал“ ще се проведат демонстрации по майсторско управление на велосипеди. \r\n \r\n*** \r\n \r\nОт 10.15 часа в Музея на бойната слава ще започне празнична програма на Духов оркестър – Ямбол, посветена на 111 години от провъзгласяването на Независимостта на България. В 10.30 часа ще се състои ритуал по издигане на националното знаме. Слово ще произнесе кметът на Община Ямбол Георги Славов. Ще бъде отслужен и Благодарствен молебен. \r\n \r\n*** \r\n \r\nОт 11.00 часа в двора на Музея на бойната слава ще бъде открита изложба, посветена на историята на ямболския цепелин, влязъл в световната военна история с рекорд по най-продължителен полет. Изложбата е оформена в два сегмента - „Цепелиновото летище край Ямбол (1916 - 1918г.)” и „Отбрана на 29 пехотен Ямболски полк при Добро поле”. \r\n \r\n*** \r\n \r\nОт 11.00 часа в Музея на бойната слава ще се проведе откриване на изложбата „Диорами от периода на Първа световна война (1915 – 1918 г.)“.", "date": "2019.09.22", "title": "Предстоящи събития в страната за 22 септември (Агенция „Фокус“)"}
{"url": "http://www.focus-news.net/news/2019/09/22/2701172/sport-balgariya-otpadna-ot-evrovoley-2019.html", "text": "Мъжкият национален отбор на България по волейбол завърши участието си на Евроволей 2019. Възпитаниците на Силвано Пранди отпаднаха от европейското първенство след загуба от Словения с 1:3 в мач от 1/8-финалната фаза на турнира, който се игра пред над 11 000 зрители в “Арена Стожице” в Любляна. За Словения това бе първа победа срещу България през този век, като до тази вечер двата тима се бяха сблъсквали 3 пъти - всички завършвали с успех по 3:0 за националите. На 1/4-финалите словенците ще се изправят в Любляна срещу шампиона от 2017 година Русия, който очаквано разби Гърция с 3:0 по-рано в “Арена Стожице”.", "date": "2019.09.22", "title": "Спорт: България отпадна от Евроволей 2019"}
{"url": "http://www.focus-news.net/news/2019/09/22/2701174/prezidentat-rumen-radev-e-na-rabotno-poseshtenie-v-sasht-za-uchastie-v-74-ata-sesiya-na-obshtoto-sabranie-na-oon.html", "text": "От днес до 26 септември президентът Румен Радев е на работно посещение в Ню Йорк, САЩ. Това съобщиха от  прессекретариата на държавния глава . Държавният глава ще ръководи българската делегация и ще представи страната ни в рамките на 74-ата редовна сесия на Общото събрание на ООН.  \r\nДнес президентът Румен Радев и неговата съпруга Десислава Радева ще отбележат празника на Независимостта на България заедно с наши сънародници, които живеят в САЩ. Срещата с представителите на българската общност ще се проведе в сградата на Генералното консулство в Ню Йорк.  \r\nНа 23 септември българският държавен глава ще участва в Срещата на най-високо равнище по въпросите на климата. На форума на върха ще бъдат обсъдени мерки за насърчаване на изпълнението на целите на Програмата за устойчиво развитие до 2030 г. По-късно през деня президентът Румен Радев ще участва в събитие на високо равнище, посветено на защитата на религиозните свободи.  \r\nНа 24 септември българският държавен глава ще участва в тържественото откриване на общия дебат на 74-ата сесия на Общото събрание, а по-късно и в откриването на Политическия форум на високо равнище по устойчивото развитие под егидата на Общото събрание на ООН. Румен Радев ще направи изказване във форума, който се организира на всеки четири години и в него участват ръководителите на чуждестранните делегации.  \r\nНа 25 септември Румен Радев ще направи изказване в рамките на панела на високо равнище, организиран от ЮНЕСКО и посветен на темата за бъдещето на образованието. Българският президент ще участва в Глобалния бизнес форум на Майкъл Блумбърг.   \r\nНа 26 септември държавният глава Румен Радев ще направи изказване пред Общото събрание на ООН (около 18.15 часа българско време). В рамките на деня президентът ще проведе работна среща с представители на американски компании, организирана от Бизнес съвета за международно разбирателство. Предвидена е и среща с американски еврейски организации.  \r\nВ рамките на работното си посещение в САЩ българският държавен глава ще проведе и редица срещи със свои колеги, които представляват страните си на 74-ата сесия на Общото събрание на ООН.  \r\nВ делегацията, ръководена от българския държавен глава, е и заместник министър-председателят по правосъдната реформа и министър на външните работи Екатерина Захариева.", "date": "2019.09.22", "title": "Президентът Румен Радев е на работно посещение в САЩ за участие в 74-ата сесия на Общото събрание на ООН"}
{"url": "http://www.focus-news.net/news/2019/09/22/2701161/reuters-zamestnik-rakovoditelyat-na-leybaristite-vav-velikobritaniya-zayavi-che-pozitsiyata-mu-po-brekzit-e-prichinata-da-se-opitvat-da-go-otstranyat.html", "text": "Заместник-ръководителят на главната опозиционна партия във Великобритания Том Уотсън заяви, че неговото становище за Брекзит, в което той подкрепя втори референдум преди парламентарните избори, за разлика от лидера Джереми Корбин, е причината някои в партията да желаят неговото отстраняване, предава  Reuters . \r\nДжон Лансмън, основателят на лейбъристкото движение „Моментум“, предложи Уотсън да бъде освободен от длъжността заместник на Корбин, според двама представители на партията. \r\n„Изглежда това е заради позицията ми за Брекзит, в която силно вярвам,  и тя е че трябва да работим с другите партии за да предовратим (Брекзит) без сделка, във връзка с която и призовавах за референдум“, коментира той по повод причините за опитите да бъде отстранен, пред британски медии. \r\n„Смятам, че Джон Линсман и неговата фракция са толкова ядосани за това, че по-скоро биха ме изгонили отколкото да проведат дебат с мен по въпроса“, заяви Уотсън пред  BBC Radio . \r\n \r\n : Теодор Пенев", "date": "2019.09.22", "title": "Reuters: Заместник-ръководителят на лейбъристите във Великобритания заяви, че позицията му по Брекзит е причината да се опитват да го отстранят"}
{"url": "http://www.focus-news.net/news/2019/09/22/2701173/nimh-dnes-shte-bade-slanchevo-s-maksimalni-temperaturi-mezhdu-21-i-26.html", "text": "Днес ще бъде слънчево. Ще се появи слаб южен вятър и с него ще започне затопляне. Това съобщи за  Агенция „Фокус”  дежурният синоптик Христо Христов от  Националния институт по метеорология и хидрология (НИМХ) . Максималните температури ще бъдат между 21° и 26°, в София около 23°. Атмосферното налягане е значително по-високо от средното за месеца. През деня ще се понижава. \r\nПо Черноморието ще е слънчево. Ще духа слаб вятър, преди обяд от запад, след пладне от юг-югоизток. Максимални температури между 19° и 22°, температурата на морската вода е 22-23°. Вълнението на морето ще бъде 1-2 бала.     \r\nНад планините ще бъде слънчево и по-топло. Ще духа слаб югозападен, по най-високите части – запад-северозападен вятър. Максимална температура на 1200 метра – около 18°, на 2000 метра – около 11°.", "date": "2019.09.22", "title": "НИМХ: Днес ще бъде слънчево с максимални температури между 21° и 26°"}
{"url": "http://www.focus-news.net/news/2019/09/22/2701178/darzhavniyat-departament-sasht-sa-obezpokoeni-ot-prisadite-na-chlenove-na-svidetelite-na-yehova-v-rusiya.html", "text": "САЩ са обезпокоени от присъдите, произнесени от съда в Саратов, на шест члена на организацията „Свидетелите на Йехова“ (призната за екстремистка и забранена в Русия). Това се казва в публикувано в събота съобщение на пресслужбата на Държавния департамент, предава  ТАСС . \r\n„Дълбоко сме обезпокоени от решението на съда в Саратов да изпрати в затвора шестима членове на организацията „Свидетелите на Йехова“ за тяхната мирна религиозна дейност“, написаха от американското външнополитическо ведомство в „Туитър“. „Ние призоваваме руските власти да уважават правото на свобода на вероизповеданията на своите граждани и да прекратят със скалъпените обвинения срещу „Свидетелите на Йехова“ в екстремизъм“. \r\nВ петък Ленинският районен съд на Саратов призна шестима членове на тази организация за виновни по член 282 от Наказателния кодекс на Руската Федерация („Възбуждане на ненавист или вражда, или унижаване на човешкото достойнство“) и им наложи наказания от две до три години и шест месеца колония с общ режим. \r\n \r\nПревод и редакция:", "date": "2019.09.22", "title": "Държавният департамент: САЩ са обезпокоени от присъдите на членове на „Свидетелите на Йехова“ в Русия"}
{"url": "http://www.focus-news.net/news/2019/09/22/2701175/ria-novosti-vanshniyat-ministar-na-iran-otseni-kato-pozyorstvo-reshenieto-na-sasht-da-izpratyat-voyska-v-blizkiya-iztok.html", "text": "Министърът на външните работи на Иран Мохамед Джавад Зариф в интервю пред CBS разкритикува решението на САЩ да прехвърлят допълнителен военен контингент в Близкия Изток след атаките срещу обекти от петролната инфраструктура на Саудитска Арабия, предава  РИА Новости . \r\nПо-рано министърът на отбраната Марк Еспер съобщи, че президентът на САЩ Доналд Тръмп  е взел решение да изпрати допълнителни войски в Близкия Изток като отговор на „агресията на Иран срещу Саудитска Арабия“. \r\nИранският министър оцени действията на Вашингтон като „позьорски“. Според него, в опита си да се ориентират в тази ситуация, „всички се движат в грешната посока“. \r\n \r\nПревод и редакция:", "date": "2019.09.22", "title": "РИА Новости: Външният министър на Иран оцени като „позьорство“ решението на САЩ да изпратят войска в Близкия Изток"}
{"url": "http://www.focus-news.net/news/2019/09/22/2701180/ministar-ekaterina-zaharieva-e-na-poseshtenie-v-nyu-york-za-uchastie-v-74-tata-sesiya-na-obshtoto-sabranie-na-oon.html", "text": "Вицепремиерът и министър на външните работи Екатерина Захариева е на посещение в Ню Йорк, където от 23 до 26 септември 2019 г. ще участва в 74-тата редовна сесия на Общото събрание на ООН. Това съобщиха от пресцентъра на  Министерството на външните работи . \r\nОсновните въпроси в дневния ред на тазгодишната сесия на ОС на ООН включват мир и сигурност, изкореняване на бедността, качественото образование, борба с климатичните промени и приобщаване. \r\nВицепремиерът Екатерина Захариева ще участва на 23 септември в Среща на върха по климата, чиято цел е да се засили изпълняването на ангажиментите, поети по силата на Парижкото споразумение по климата. На 24 септември външният ни министър ще бъде на откриването на Общия дебат на 74-тата сесия на ОС на ООН, ще представлява България в Среща на високо равнище по ситуацията в Сирия, организирана от ЕС. На 25 септември Екатерина Захариева ще участва в Конференция по чл. 14 за ускоряване на влизането в сила на Договора за всеобхватна забрана на ядрените опити (ДВЗЯО). \r\nЕкатерина Захариева ще проведе и редица двустранни и многостранни срещи, сред които четиристранна среща между външните министри на България, Гърция, Румъния и Хърватия (т.нар. формат Б4), неформална среща на министрите на външните работи от страните участнички в Процеса за сътрудничество в Югоизточна Европа (ПСЮИЕ), неформална среща на Съвета на министрите на външните работи на държавите-членки на Организацията за черноморско икономическо сътрудничество (ЧИС). \r\nНа 25 септември Екатерина Захариева е поканена на Трансатлантическа вечеря на министрите на външните работи, чийто домакин е държавният секретар на САЩ Майк Помпео. В същия ден външният ни министър ще открие и съпътстващо сесията на ОС на ООН събитие, посветено на деинституционализацията и под надслов „Преобразуване на грижите за деца: Изпълнение на ангажимента на Дневния ред на развитието 2030 никой да не бъде изоставян“. \r\nНа 26 септември външният ни министър ще се срещне с изпълнителния директор на УНИЦЕФ Хенриета Фор, ще участва и в събитие, посветено на „Алианс на мултилатерализма“. Тази инициативата, подкрепена от министър Захариева, е лансирана от министрите на външните работи на Германия и Франция Хайко Маас и Жан-Ив Льо Дриан.", "date": "2019.09.22", "title": "Министър Екатерина Захариева е на посещение в Ню Йорк за участие в 74-тата сесия на Общото събрание на ООН"}
{"url": "http://www.focus-news.net/news/2019/09/22/2701177/vitseprezidentat-iliyana-yotova-shte-chestva-denya-na-nezavisimostta-na-balgariya-s-zhitelite-na-grad-troyan.html", "text": "Вицепрезидентът Илияна Йотова ще бъде в град Троян, където с неговите жители и гости ще отбележи Деня на независимостта на България. Това съобщиха от  прессекретариата на държавния глава . Тържествената церемония ще се проведе на площад „Възраждане“ от 11.30 часа.", "date": "2019.09.22", "title": "Вицепрезидентът Илияна Йотова ще чества Деня на независимостта на България с жителите на град Троян"}
{"url": "http://www.focus-news.net/news/2019/09/22/2701183/denyat-na-nezavisimostta-shte-bade-otbelyazan-tarzhestveno-s-uchastieto-na-predstavitelni-voenni-formirovaniya.html", "text": "Денят на Независимостта ще бъде тържествено отбелязан в гарнизоните в цялата страна. Това съобщиха от пресцентъра на  Министерството на отбраната . В честванията по повод 111-ата годишнина от провъзгласяването на Независимостта на България ще участват представителни формирования от: Сухопътните войски, Военноморските сили (ВМС), Военновъздушните сили (ВВС), Националната гвардейска част (НГЧ), Съвместното командване на силите (СКС), Националния военен университет (НВУ) „Васил Левски“, Висшето Военноморско училище (ВВМУ) „Н. Й. Вапцаров“. \r\nКулминацията на тържествените прояви е в град Велико Търново, където тържествата продължават три дни. От 19.30 часа днес на площад „Цар Асен“ ще се проведе тържествена проверка (заря), в която ще участва представителна част на НВУ. Преди нея курсанти от военния университет ще покажат строеви хватки с оръжие.  \r\nОт 09.00 часа тази сутрин пред храм „Св. 40 мъченици“ ще бъде отслужен тържествен водосвет на бойното знаме на НВУ „Васил Левски” и знамената на държавни институции. От 10.30 часа в Архитектурно-музеен резерват „Царевец” започва военният ритуал по издигане националното знаме на Република България. След официалните слова и празничния благослов ще бъдат поднесени венци и цветя на Пирамидата на Независимостта. Курсанти от НВУ ще участват и в празнично шествие, което ще завърши с полагане на гирлянди на паметник „Майка България”. В шествието ще се включат и участниците в ХІII Международен фестивал на военните оркестри. В продължение на три дни Велико Търново е домакин на престижната и емоционална среща на военни духови оркестри от различни държави. От 12.30 часа пред сградата на „Български пощи“ във Велико Търново граждани и гости на града ще могат да се насладят на шоу-спектакъл на участниците във фестивала с разнообразна емоционална програма: от военни маршове, до съвременни музикални произведения. Символичен домакин на проявата е Фестивалният военен духов оркестър (в него влизат формациите на военния оркестър на НВУ „Васил Левски” и военният духов оркестър на 2-ра механизирана бригада – Стара Загора). В ХІII Международен фестивал на военните оркестри участват още Представителният духов оркестър на Сухопътните войски и Представителният оркестър на Националната гвардейска част. Чуждестранните гости са оркестърът на Републиканската гвардия на Алжир и Военният духов оркестър при Военновъздушна академия „Хенри Коанда” град Брашов, Румъния. На 23 септември от 09.30 часа на площад „Цар Асен“ отново ще има шоу-спектакъл на участниците в ХІІI Международен фестивал на военните оркестри. \r\nС церемонии по издигане на националния флаг на Република България, благодарствени молебени и тържествени ритуали по полагане на венци и цветя пред паметниците на героите, загинали по бойните полета за свободата и независимостта на Родината, ще бъде честван празничният ден в градовете Стара Загора, Хасково, Ямбол, Плевен, Казанлък, Асеновград, Белене, Свищов, Шумен, Сливен, Горна Оряховица, Благоевград, Враца, Чирпан, Елин Пелин, Сандански. \r\nВ Казанлък Военният духов оркестър на 61-ва механизирана бригада ще изнесе тържествен концерт.  \r\nВ Русе в тържествените прояви ще участват военнослужещи от формирования на Сухопътните войски и ВВС.  \r\nВъв Варна от 09.30 часа започва ритуалът по тържествено издигане на националното знаме и молебен за България (на площад „Независимост”, пред сградата на Окръжен съд Варна). Участват Представителният духов оркестър на ВМС и почетен караул от ВВМУ. От 18.30 часа за граждани и гости на Варна ще има концерт на Представителния духов оркестър на ВМС на входа на Морската градина. \r\nВ Бургас от 09.30 часа започва ритуал по тържествено издигане на националното знаме (пред Община Бургас на площад „Атанас Сиреков”) с участието на представителни части на ВМС, СКС и ВВС от гарнизона. След него представителна част на ВМС ще участва в ритуал по полагане на венци и цветя на паметника на 24-ти Черноморски полк пред Военен клуб Бургас. \r\nВ Созопол от 09.30 часа представителна част на ВМС участва в церемония по издигане на националното знаме (в района на амфитеатър „Аполония“ и поднасяне на венци и цветя пред Паметната арка на загиналите във войните воини от Созопол.  \r\nВ град Камено, област Бургас, тържествено ще бъде открит бюст-паметник на Апостола на свободата Васил Левски с участието на представителна част на ВМС.", "date": "2019.09.22", "title": "Денят на Независимостта ще бъде отбелязан тържествено с участието на представителни военни формирования"}
{"url": "http://www.focus-news.net/news/2019/09/22/2701182/anadolska-agentsiya-turtsiya-e-zavarshila-podgotovkata-za-operatsiya-v-siriya.html", "text": "Турция е завършила подготовката за военна операция в Сирия. Това заяви президентът на страната Реджеп Таийп Ердоган на пресконференция в международното летище Ататюрк в Истанбул преди излитането си за Ню Йорк, където ще участва на 74-тото Общо събрание на ООН, предава  „Анадолската агенция“ . \r\nДържавният коментар коментира и подкрепата, която САЩ оказват на т.нар. „Сирийски демократични сили“, чийто гръбнак са сирийските кюрдски „Отряди за народна самоотбрана“ (ОНС/YPG). \r\nТурция няма намерение да си затваря очите за подкрепата на САЩ за тези терористи, отбеляза Ердоган. \r\n„Турция завърши подготовката за операция в Сирия. САЩ са стратегически партньор на Турция. В продължение на много години двете страни бяха стратегически партньори в НАТО. Това партньорство съществува и днес, и Анкара не се стреми към конфликт с Вашингтон. Но Турция няма намерение да си затваря очите за подкрепата на САЩ за терористите от ОНС/ПКК“, заяви турският лидер. \r\nПрезидентът също така обърна внимание на новоизмислената организация с името „Сирийски демократични сили“ (СДС). \r\n„В момента терористите от „Ислямска държава“ почти са ликвидирани в района. Сега измислиха нова организация с името „СДС“. Всъщност това е трик. В действителност СДС с нищо не се различават от ПДЕ (Партията на демократическото единство) и ОНС. В нея влизат няколко терористични организации“, обясни Ердоган. \r\nПо неговите думи, Турция не може да пренебрегне тази реалност. \r\n„Трябва да изчистим този регион от терористични организации. Арабите съставляват по-голямата част от населението на региона - около 85-90 процента“, каза Ердоган. \r\n \r\nПревод и редакция:", "date": "2019.09.22", "title": "„Анадолска агенция“: Турция е завършила подготовката за операция в Сирия"}
{"url": "http://www.focus-news.net/news/2019/09/22/2701176/chestvame-111-godini-ot-obyavyavaneto-nezavisimostta-na-balgariya.html", "text": "Честваме 111 години от обявяването Независимостта на България. На тази дата през 1908 г. в църквата „Св. Четиридесет мъченици“ в Търново се обявява Независимостта на България, с което страната ни отхвърля васалната си зависимост от Османската империя, наложена ѝ от Берлинския договор (1878 г.). Провъзгласяването на независимостта на България е политически акт, извършен от правителството на Александър Малинов. Според договора териториите на Северна България са включени в т. нар. Княжество България - автономно (самостоятелно) трибутарно (плащащо данък) княжество, което остава под върховната власт на султана. Южна България под името Източна Румелия получава административна автономия, но остава под политическата и военната власт на султана. Княжеството трябва да участва в изплащането на държавните дългове на Турция (за него е в сила режимът на капитулациите, наложен на Османската империя от Великите сили). Компанията на Източните железници запазва своите права на територията на Княжеството. Въпреки че васалната зависимост е по-скоро формална, тя затруднява установяването на равноправни икономически и политически отношения между България и останалите държави. На 22 септември 1908 г. с акта на провъзгласяването независимостта на България, княз Фердинанд I приема титлата цар. Тъй като клаузите на Берлинския договор 1878 г. са нарушени, възниква остра Балканска криза (1908–1909 г.). Повечето от Великите сили отказват да признаят независимостта на България, влошават се и българо-турските отношения. Турция настоява България да ѝ изплати 125 млн. франка обезщетение, за да признае българската независимост. С помощта на Русия е постигнато споразумение по възникналите тежки финансови проблеми. Подписани са Руско-турски протокол (1909 г.), Българо-турски протокол (1909 г.) и Руско-български протокол (1909 г.). Според тях Русия опрощава на Турция военните ѝ задължения, останали още от войната от 1877–1878 г., срещу което Турция се отказва от всякакви претенции към България. От своя страна България трябва да изплати на Русия в срок от 75 г. 82 млн. франка. Турция, а след нея и Великите сили признават независимостта на България. С провъзгласяването Независимостта на България се издига международният авторитет на страната и тя се превръща в равноправна на другите европейски държави. 111 години след обявяването независимостта в страната се реализират редица инициативи. Кулминацията на честванията по традиция ще се състои във Велико Търново.", "date": "2019.09.22", "title": "Честваме 111 години от обявяването Независимостта на България"}
{"url": "http://www.focus-news.net/news/2019/09/22/2701179/zam-predsedatelite-na-parlamenta-emil-hristov-i-kristian-vigenin-shte-uchastvat-v-chestvaneto-vav-veliko-tarnovo-na-111-godini-ot-obyavyavaneto-na-nezavisimostta.html", "text": "Заместник-председателите на Народното събрание Емил Христов и Кристиан Вигенин и народни представители ще участват във Велико Търново в тържественото честване на 111-ата годишнина от обявяването на Независимостта на България. Това съобщиха от  пресцентъра на Народното събрание . В 19.30 часа те ще присъстват на тържествената заря-проверка на площад „Цар Асен І”. Заместник-председателят на парламента Емил Христов ще произнесе слово по повод годишнината от обявяването на Независимостта. Присъстващите ще наблюдават и аудио-визуалния спектакъл „Царевград Търнов – звук и светлина”.", "date": "2019.09.22", "title": "Зам.-председателите на парламента Емил Христов и Кристиан Вигенин ще участват в честването във Велико Търново на 111 години от обявяването на Независимостта"}
{"url": "http://www.focus-news.net/news/2019/09/22/2701184/denyat-22-septemvri-v-balgarskata-istoriya.html", "text": "На тази дата през 1872 г., въпреки забраната на Васил Левски, е извършен Арбаконашкият обир. В Арабаконашкия проход (днес Ботевградски проход) турска пощенска кола е ограбена от  група революционни дейци под ръководството на Димитър Общи. В резултат на акцията са взети 125 000 гроша, които да бъдат използвани за нуждите на Вътрешната революционна организация. На същата дата през 1912 г. с царски указ за помощник-главнокомандващ се назначава ген. Михаил Савов, а за началник-щаб на Действащата армия ген. Иван Фичев. Назначенията са част от подготовката на бъдещата Балканска война. През 1944 г. със заповед на военния министър Дамян Велчев в българската армия се създава институтът на помощник-командирите, на който е възложена политическата работа сред войската за създаване на \"братски отношения между чиновете във войската\" и за \"културно-просветно превъзпитание в духа на идеите на ОФ\". 1956 г. - Тодор Живков заминава с парламентарна делегация на посещение в Югославия. По време на посещението македонският въпрос се избягва, но Живков поставя въпроса за антибългарската пропаганда в Югославия. На същата дата през 1981 г. се открива паметникът на Незнайния воин в София, издигнат в памет на българските войници, пожертвали живота си в името на отечеството .  \r\n \r\n \r\n \r\n1997 г. \r\nКонституционният съд одобрява Закона за достъп до архивите на бившата Държавна сигурност. \r\nПрез 1997 г. XXXVIII Народно събрание приема Закон за достъп до документите на бившата Държавна сигурност. В този закон има текст, който изисква архивите на бившата Държавна сигурност да станат публични. Член 13 от закона гласи: \"До изтичане на една година от влизането на закона в сила документите на бившата Държавна сигурност се предават в Централния държавен архив по реда на Глава трета от Закона за държавния архивен фонд след изтичане на срока по чл. 10, ал. 4., т. 1 от Закона за държавния архивен фонд.\" (ЗДАФ, чл. 10, ал. 4: Приключените в деловодството документа се съхраняват в архивите на учрежденията и организациите в продължение на следните срокове: (т. 1) за висшите органи на власт и управление, за централните и окръжните учреждения и организации - 10 години.) Това изискване на закона не е спазено, дори и при дадената от същия закон възможност част от документите на бившата Държавна сигурност да бъдат поставени при друг режим на съхранение по преценка на комисията, прилагаща Закона за достъп до документите на бившата Държавна сигурност. \r\n \r\n \r\n1996 г. \r\nНа извънреден конгрес на БЗНС Анастасия Мозер е преизбрана за главен секретар на съюза. \r\nАнастасия Мозер е родена на 30 юни 1937 г. в София. Дъщеря е на д-р Г. М. Димитров. По политически причини завършва гимназия като частна ученичка. През 1962 г. заминава при родителите си в САЩ. Завършва френска филология, след което работи в Световната банка, в Института за стратегически проучвания и Радио \"Гласът на Америка\". През 1992 г. се завръща в България и се включва в политическия живот. От 16 февруари до 8 ноември 1992 г. е главен секретар е на БЗНС \"Никола Петков\". От 8 ноември 1992 г до 18 май 1997 г. е главен секретар на БЗНС. От 18 май 1997 г. е главен секретар на БЗНС \"Народен съюз\". Съпредседател е на парламентарната група на БЗНС \"Народен съюз\" - Демократическа партия в ХХXVIII Народно събрание. Депутат е и в ХХXVII; ХХXIX; ХХХХ Народно събрание. Избрана e за заместник-председател на 40-то Народно събрание. \r\n \r\n \r\n1995 г. \r\nСДС внася вот на недоверие срещу правителството на Жан Виденов заради загиналите на 11 август същата година 14 войника, но вотът е отхвърлен. \r\nПри неизяснени и до днес обстоятелства късно вечерта на 11 август 1995 г. на околовръстното шосе в София катастрофира камион, в който изгарят 14 войници от трудови войски. Впоследствие се установява, че по камиона е стреляно, но така и не се открива от кого и защо. \r\n \r\n \r\n1994 г. \r\nБордът на директорите на Световната банка гласува отпускане на кредит от $125 млн. в подкрепа на платежния баланс на България. \r\n \r\n \r\n1993 г. \r\nРадиостанция \"Свободна Европа\" получава лиценз за излъчване в България. \r\n \r\n \r\n1990 г. \r\nАндрей Луканов съставя второто си правителство от представители на БСП. \r\nАндрей Луканов е български политик и държавник. Роден е на 26 септември 1938 г. Заема държавните постове министър-председател (1990 г.) и министър на външнотърговските връзки (1987-1989 г.). Член е на Политбюро и секретар на ЦК на БКП (1989 г.), член е на Висшия съвет на БСП (1990-1991 г.). След 1989 г. Андрей Луканов е влиятелна и противоречиво оценявана политическа фигура. Убит е пред дома си на 2 октомври 1996 г. при неизяснени обстоятелства. \r\n \r\nВ периода 22 - 25 септември БСП провежда своя 39 конгрес, на който се приемат: платформа за по-нататъшно обновление и преобразуване на БСП в \"модерна лява партия на демократичния социализъм\"; програма за действие; устав; решение по символите; обръщение \"Мир, ред, спасение\". Делегатите преизбират Александър Лилов за председател на Висшия съвет на БСП, а Александър Томов става първи заместник и отговарящ по организационните въпроси. \r\n \r\n \r\n1981 г. \r\nОткрива се паметникът на Незнайния воин в София. Той е издигнат в памет на българските войници, пожертвали живота си в името на отечеството. Проектът е дело на колектив с главен проектант арх. Никола Николов, скулптор е проф. Любен Димитров, инженер-конструктор - Атанас Каракостов. \r\n \r\nВ периода 22 септември – 1 октомври по решение на ЮНЕСКО в Париж се провеждат Дни на България. \r\n \r\n \r\n1973 г. \r\nБългария скъсва дипломатически отношения с Чили като протест срещу военния преврат на ген. Пиночет от 11 септември, който сваля от власт президента-социалист Салвадор Алиенде. \r\nИзвършеният военен преврат е оглавен от хунта в състав: главнокомандващ сухопътните сили ген. Аугусто Пиночет, командващ Военно-въздушните сили ген. Густаво Лей, командващ Военно-морските сили адмирал Хосе Торибио Мерино, командващ корпуса на карабинерите ген. Сесар Мендоса. На Алиенде е даден ултиматум да подаде оставка и да напусне страната. Той отказва. Хунтата бомбардира президентския дворец \"Ла Монеда\" и го превзема. При щурма Алиенде, остава само с личната си охрана, оказва съпротива, и е убит. \r\n \r\n \r\n1956 г. \r\nТодор Живков заминава с парламентарна делегация на посещение в Югославия. По време на посещението македонският въпрос се избягва, но Живков поставя въпроса за антибългарската пропаганда в Югославия. Посещението продължава до 7 октомври. \r\nДевет години по-късно, на същата дата през 1965 г., президентът на СФР Югославия и генерален секретар на Съюза на югославските комунисти Йосип Броз Тито пристига на официално посещение в София. В разговорите с него Тодор Живков изтъква, че в Съюзна република Македония трябва да се даде възможност населението свободно да изразява своето национално съзнание. Той настоява, че на учените трябва да се осигурят условия \"добросъвестно, върху основата на обективните исторически факти, документи и анализи\" да разработват македонския въпрос, но той \"да не се раздухва\" и от двете страни и да не се позволява \"чрез него да се трови атмосферата между нашите страни и партии\". Посещението продължава до 27 септември. \r\n \r\n \r\n1950 г. \r\nОтправя се втора нота на българското правителство до турските власти, в която се констатира, че изселващите се от България граждани, очакващи турски входни визи, са в трудно положение при настъпващата есен и зима, тъй като са продали имотите си. \r\n \r\n \r\n1944 г. \r\nСъс заповед на военния министър Дамян Велчев в българската армия се създава институтът на помощник-командирите, на който е възложена политическата работа сред войската за създаване на \"братски отношения между чиновете във войската\" и за \"културно-просветно превъзпитание в духа на идеите на ОФ\". За помощник-командири се назначават най-вече членове на БРП (к) и РМС. За такива са назначени: на 1. армия - Щерю Атанасов; на 2. армия - Боян Българанов; на 3. армия - Йонко Панов; на 4. армия - Борис Копчев; на 5. армия - Кирил Драмалиев; на 1. корпус - Божидар Божиков; на 2. корпус - Иван Радев; на Въздушни войски - Михаил Андреев. \r\n \r\n \r\n1924 г. \r\nЦК на ВМРО внася меморандум в Обществото на народите за защита правата на българското население в Македония и за автономия на областта под контрола на ОН. \r\n \r\n \r\n1923 г. \r\nВ периода 22 - 30 септември избухват комунистическите бунтове с център в Северозападна България. Те са потушени от властите. Водачите Васил Коларов и Георги Димитров емигрират в Югославия, където предварително са изпратили семействата си. \r\nНа разширен пленум (12-24 юни 1923 г.) на ИККИ е взето решение БКП (т. с.) да организира въоръжено въстание за сваляне на правителството и установяването на работническо-селска власт в България. Димитър Благоев вижда опасността от подобни действия и се обявява против решението на Коминтерна. Подкрепят го и някои от членове на ЦК - Т. Луканов, Т. Петров и др. На своя отговорност Т. Луканов изпраща контрауказания, с които отменя назначената акция. Бунтът започва на 13 септември 1923 г. в с. Мъглиж, Казанлъшко. След няколко дни придобива спорадичен характер и се разпространява. Към 20 септември обхваща по-голямата част от Старозагорска и Новозагорска околии. Най-масови са бунтовете в Северозападна България. На 23 септември е превзет град Фердинад (днес Монтана), на 25 септември с. Бойчиновци. На 26 септември бунтовниците настъпват към Враца, но са разбити при с. Брусарци (днес област Монтана) от части от Видинския гарнизон. На 27 септември гр. Фердинанд пада и Главния революционен комитет дава нареждане за изтегляне към Югославия. Васил Коларов и Георги Димитров още в разгара на военните действия се прехвърлят на югославска територия, където предварително са изпратили семействата си. В Разложко и Петричко също има опити за бунт. Под ръководството на Вл. Поптомов комунистите завземат казармата в Разлог и властта в някои села на Разложка околия. Ръководството на ВМРО мобилизира своите членове и ликвидира бунта, като изпраща всички бунтовници по домовете им. В другите райони на страната (Бургаско, Шуменско, Варненско, Пловдивско) положението остава спокойно. Не избухват бунтове в големите градове - София, Пловдив, Варна, Бургас. За броени дни правителствените сили възстановяват положението. \r\n \r\n \r\n1912 г. \r\nС царски указ за помощник-главнокомандващ се назначава ген. Михаил Савов, а за началник-щаб на Действащата армия ген. Иван Фичев. \r\n \r\n \r\n1908 г. \r\nВ църквата \"Св. Четиридесет мъченици\" в Търново се обявява независимостта на България, с което страната ни отхвърля васалната си зависимост от Османската империя, наложена й от Берлинския договор (1878 г.). \r\nПровъзгласяването на независимостта на България е политически акт, извършен от правителството на Александър Малинов. С него се отхвърля васалната зависимост на България от Османската империя, наложена й от Берлинския договор, сключен през 1878 г. Според договора териториите на Северна България са включени в т. нар. Княжество България - автономно (самостоятелно) трибутарно (плащащо данък) княжество, което остава под върховната власт на султана. Южна България под името Източна Румелия получава административна автономия, но остава под политическата и военната власт на султана. Княжеството трябва да участва в изплащането на държавните дългове на Турция (за него е в сила режимът на капитулациите, наложен на Османската империя от Великите сили). Компанията на Източните железници запазва своите права на територията на Княжеството. Въпреки че васалната зависимост е по-скоро формална, тя затруднява установяването на равноправни икономически и политически отношения между България и останалите държави. Първите стъпки към премахване на това васално положение са свързани с изпращането през 1879 г. на български дипломатически и търговски агенти в съседните балкански страни и подписването през 1889 г. на самостоятелни търговски договори с редица държави. След Младотурската революция, извършена през 1908 г. се създават условия за отхвърляне изцяло на васалната зависимост на България. Правителството и князът са подкрепени от Австро-Унгария, която се стреми да анексира Босна и Херцеговина. Поради васалната зависимост на България турското правителство не поканва българския дипломатически представител в Цариград Иван Стефанов Гешов на прием заедно с другите дипломати. Това дава повод на българското правителство да го отзове от Османската империя. По същото време турските служители по Източните железници започват стачка. За да не се прекъсне движението, правителството на Александър Малинов изпраща български служители на тяхно място. След прекратяването на стачката обаче българските власти задържат под свой контрол ЖП линия. В такава обстановка на 22 септември 1908 г. в черквата \"Св. Четиридесет мъченици\" в Търново със специален манифест е провъзгласена независимостта на България, а княз Фердинанд I приема титлата цар на България. Учредява се възпоменателен медал по този повод. На следващия ден Австро-Унгария обявява анексирането на Босна и Херцеговина. Тъй като клаузите на Берлинския договор 1878 г. са нарушени, възниква остра Балканска криза (1908–1909 г.). Повечето от Великите сили отказват да признаят независимостта на България, влошават се и българо-турските отношения. Турция настоява България да й изплати 125 млн. франка обезщетение, за да признае българската независимост. С помощта на Русия е постигнато споразумение по възникналите тежки финансови проблеми. Подписани са Руско-турски протокол (1909 г.), Българо-турски протокол (1909 г.) и Руско-български протокол (1909 г.). Според тях Русия опрощава на Турция военните й задължения, останали още от войната от 1877–1878 г., срещу което Турция се отказва от всякакви претенции към България. От своя страна България трябва да изплати на Русия в срок от 75 г. 82 млн. франка. Турция, а след нея и Великите сили признават независимостта на България. С провъзгласяването независимостта на България се издига международният авторитет на страната и тя се превръща в равноправна на другите европейски държави. \r\n \r\n \r\n \r\n1872 г. \r\nИзвършен е Арбаконашкият обир. В Арабаконашкия проход (днес Ботевградски проход) турска пощенска кола е ограбена от група революционни дейци под ръководството на Димитър Общи. В резултат на акцията са взети 125 000 гроша, които да бъдат използвани за нуждите на Вътрешната революционна организация. Арбаконашкия обир е извършен въпреки забраната на Васил Левски. Последствията от този акт са тежки за революционната организация. Турските власти предприемат масови арести на населението в този край. В резултат на това са задържани голям брой членове на революционните комитети в Тетевен, Орхание (днес Ботевград), Етрополе, Ловеч и близките край тях села. Действията на турските власти са улеснени до голяма степен от признанията, които прави сам Димитър Общи след неговото залавяне. Благодарение на самопризнанията турските власти попада и по следите на Васил Левски, който, за да предотврати окончателното проваляне на революционната организация, се отправя за Ловеч, но е заловен чрез предателство в Къкринското ханче. \r\n \r\n \r\n \r\n  На тази дата умират:  \r\n2006 г. \r\nУмира Пепа Николова – българска актриса. \r\nРодена е на 23 декември 1946 г. в гр. Харманли. Завършила е средно образование. През 1969 г. в гр. Хасково е удостоена със звание “актриса”. Работи в Младежкия и в Държавния сатиричен театър. \r\nФилмовият й дебют е в \"Понеделник сутрин\". За ролята на Тони във филма \"Понеделник сутрин\" получава награда от СБФД за най-добра женска роля, 1988 г. Най-голяма популярност й носи ролята на циганката Джалма от \"На всеки километър\". \r\nСнима се в над 30 игрални и телевизионни филма, както и в телевизионни сериали, сред които \"Понеделник сутрин\", \"На всеки километър\", \"Няма нищо по-хубаво от лошото време\", \"Опак човек\", \"Катина\", \"Снаха\", \"Хирурзи, \"Войната на таралежите\", \"Ева на третия етаж\", \"Вампири, таласъми...\", \"Дунав мост\". \r\n \r\n \r\n1921 г. \r\nУмира Иван Минчов Вазов – български писател, поет, драматург, публицист, почетен член на БАН (от 1921 г.), почетен д-р на филологическите науки. Роден е на 9 юли 1850 г. в Сопот. Брат е на Г. Вазов и В. Вазов. Учи при Партений Белчев и Ботьо Петков, а след това в Пловдивската гимназия, ръководена от Й. Груев. През 1870 г. е изпратен в Румъния да практикува търговия при чичо си. Бяга в Браила. Попада в средите на българските хъшове. В България известно време учителства (1872-1873 г.). През 1875 г. става член на революционния комитет в родния си град. След избухването на Априлското въстание (1876 г.) емигрира през Цариград в Румъния. От този период е първата му стихосбирка \"Пряпорец и гусла\" (1871 г.), последвана от \"Тъгите на България\" (1877 г.). През Руско-турската война (1877-1878 г.) пише третата си стихосбирка \"Избавление\". Работи в Берковския окръжен съд (1880 г.) и същата година се премества в Пловдив, където развива активна обществено-политическа и публицистична дейност. Заедно с Константин Величков списва в продължение на 5 години в-к \"Народний глас\". Главен редактор е на списание \"Наука\"; съставител е на литературното списание \"Зора\" (1885 г.). Отново с Константин Величков участва в съставителството на двутомната \"Българска христоматия\" (1884 г.). От това време са поетичният цикъл \"Епопея на забравените\", повестта \"Чичовци\" и др. През есента на 1886 г. напуска България и се установява в Одеса. През 1894 г. излиза романът \"Под игото\", последван от драмата \"Хъшове\" (1894 г.) и романа \"Нова земя\" (1896 г.). От 1889 г. живее в София. Издава списание \"Денница\" (1890-1892 г.). От 1897 г. до 1899 г. е министър на народната просвета в кабинета на К. Стоилов. По време на войните създава високопатриотични песни, с които възпява героизма на българския войник. Автор е на многобройни пътеписи, есета, статии, исторически повести. Обявен е за народен поет. Награден е с ордена \"Св. равноапостоли Кирил и Методий\" (1920 г.) и с много други български ордени. Произведенията му са преведени на около 50 езика. \r\n \r\n \r\n \r\n На тази дата са родени: \r\n1941 г. \r\nРодена е Анна Томова-Синтова – българска оперна певица. Завършва Музикалната консерватория, вокален факултет при Г. Златев-Черкин (1966 г.). Дипломната й работа е Татяна от “Евгений Онегин” на сцената на Старозагорската опера. Специализира в Лайпциг. Излиза за пръв път на сцената в Лайпцигската опера с “Набуко” от Верди (1967 г.). След получения златен медал в Рио де Жанейро (1972 г.), започва работа в Щатсопера в Берлин. Получава най-високото отличие за изпълнителка - “камерзингирен” (1973 г.). Същата година започва съвместната й кариера с Херберт фон Караян по световните сцени. Призната е за най-добрата “Тоска”, получава “Грами” за “Арианда от Наксос”. Наградата “Христина Морфова” (1983 г.); II награда на Международния конкурс за млади оперни певци - София (1970 г.). Държавни отличия от бившата ГДР, България, Австрия. Почетна титла “доктор хонорис кауза” на Държавната музикална академия “Панчо Владигеров” (2001 г.). \r\n \r\n \r\n1802 г. \r\nРоден е Юрий Иванович Венелин (псевдоним на Георги Хуца) - славист, българист, фолклорист, етнограф, филолог. Учи в Лвовския университет. В Кишинев проучва езика и историята на българските преселници. Продължава обучението си в Москва, където следва медицина. През 1830 г. посещава България. Запознава се с Васил Априлов, с когото води оживена кореспонденция. Огромни са заслугите му за българската култура, а книгите му са генератор на идеи за възрожденските просветители. Умира на 26 март 1839 г. в Москва. Някои съчинения: \"Древние и ньiнешние болгаре в политическом, народописном, историческом и религиозном их отношении к россияном\" (1829 г.), \"О характере народньiх песен у славян задунайских\" (1835 г.), \"О зародьiше новой болгарской литературьi\" (1838 г.), \"Граматика на сегашния български език\" и др., много от които издадени след смъртта му. \r\n \r\n \r\n \r\n За изготвянето на историческата справка на Агенция “Фокус” са използвани следните източници : \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни” и други.", "date": "2019.09.22", "title": "Денят 22 септември в българската история"}
{"url": "http://www.focus-news.net/news/2019/09/22/2701185/s-tarzhestven-ritual-pred-pametnika-na-osvoboditelite-v-kardzhali-shte-bade-otbelyazan-denyat-na-nezavisimostta-na-balgariya.html", "text": "С тържествен ритуал ще бъде отбелязан Денят на Независимостта на България пред Паметника на освободителите в Градска градина в Кърджали, съобщиха от  Община Кърджали . Честванията в Градска градина започват в 11.00 часа. В празничната програма ще участват състави от Народно читалище „Родопски фар 1938“.  \r\n22 септември е обявен за официален празник с решение на Народното събрание от 10 септември 1998 г. Тази година  се навършват 111 години от обявяването на Независимостта на младата българска държава с Манифест на 22 септември 1908 г., който цар Фердинанд І прочита в двора на църквата „Св. 40 мъченици“ в старопрестолния град Търново. Провъзгласяването на Независимостта на България е политически акт, извършен от правителството на Александър Малинов. С него се отхвърля васалната зависимост на България от Османската империя, наложена ѝ от Берлинския договор, сключен през 1878 г. Дълго време значимостта на това събитие от новата история не се оценява, но на тази дата през 1908 г. България - една от най-старите в Европа, отново се появява на картата на Европа след петвековно османско владичество.", "date": "2019.09.22", "title": "С тържествен ритуал пред Паметника на освободителите в Кърджали ще бъде отбелязан Денят на Независимостта на България"}
{"url": "http://www.focus-news.net/news/2019/09/22/2701187/denyat-22-septemvri-v-svetovnata-istoriya.html", "text": "На тази дата през 1792 г. Конвентът обявява Франция за република. Ото фон Бисмарк става премиер (канцлер) на Прусия (1862) и осъществява обединението на Германия под егидата на Прусия през 1871 г. През 1862 г. – американският президент Ейбрахам Линкълн обявява всички роби в разбунтувалите се щати за свободни от 1 януари 1863 г. На същата дата 1975 г. е извършен неуспешен опит за убийство на президента на САЩ, Джералд Форд в Сан Франциско от Сара Джейн Мур.  \r\n \r\n \r\n2015 г. \r\nРегулаторните органи в САЩ нареждат на Фолксваген да изтегли от пазара половин милион коли заради устройство прикриващо истинските нива на вредните емисии. \r\n \r\n \r\n2014 г. \r\nРуската компания „Газпром нефт“ започва продажби на суров петрол от Новопортовското находище срещу рубли. \r\n \r\n \r\n2013 г. \r\nВ Германия се провеждат парламентарни избори. \r\n \r\n \r\n2013 г. \r\nПри терористичен акт в Пакистан загиват 78 човека, а нас сто са ранени. \r\n \r\n \r\n2012 г. \r\nМинистърът на железниците на Пакистан Гулан Ахмед Билур обявява възнаграждение от 100 хиляди долара за убийството на автора на филма „Невинността на мюсюлманите“ обръщайки се директно към „Талибани“ и „Ал-Каида“. \r\n \r\n \r\n1985 г. \r\nФренският министър-председател Лоран Фабиус признава, че френски агенти са потопили флагманския кораб \"Рейнбоу Уориър\" на екологичната организация \"Грийнрийс\" в Нова Зеландия. \r\n \r\n \r\n1980 г. \r\nЗапочва войната между Ирак и Иран. \r\nИракският лидер Саддам Хюсеин решава силово да реши пограничния спор с Иран за владеене на източния бряг на река Шат-ел-Араб. На 22 септември 1980 г. иракската армия нахлува в иранската провинция Хузестан. \r\nКраят на войната настъпва с подписването на мирен договор на 20 август 1988 г., съгласно който е възстановена довоенната граница между двете държави. \r\n \r\n \r\n1975 г. \r\nИзвършва се неуспешен опит за убийство на президента на САЩ, Джералд Форд в Сан Франциско от Сара Джейн Мур. Това е вторият опит за покушение срещу него в продължение на 17 дни. \r\nДжералд Ръдълф Форд е американски политик-републиканец, 38-и президент на САЩ (1974-1977 г.). \r\n \r\n \r\n1974 г. \r\nНа Генералната асамблея на ООН за първи път се поставя на обсъждане “Палестинският въпрос”, което означава фактическото признаване на Организацията за освобождение на Палестина и нейния лидер Ясер Арафат като официални пълномощници на палестинското население. \r\n \r\n \r\n1960 г. \r\nМали получава независимост от Франция. \r\n \r\n \r\n1959 г. \r\nОткрита е телефонна връзка между САЩ и Европа. \r\n \r\n \r\n1934 г. \r\nВ една от най-трагичните миньорски злополуки в Англия при взрив и последвал пожар в мина в Уелс загиват над 260 миньори. \r\n \r\n \r\n1915 г. \r\nЗапочва дебаркиране на англо-френски войски в Солун след неуспеха на Дарданелската операция. Ген. Сарай формира Източната армия на Антантата и получава заповед да настъпи към Скопие. \r\n \r\n \r\n1869 г. \r\nВ Мюнхен се състои премиерата на операта на Рихард Вагнер \"Рейнско злато\" от цикъла \"Пръстенът на нибелунгите\". \r\n \r\n \r\n1862 г. \r\nОто фон Бисмарк става премиер (канцлер) на Прусия. Той осъществява обединението на Германия под егидата на Прусия през 1871 г. Воюва успешно срещу Австрия (1866 г.) и Франция (1870-71 г.). Установява диктаторски режим и създава силна имперска власт, заради което е наречен Железния канцлер. След създаването на Германската империя сключва договори с Австрия и Италия и поставя началото на Тройния съюз (1882 г.). Провежда редица реформи, които намаляват социалното напрежение и стабилизират вътрешно империята. Автор е на Културкампф. Председател е на Берлинския конгрес през 1878 г. \r\n \r\nАмериканският президент Ейбрахам Линкълн обявява всички роби в разбунтувалите се щати за свободни от 1 януари 1863 г. \r\nЕйбрахам Линкълн (12 февруари 1809 г. – 15 април 1865 г.) е американски политик, президент на САЩ (1860 г.-1865 г.), републиканец. Избран е за депутат през 1834 г., ръководител е на партията на вигите. Обявява се против робството и срещу Мексиканската война (1846 г.). Печели огромна популярност в американските щати, които обикаля, разпространявайки идеите си. Един от основателите е на Републиканската партия (1854 г.). По време на президентския му мандат Северът печели Гражданската война срещу Юга. През 1864 г. е преизбран за президент. Няколко дни по-късно е убит от сектанта Дж. У. Буут, който стреля срещу него с вика: \"Отмъстих за Юга!\". \r\n \r\n \r\n1792 г. \r\nКонвентът обявява Франция за република. \r\n \r\n \r\n1789 г. \r\nРуските войски начело с ген. Александър Суворов нанасят тежко поражение на турците при р. Ръмник, Влашко. В боя участват и австрийски отряди. Tурската армия (около 100 000 души) се командва лично от великия везир Юсуф паша. Малко по-късно са овладени Бендер и Акерман – основните погранични турски крепости. \r\n \r\n \r\n1499 г. \r\nМежду Австрия и Швейцария е сключен мирен договор, с което се слага край на Австрийско-швейцарската война и е призната независимостта на Швейцария. \r\n \r\n \r\n \r\n На тази дата умират: \r\n1999 г. \r\nУмира Джордж Скот – американски актьор и режисьор. Роден е на 18 декември 1927 г. Учи в университета в Мисури. От 1952 г. работи на сцената и в телевизията като актьор и режисьор. В киното дебютира през 1958 г. в “Дървото на обесените”. Режисира и изпълнява главните роли в своите филми “Ярост” (1972 г.), “Дивакът на свобода” (1974 г.). Филмография: “Анатомия на убийството” (1959 г.), “Играчът на билярд” (1961 г.), “Д-р Стрейнджлъв” (196 г.), “Библията” (1965 г.), “Петулия” (1967 г.), “Патън” (1970 г., “Оскар”), “Джейн Еър” (1970 г.), “Болницата” (1971 г.), “Новите центуриони” (1972 г.), “Оклахома такава, каквато е” (1973 г.), “Денят на делфина” (1973 г.), “Хинденбург” (1975 г.), “Острови по течението” (1977 г.), “Войници кучета” (1977 г.), “Кино, кино” (1979 г.), “Костелив орех” (1979 г.), “Формулата” (1980 г.), “Отбой” (1981 г.), “Изпускащата огън” (1984 г.), “Собствен избор” (1986 г.), “Двойното убийство на улица “Морг” (ТВ, 1985 г.), “Красавицата и звярът” (ТВ, 1989 г.), “Заклинателят’90” (1990 г.), “Мализ” (1993 г.), “Тайсън” (ТВ, 1995 г.), “Ангъс” (1996 г.), “12 разгневени мъже” (ТВ, 1997 г.), “Глория” (1999 г.), “Роки Марчиано” (ТВ, 1999 г.). \r\n \r\n \r\n1956 г. \r\nУмира Фредерик Соди – английски радиохимик, член на Лондонското кралско дружество (1910 г.). Роден е на 2 септември 1877 г. Разработва теорията на радиоактивното разпадане (1903 г., заедно с Ръдърфорд). Въвежда понятието за изотопите, изследва природата и произхода им. Експериментално доказва образуването на радий от уран (1915 г.). През 1918 г. открива химичния елемент протактиний. Професор (от 1919 г.) по неорганична химия и физико-химия в Оксфордския университет. Развива и няколко икономически, социални и политическия теории. Носител е на Нобелова награда за химия през 1921 г. \r\n \r\n \r\n1520 г. \r\nУмира султан Селим I Явуз (1512 - 1520 г.) \r\nТой е 9-тият султан на Османската Империя. В хода на завоевателните войни подчинява Северен Иран, Палестина, Армения, Кюрдистан, Сирия, и Египет. През 1517 г. завладява свещените за мюсюлманите градове Мека и Медина и се обявява за халиф - повелител на правоверните. \r\nПрозвището си Явуз, което означава жесток, Селим получава заради избиването на 40 000 шиити. По негово време са извършени и първите насилствени помохамеданчвания в българските земи. \r\nСелим I убива всички потенциални наследници на трона си, като оставя жив само сина си Сюлейман, при когото могъществото на Османската империя достига своя апогей. \r\n \r\n \r\n \r\n  На тази дата са родени:  \r\n1958 г. \r\nРоден е Андреа Бочели – италиански оперен и поппевец, наричан \"четвъртият тенор\"; ученик на Л. Павароти и Дзукеро. На 6 годишна възраст започва да учи пиано, а по-късно - флейта и саксофон. Роден е с много слабо зрение и на 12 години след инцидент по време на футболен мач той напълно губи зрението си. Бочели се дипломира в университета в Пиза като доктор по право. Първата му изява като певец е през 1992 г., когато Дзукеро прослушва тенори за демозаписа на \"Miserere\", която написва заедно с Боно от \"Ю Ту\". Изяви на Андреа Бочели по световните сцени: 1993 г. - турне с Дзукеро; 1994 г. – специален гост на Международния фестивал в Модена, изпълнения с Браян Адамс, А. Воленвайдер; 1995 г. - турне в Холандия, Белгия, Германия, Испания и Франция с \"Night Of Proms\", където освен Бочели участват и А. Жеро, Б. Фери, Р. Ходжсън и Дж. Майлс. Първите 3 албума на Бочели са обърнати към класическата. музика. С 4 - \"Romanza\" (1997 г.), певецът се изявява в попмузиката (от този албум е дуетът със Сара Брайтмън “Time To Say Goodbye\", седмици наред оглавявал световните класации). През 1999 г. излиза албумът \"Sogno\" (\"The Prayer\" дует със Селин Дион, който отново е хит: в тираж повече от 10 млн.; \"Златен глобус\"; номинация за \"Грами\" в категория \"Дебют\"). Дискография: \"Andrea Bocelli\" (1994 г.); \"Bocelli\" (1995 г.); \"Viaggio Italiano\" (1996 г.); \"Romanza\" (1997 г.); \"Sogno\" (1999 г.); \"Sacred Arias\" (1999 г.); \"Verdi\" (2000 г.); \"Cieli Di Toscana\" (2001 г.). \r\n \r\n \r\n1957 г. \r\nРоден е Ник Кейв – американски рок-певец от австралийски произход. \r\nПолучава образование в класическа гимназия и Факултет по изкуства в Мелбърн. През 1979 заедно с групата “The Boys Next Door” Ник Кейв издава първия си албум “Door Door”. През 1980 г. заедно с групата си, която вече се казва “The Birthday Party” се мести в Лондон, където излизат албумите “Prayers on Fire” и “Junkyard”. След това групата се мести в Западен Берлин, където издава три студийни албума. \r\nПрез 1893 г. съставът се разпада и Ник Кейв се установява за кратко в Лос Анджелис. По това време се създава групата “The Bad Seeds”, с която Ник Кейв издава албумите “From Her To Eternity”, “The Firstborn Is Dead”, “Kicking Against The Pricks”, “Henry’s Dream”, “Murder Ballads”, “The Boatman’s Call”, “The Best of Nick Cave and the Bad Seeds“, “Nocturama“, “Dig, Lazarus, Dig!!!“. През 2006 г. Ник Кейв, заедно с членове на “The Bad Seeds”, създава групата “Grinderman“, а на следващата година излиза и албум със същото име. \r\n \r\n \r\n1940 г. \r\nРодена е Ана Карина – френска актриса от датски произход. В киното работи от 1957 г. - “Девойката с пантофките”. Във Франция участва за първи път в “Малкият войник” (1960 г.). Популярност печели с ролята си в “Тази вечер или никога” (1960 г.). Снима се във филмите: “Жената си е жена” (1961 г.), “Да изживееш живота си” (1962 г.), “Отделна банда” (1964 г.), “Лудият Пиеро” (1965 г.), “Алфавил” (1965 г.), “Произведено в САЩ” (1967 г.), както и при майстори като Дзурлини - “Те вървяха след войниците” (1965 г.), Висконти - “Чужденецът” (1967 г.), Андре Делво - “Срещи в Бре” (1971 г.), Фасбиндер - “Китайска рулетка” (1977 г.), “Сюзан Симонен, монахинята на Дени Дидро” (1966 г.), “Хляб и шоколад” (1974 г.), “Почти като у дома” (1978 г.), “Приятелят на Венсан” (1983), “Островът на съкровищата” (1985 г.), “Последно лято в Танжер” (1987), “Мъжът, който искаше да бъде виновен” (1990 г.). Режисира “Да живеем заедно” (1973 г.). \r\n \r\n \r\n1791 г. \r\nРоден е Майкъл Фарадей – английски физик, химик и физико-химик, създател на учението за електромагнитното поле, член на лондонското Кралско дружество (от 1824 г.). Важни негови открития са получаването на бензола (1825 г.), втечняването на хлора (1823 г.) и на някои други газове. Става директор на лабораторията (1825 г.), а по-късно професор в Кралския институт (1827 г.). В продължение на 10 години изследва електрическите и магнитните явления и открива електромагнитната индукция (1831 г.). Това негово откритие е в основата на електродинамиката и на цялата електротехника. По-късно открива законите на електролизата (1833-1834 г.), наречени закони на Фарадей. Изказва предположение, че разпространението на електромагнитните взаимодействия е вълнов процес, разпространяващ се с ограничена скорост. При изследване магнитните свойства на различни материали открива явленията парамагнетизъм и диамагнетизъм (1845 г.); същата година открива, че плоскостта на поляризация на светлината се върти в магнитно поле (ефект на Фарадей). Това е първото наблюдение на връзката между магнитните и оптическите явления, което по-късно потвърждава електромагнитната теория за светлината на Дж. К. Максуел. Умира на 25 август 1867 г. в Лондон. \r\n  \r\n \r\n \r\n За изготвянето на историческата справка на Агенция “Фокус” са използвани следните източници : \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни” и други.", "date": "2019.09.22", "title": "Денят 22 септември в световната история"}
{"url": "http://www.focus-news.net/news/2019/09/22/2701181/s-bozhestvena-sveta-liturgiya-shte-zapochnat-chestvaniyata-na-denya-na-nezavisimostta-vav-veliko-tarnovo.html", "text": "С Божествена света Литургия, оглавена от Негово високопреосвещенство Великотърновския митрополит Григорий, ще започнат честванията, посветени на Деня на Независимостта във Велико Търново, предаде репортер на  Агенция „Фокус“ . Литургията ще бъде отслужена в историческата църква „Св. 40 мъченици“. Началото ѝ ще бъде в 8.00 часа. След това митрополит Григорий ще вземе участие в другите официални прояви, предвидени за този ден в града.  \r\nНикола ПЕТКОВ", "date": "2019.09.22", "title": "С Божествена света Литургия ще започнат честванията на Деня на Независимостта във Велико Търново"}
{"url": "http://www.focus-news.net/news/2019/09/22/2701192/obshtina-sliven-se-vklyuchva-v-evropeyskata-sedmitsa-na-mobilnostta.html", "text": "Общината се включи в Европейската седмица на мобилността, която традиционно се провежда между 16 и 22 септември. Кампанията цели намаляване на шума и вредните емисии на газове във въздуха от автомобилния транспорт, както и подобряване качеството на живота в градовете. Това съобщиха от пресцентъра на  Общината . \r\nПрез 2019 година темата на кампанията е „Безопасно ходене и колоездене“ и мотото „Върви с нас!“. Те поставят в центъра на вниманието ползите от активните видове транспорт за нашето здраве, околната среда и по-доброто качество на живот. \r\nОбщина Сливен се включва в кампанията с инициативата „22 септември – Ден без автомобили“ като се предвижда затваряне на бул. „Цар Освободител“ за движение на автомобили в участъка от светофара на Общински пазар - Сливен до ул. „Г. С. Раковски“ (Съдебната палата), както и улиците от библиотека „Сава Доброплодни“ до Мол - Сливен за периода от 08.00 до 15.00 часа. \r\nВсеки, който иска, може да използва уличните платна на затворените за автомобили улици като свободна зона за вървене пеш, каране на колело, тротинетка, скейтборд и други. \r\nГражданите, желаещи да посетят центъра с лек автомобил, ще имат възможност да ползват паркингите на пл. „Х. Димитър“ и зад Мол - Сливен.", "date": "2019.09.22", "title": "Община Сливен се включва в Европейската седмица на мобилността"}
{"url": "http://www.focus-news.net/news/2019/09/22/2701186/istoricheska-vazstanovka-pred-tsarkvata-sveti-40-machenitsi-vav-veliko-tarnovo-shte-presazdade-prochitaneto-na-tsarskiya-manifest-za-nezavisimostta.html", "text": "Градът ще бъде национален център на честванията, посветени на 111-годишнината от обявяването на Независимостта на България. Това съобщиха от пресцентъра на  Община Велико Търново . Пъстра поредица от събития включва празничната програма. На паметното историческо събитие, случило се на 22 септември 1908 година, е посветен целият културен календар през септември. \r\nПразничният ден започна още в 7.30 часа сутринта с празнична Литургия в средновековния храм „Свети Четиридесет мъченици“. Историческа възстановка в двора на църквата ще пресъздаде прочитането на царския манифест за Независимостта. С военен ритуал в 10.30 часа едновременно на крепостите „Царевец“ и „Трапезица“ ще бъде издигнато националното знаме. След това кметът на Велико Търново Даниел Панов и официалните гости ще произнесат слова. Венци и цветя ще бъдат положени пред Пирамидата на Независимостта. Следва шествие до паметника „Майка България”, а пред сградата на Общината ще има спектакъл на военните оркестри и концерт на любителски формации.  \r\nВ 14.00 часа жителите и гостите на Велико Търново ще могат да се включват в безплатния екскурзоводски тур „По стъпките на българската държавност”. Обиколката включва църквите в квартал „Асенов”. През целия ден входът за крепостта Царевец и храма „Св. Четиридесет мъченици” ще бъде свободен.  \r\nВ 17.00 часа на сцената пред Общината започва празничният концерт на Николина Чакърдъкова. Час по-късно по главната улица ще се извие Голямото търновско хоро, което обичната народна певица и кметът Даниел Панов ще поведат.  \r\nВ 19.00 часа на площад „Цар Асен I” пред Царевец ротите на Националния военен университет „Васил Левски“ ще демонстрират строеви хватки с оръжие, а вечерното небе над Царевец ще бъде обагрено в различни цветове  по време на тържествената заря – проверка.  \r\nВ 20.15 часа е излъчването на Аудио-визуалния спектакъл „Царевград Търнов – звук и светлина”.  \r\nПрограмата продължава и на 23  септември, когато пред крепостта „Царевец“ ще се състои двучасов спектакъл на военните оркестри, участващи в международния фестивал. Шоуто започва в 10.30 часа и е със свободен вход.", "date": "2019.09.22", "title": "Историческа възстановка пред църквата „Свети 40 мъченици“ във Велико Търново ще пресъздаде прочитането на царския манифест за Независимостта"}
{"url": "http://www.focus-news.net/news/2019/09/22/2701190/bdzh-organizira-patuvane-s-paren-lokomotiv-za-denya-na-nezavisimostta.html", "text": "БДЖ организира празнично атракционно пътуване за всички свои клиенти, поради големия интерес към ретро подвижния състав. Това съобщиха от пресцентъра на  БДЖ . По повод Деня на независимостта на България по маршрута София - Черепиш - София специалното пътуване ще се осъществи с парния локомотив 01.23. \r\nАтракционният влак ще отпътува от Централната гара в София в 09.10 часа. По време на престоя си туристите могат да посетят Черепишкия манастир „Успение Богородично”, както и да разгледат музейната част в комплекса. В обратното направление композицията с ретро локомотива ще потегли от гара „Черепиш“ в 14.15 часа. \r\nЦената на билета за влака с парния локомотив № 01.23 между София и Черепиш ще бъде 29.50 лв. за пътуване в двете посоки (с включени запазени места). Децата до 7-годишна възраст ще пътуват безплатно без да ползват отделно седящо място, като при закупуване на билети е необходим документ, удостоверяващ тяхната възраст. Националният железопътен превозвач напомня, че децата на възраст до 10 години задължително пътуват с придружител. \r\nБилети могат да бъдат закупени от билетните каси и железопътните бюра във всички гари в страната. \r\n \r\n За парен локомотив № 01.23 \r\nПарният локомотив от серия 01.23 е произведен в локомотивната фабрика SLM Winterthur, Швейцария през 1935 г. и е представител на най-масовата серия бързоходни локомотиви в историята на българските железници. През 1979 г. локомотив 01.23 (последната машина от локомотивите от серия 01) е определен за музеен локомотив и става един от експонатите от музейната колекция „Железопътно наследство”. По случай 100-годишнината на жп тракция и депо „София“ през 1988 г., 01.23 е възстановен като действащ музеен локомотив на БДЖ. На 20 септември 1989 г. локомотивът обслужва влака „Ориент експрес” при преминаването му през България. \r\nПрез 2003 г. локомотивът е възстановен отново за движение и към настоящия момент се използва за атракционни, юбилейни и туристически пътувания, както и за участия във филмови продукции.", "date": "2019.09.22", "title": "БДЖ организира пътуване с парен локомотив за Деня на независимостта"}
{"url": "http://www.focus-news.net/news/2019/09/22/2701191/s-izdigane-na-natsionalniya-flag-na-ploshtad-atanas-sirekov-v-burgas-shte-zapochnat-praznichnite-sabitiya-za-otbelyazvane-na-111-godini-ot-obyavyavaneto-na-nezavisimostta.html", "text": "Днес се навършват 111 години от обявяването на България за независима и свободна да взема самостоятелно решенията за своето бъдеще държава. По този тържествен повод Община Бургас кани своите жители и гости на няколко събития, съобщиха от пресцентъра на  Общината . От 10.00 часа на площад „Атанас Сиреков“ ще се проведе ритуал по издигане на националния флаг на Република България, флаговете на Европейския съюз и Община Бургас. От 10.30 часа във Военен клуб – Бургас на ул. „Христо Ботев“ 48 ще се проведе ритуал по полагане на венци и цветя при Паметника на 24-ти Черноморски пехотен полк, в знак на признателност към загиналите за защита на българската независимост. От 11.00 часа ще бъде представен концерт-спектакъл „Величието на България и Независимостта“, който ще се проведе на пл. „Тройката“ с участието на ДТА „Лъкатниче“, ДТА при ФА „Атанас Манчев“, ФА „Лукойл-Нефтохим Бургас“, ДФА „Лазур“,  ДТА „Звездички“, ДТА „Зорница“; Хор „Родна песен“, хор „Милка Стоева“, ВГ „Фортисимо“; ДВГ „Морски песъчинки“, хор при ПФА „Странджа“; Актьорите Юрий Ангелов, Валери Еличов, Пламен Каров и Иван Григоров.", "date": "2019.09.22", "title": "С издигане на националния флаг на площад „Атанас Сиреков“ в Бургас ще започнат празничните събития за отбелязване на 111 години от обявяването на Независимостта"}
{"url": "http://www.focus-news.net/news/2019/09/22/2701193/s-praznichen-kontsert-v-pazardzhik-shte-badat-otbelyazani-111-godini-ot-obyavyavane-na-nezavisimostta.html", "text": "От 11.00 часа на площад „Константин Величков” в града ще започне празнична програма по повод Деня на обявяване на Независимостта на България. Това съобщиха от  Община Пазарджик . Предвиден е празничен концерт. В програмата ще вземат участие танцовите състави към Общински детски комплекс – Пазарджик.", "date": "2019.09.22", "title": "С празничен концерт в Пазарджик ще бъдат отбелязани 111 години от обявяване на Независимостта"}
{"url": "http://www.focus-news.net/news/2019/09/22/2701188/s-voenen-ritual-i-bogata-programa-v-sofiya-shte-bade-otbelyazana-111-ata-godishnina-ot-obyavyavaneto-na-nezavisimostta-na-balgariya.html", "text": "С военен ритуал и богата програма в София ще бъде отбелязана 111-ата годишнина от обявяването на Независимостта на България. Това съобщиха от пресцентъра на  Столична община . Тържествата ще започнат от 11.00 часа пред Паметника на Независимостта на пл. „Княз Александър I”.  \r\nВ програмата ще участват Софийският духов оркестър, смесен хор „Света София” с ръководител Валентин Бобевски, квартет „Славей” и актрисата Силвия Лулчева.  \r\nВоенен ритуал ще изпълни Националната гвардейска част.", "date": "2019.09.22", "title": "С военен ритуал и богата програма в София ще бъде отбелязана 111-ата годишнина от обявяването на Независимостта на България"}
{"url": "http://www.focus-news.net/news/2019/09/22/2701195/konstantiyskiyat-episkop-yakov-shte-oglavi-arhiereyska-sveta-liturgiya-v-katedralniya-hram-uspenie-na-presveta-bogoroditsa-v-grad-pazardzhik.html", "text": "Негово преосвещенство Константийският епископ Яков ще оглави Архиерейска света Литургия в катедралния храм „Успение на Пресвета Богородица“ в град Пазарджик, предаде репортер на  Агенция „Фокус“ . Богослужението ще бъде с благословението на Негово Високопреосвещенство Пловдивския митрополит Николай. Началото ще бъде в 9.00 часа.  \r\nНикола ПЕТКОВ", "date": "2019.09.22", "title": "Константийският епископ Яков ще оглави Архиерейска света Литургия в катедралния храм „Успение на Пресвета Богородица“ в град Пазарджик"}
{"url": "http://www.focus-news.net/news/2019/09/22/2701194/111-godini-ot-provazglasyavaneto-na-nezavisimostta-na-balgariya-shte-badat-otbelyazani-tarzhestveno-v-sliven.html", "text": "111 години от провъзгласяването на Независимостта на България ще бъдат отбелязани тържествено в Сливен. Това съобщиха от пресцентъра на  Община Сливен . Официалната церемония ще започне в 11.00 часа на площад „Хаджи Димитър“ с ритуал по издигане на националното знаме на Република България. След това ще бъдат положени венци и цветя пред паметника на Хаджи Димитър и сливенските възрожденци. Празничният концерт на Ансамбъл за народни песни и танци – Сливен ще започне в 11.45 часа на площада. Организатори на събитието са Община Сливен и Център за подготовка на специалисти.", "date": "2019.09.22", "title": "111 години от провъзгласяването на Независимостта на България ще бъдат отбелязани тържествено в Сливен"}
{"url": "http://www.focus-news.net/news/2019/09/22/2701198/sport-inter-pobedi-milan-s-20.html", "text": "Отборът на Интер надви с 2:0 градския съперник Милан в Дерби дела Мадонина от четвъртия кръг на Серия \"А\". Попаденията отбелязаха Марсело Брозович (50') и Ромелу Лукаку (78'). Това е четвърта поредна победа от същия брой мачове за \"нерадзурите\" в Серия \"А\" през този сезон. Също така, те отново победиха \"росонерите\" след двата си успеха над тях през миналата кампания. Така за първи път от 1999 година \"Дявола\" няма победа в седем поредни градски дербита в шампионата - три равенства и четири загуби. На препълнените от 70 440 зрители трибуни на \"Джузепе Меаца\" присъстваха множество известни фигури от футболния свят, сред които Христо Стоичков, Роналдо, Марко ван Бастен, Джани Инфантино и Пиерлуиджи Колина.", "date": "2019.09.22", "title": "Спорт: Интер победи Милан с 2:0"}
{"url": "http://www.focus-news.net/news/2019/09/22/2701199/s-bogata-kulturna-programa-v-dobrich-shte-badat-otbelyazani-111-godini-ot-obyavyavaneto-na-nezavisimostta.html", "text": "С богата културна програма в Добрич ще бъдат отбелязани 111 години от обявяването на Независимостта. Това съобщиха от пресцентъра на  Общината . Днес и на 23 септември от 09.00 часа до 18.00 часа обектите на Регионален исторически музей – Добрич (Археология, Етнографска къща, Дом-паметник „Йордан Йовков“, Музей в Градски парк „Св. Георги“) отварят вратите си за гражданите и гостите на града. На 23 септември от 10.00 часа до 17.00 часа Художествена галерия – Добрич също ще бъде с отворени врати. Те са посветени и на Европейските дни на наследството „Изкуства и развлечение“ – инициатива на Съвета на Европа и Европейската комисия.  \r\nОт 10.00 часа до 12.00 часа днес в Зала УСШ Волейболният клуб „Добруджа – 07“ ще направи открита тренировка. Всеки, който пожелае, може да се включи в тренировката и да усети духа на легендарните ни момчета. \r\nЗа най-малките от 11.00 часа в Държавен куклен театър „Дора Габе“ е предпремиерният спектакъл „Вълкът и седемте козлета“ на Държавен куклен театър „Дора Габе“. Драматизацията е на Теодора Попова – Лазарова, постановката на Даниела Христова, участниците са Теодора Желева, Росен Радев, Валентин Иванов.", "date": "2019.09.22", "title": "С богата културна програма в Добрич ще бъдат отбелязани 111 години от обявяването на Независимостта"}
{"url": "http://www.focus-news.net/news/2019/09/22/2701197/the-sunday-times-vihrushka-ot-lazhi-i-opravdaniya-v-leybaristkata-partiya-tya-e-v-kriza-zaradi-raznoglasiya-okolo-brekzit.html", "text": "Ръководството на Джереми Корбин на Лейбъристката партия бе потопено в нов хаос в събота вечерта, след като се разбра, че един от най-близките му помощници е подал оставка, като е заявил, че 70-годишният Корбин няма да спечели парламентарните избори, пише авторитетното издание  The Sunday Times  в материал, представен без редакторска намеса. \r\nЕжедневникът научи, че Андрю Фишър, началникът на политическия отдел и автор на манифеста за последните избори, се е оттеглил миналата събота, като обявил: „Вече не вярвам, че ще успеем“. \r\nВ хапливо послание до близките си колеги, видяно от вестника, Фишър напада екипа на лидера за тяхната „липса на професионализъм, компетентност и човешко достойнство“ и казва, че му е писнало от тяхната „вихрушка от лъжи и извинения“. \r\nТой твърди още, че висшите ешелони на партията са обхванати от „класова война“ – атака срещу Сеумас Милн, главният помощник на Корбин, който е получил образованието си в Уинчестър и Оксфорд. Източници посочват, че напускането на Фишър е предизвикало Корбин да се скара с Милн в своя кабинет в понеделник.  \r\nОттеглянето на Фишъер идва на фона на твърденията, че и лидерът на либъристите може да подаде оставка, защото е подложен на „невероятен натиск“. \r\nВчерашната партийна конференция се превърна в политическа кървава баня след твърденията, че опитът за отстраняване на заместник-председателя на работническото движение Том Уотсън е предприет, след като помощници са научили, че Корбин е обсъждал дали да се оттегли. \r\nГовори се, че той се е изпуснал за желанието си да се оттегли в разговор с водещ левичарски писател. Източник казва: „Корбин е казал, че ще си събере нещата, защото, очевидно, е поставен под невероятен натиск; той е на 70“. \r\nПревратът срещу Уотсън бе изоставен вчера, след като Корбин призова да бъдат променени правилата за поста заместник-председател, вместо той да бъде премахнат. Но управляващият лейбъристки Национален изпълнителен комитет (НИК) промени правилата, така че заместник-лидерът да не може да поеме партията без неговото одобрение, ако Корбин подаде оставка. Ход, който ще позволи на НИК да наложи радикално-ляв лидер вместо Уотсън. \r\nВчера, в кодирани послания към ръководството, Емили Торнбъри, външният министър в сянка, и сър Кейр Стармър, министърът за Брекзит в сянка, се противопоставиха на Корбин в своите речи, като заявиха, че лейбъристите трябва да водят кампания за оставане в Европейския съюз. След това Корбин заяви, че ще бъде неутрален, ако има втори референдум за излизане от ЕС. \r\nВ още един удар за Корбин, анкета на YouGov, поръчана от People’s Vote, показа, че  би било несъстоятелно партийният лидер да няма мнение по най-големия политически въпрос на деня. \r\nПроучването показва, че Лейбъристката партия би получила 23%, седем зад торите и само една пред либерал-демократите. Министър от кабинета на Консервативната партия заяви: „Мисля, че сега е много вероятно Джо Суинсън (лидерът на либерал-демократите) да е лидер на опозицията след следващите избори“. \r\nИзточници казват, че Милн и Кари Мърфи, помощник на Корбин, също са обезпокоени, че Корбин може да бъде принуден да се оттегли след разследването на Комисията по равнопоставеност и права на човека (EHRC) дали лейбъристите са институционално антисемитиски настроени. \r\nEHRC има имейли, които, както се твърди, ще предизвикат оставки сред най-близките помощници на Корбин. \r\n„Бихте били рационално уплашени от това един 70-годишен мъж да почине“, каза съюзник на лидера. „Но по-рационалният страх е, че само тези хора знаят какво има EHRC. Когато този доклад излезе, всички те са свършени. Става въпрос за планирането на това, което ще се случи, ако бъдат обезглавени“. \r\nИзточникът прогнозира, че във всяка битка за лидерството леви кандидати като Ребека Лонг-Бейли или Лора Пиддок ще загубят от Торнбъри или Стармер: „В момента, който се случи, те ще останат без работа“. \r\n \r\nПревод и редакция:", "date": "2019.09.22", "title": "The Sunday Times: „Вихрушка от лъжи и оправдания“ в Лейбъристката партия, тя е в криза заради разногласия около Брекзит"}
{"url": "http://www.focus-news.net/news/2019/09/22/2701202/vavezhda-se-vremenna-organizatsiya-na-dvizhenieto-v-sofiya-vav-vrazka-s-izmivane-na-patnoto-platno-na-okolovrastniya-pat.html", "text": "Въвежда се временна организация на движението в София във връзка с измиване на пътното платно на околовръстния път. Това съобщиха от пресцентъра на  Столична община . От 23.00 часа до 05.00 часа на 23 септември 2019 г. се забранява влизането на пътни превозни средства по централното южно пътно платно на околовръстния път в участъка от бул. „България“ до бензиностанция „ЕКО“. Движението трябва да се извършва в локалното южно пътно платно в същия участък.", "date": "2019.09.22", "title": "Въвежда се временна организация на движението в София във връзка с измиване на пътното платно на околовръстния път"}
{"url": "http://www.focus-news.net/news/2019/09/22/2701201/s-praznichen-kontsert-v-dupnitsa-shte-badat-otbelyazani-111-godini-ot-obyavyavaneto-na-nezavisimostta-na-balgariya.html", "text": "С празничен концерт ще бъдат отбелязани 111 години от обявяването на Независимостта на България. Това съобщи за  Радио „Фокус” – Кюстендил  Христо Апостолов, пресаташе на Община Дупница. Програмата ще започне от 10.15 часа на площад „Свобода”. Предвиден е рецитал на Общински духов оркестър, след което ще бъдат поднесени венци и цветя на паметника на Христо Ботев в града. Празничният концерт ще започне в 11.00 часа. Участие в него ще вземат Фолклорен танцов ансамбъл „Актавис” с ръководител Воин Войнов, както и детско-юношески фолклорен ансамбъл „Дани” с ръководители Галя и Воин Войнови. В концерта ще се включат представителен танцов състав „Зора“ и школата по български народни танци при читалище „Зора”, с хореограф Диляна Диканска. Пред жителите и гостите на Дупница ще се представят танцов клуб „Божи дар“ с ръководител Божидар Германов и мъжки хор „Свети Иван Рилски“ с диригент Таня Камбурова. Участие ще вземат Рени Христова и Йоана Югова от читалище „Пейо Яворов”,  детска фолклорна група при читалище „Пробуда” – село Самораново, както и женска и мъжка фолклорна група при читалище „Светлина” от село Бистрица. В празничния концерт ще участват певческата група към читалище „Пробуда“ - село Яхиново и деца от читалище „Ген. Георги Тодоров”. \r\nВенцеслав ИЛЧЕВ", "date": "2019.09.22", "title": "С празничен концерт в Дупница ще бъдат отбелязани 111 години от обявяването на Независимостта на България"}
{"url": "http://www.focus-news.net/news/2019/09/22/2701200/bezplaten-peshehoden-tur-organizira-regionalniyat-istoricheski-muzey-vav-veliko-tarnovo-po-povod-111-godini-ot-obyavyavaneto-na-nezavisimostta.html", "text": "Безплатен пешеходен тур организира Регионалният исторически музей във Велико Търново по повод 111 години от обявяването на Независимостта. Темата на похода е „По стъпките на българската държавност“. Това съобщиха за  Радио „Фокус“ – Велико Търново  от културната институция. Екскурзоводската обиколка, придружена с беседи, ще мине през местата свързани с историческия акт в квартал „Асенов“ и на крепостта Царевец. \r\nНачалото ще е в 14.00 часа от църквата-музей „Св. Димитър Солунски”. Маршрутът продължава през храмовете „Св. 40 мъченици“ и „Св. св. Петър и Павел”, малката порта на Архитектурно-музеен резерват „Царевец“ и приключва на паметника-пирамида на крепостта. Екскурзоводи ще са Магдалена Русева и Петко Петкански. \r\nЖелаещите могат да се включат в пешеходния тур във всеки един от етапите. \r\nПрез целия ден отворени за безплатни посещение от 8.00 до 18.00 часа ще са църквата-музей „Св. 40 мъченици“ и Архитектурно-музеен резерват „Царевец“, който ще работи до 16.00 часа. \r\nЛуиза ТРАНЧЕВА", "date": "2019.09.22", "title": "Безплатен пешеходен тур организира Регионалният исторически музей във Велико Търново по повод 111 години от обявяването на Независимостта"}
{"url": "http://www.focus-news.net/news/2019/09/22/2701196/s-bogata-programa-v-plovdiv-shte-bade-otbelyazana-111-ata-godishnina-ot-obyavyavaneto-na-nezavisimostta-na-balgariya.html", "text": "С богата програма в Пловдив ще бъде отбелязана 111-ата годишнина от обявяването на Независимостта на България. Това съобщиха за  Радио „Фокус“ - Пловдив  от Общината. Тържествата в града започват в 10.00 часа с молебен в храм „Св. Неделя”, организиран от Сдружение „Център Петко Каравелов“. В 10.30 часа ще бъдат поднесени венци и цветя пред паметната плоча на Александър Малинов (до храм „Св. Неделя“. В 11.30 часа започва тържествен ритуал пред колоната на Независима България на пл. „22 септември“ . \r\nВ 14.00 часа започва възстановка на събитията от 25 септември 1908 г., когато Цар Фердинанд е посрещнат на площад „Централен“ в Пловдив и пред събралото се множество е прочетен манифеста, с който е обявена Независимостта на България. Възстановката ще бъде на площада пред църквата „Св. св. Константин и Елена“ в Старинен Пловдив. \r\nВ тържественото отбелязване на 111-та годишнина от обявяването на Независимостта на България в Пловдив ще се включат Духов оркестър, почетна рота от комитет „Родолюбие“ и венценосци. Слово ще произнесе Георги Василевски – историк, преподавател в Национална търговска гимназия – Пловдив, а водещ ще е Стефан Попов – актьор в Драматичен театър Пловдив. Поканени са още кметът и зам.-кметовете на Пловдив, областният  управител, председателят на Общински съвет – Пловдив и представители от Общинския съвет, общественият посредник на Община Пловдив, командването на Пловдивския гарнизон, представители на армията, църквата, политически и обществени организации, граждани и медии. \r\nНа 22 септември 1908 година, използвайки създалата се благоприятна международна обстановка и ефекта от младотурската революция, княз Фердинанд обявява България за независима държава от „Великата порта“ и се провъзгласява за Цар на всички българи. С този акт, съединената през 1885 година Българска държава, става пълноправен член на европейското семейство. Ден след като обявява Независимостта, цар Фердинанд идва да отбележи събитието и в Пловдив. \r\nЦветана ТОНЧЕВА", "date": "2019.09.22", "title": "С богата програма в Пловдив ще бъде отбелязана 111-ата годишнина от обявяването на Независимостта на България"}
{"url": "http://www.focus-news.net/news/2019/09/22/2701204/voislav-koshtunitsa-imah-reshenie-za-kosovo.html", "text": "Бившият президент на Съюзна република Югославия и премиер на Сърбия Воислав Кощуница заяви, че е имал предложение за решаване на косовския въпрос, предава скопското електронно издание  „МКД“ . \r\nТой заяви, че предложението се е основавало на модела на Хонконг. \r\nКощуница твърди, че то би било компромис, който би изключил всички екстремни опции и че би било успешно, устойчиво и функционално решение. \r\n„Надзорната автономия, за разлика от контролираната независимост, е в съответствие с Хартата на ООН и Конституцията на Сърбия. Това ще даде възможност на албанците от Косово и Метохия да управляват собственото си бъдеще и да преследват собствените си интереси, докато Сърбия, в съответствие с Устава на Организацията на обединените нации, ще запази своя суверенитет и цялост“, каза Кощуница. \r\nБившият президент, който след оставката си от държавните и партийните постове се оттегли от политическия живот, в първото си изявление пред обществеността от няколко години, оцени, че „предложението за същинска автономия продължава да е актуално и би осигурило стабилно и устойчиво решение за статута на сръбската област“. \r\nТой обаче не отговори конкретно на въпроса на журналиста дали предложението му ще бъде жизнеспособно решение за Косово и днес. \r\n \r\nПревод и редакция:", "date": "2019.09.22", "title": "Воислав Кощуница: Имах решение за Косово"}
{"url": "http://www.focus-news.net/news/2019/09/22/2701207/obshtogradsko-tarzhestvo-pred-pametnite-plochi-na-uchastnitsite-v-borbata-za-osvobozhdenie-shte-se-sastoi-v-pomorie.html", "text": "По повод 111 години от обявяването на Българската независимост Община Поморие организира общоградско тържество пред паметните плочи на участниците в борбата за Национално освобождение. Това съобщиха от пресцентъра на  Община Поморие . Честването ще започне в 11.00 часа с издигане на националния флаг. Свещениците от храм „Свето Рождество Богородично” ще отслужат благодарствен молебен. Програмата ще продължи с тържествено слово и поздрав от Детски фолклорен танцов състав „Раковина”. \r\nНа 22 cептември 1908 г. във Вeликo Търнoвo княз Фeрдинaнд oбявявa Нeзaвиcимocттa нa Бългaрия c мaнифecт. C тoзи aкт нa прaктикa ce oтхвърлят пocлeднитe вacaлни връзки c Ocмaнcкaтa импeрия. Княжecтвo Бългaрия cтaвa нeзaвиcимa държaвa нaчeлo c кoрoнoвaния цaр Фeрдинaнд. Виcoкaтa пoртa, a cлeд тoвa и Вeликитe cили признaвaт oфициaлнo Бългaрcкaтa нeзaвиcимocт. Дългo врeмe знaчимocттa нa тoвa cъбитиe oт нoвaтa иcтoрия нe ce oцeнявa достатъчно, нo нa тaзи дaтa преди 111 години Бългaрия – eднa oт нaй-cтaритe страни в Eврoпa, oтнoвo ce пoявявa нa кaртaтa cлeд пeтвeкoвнoтo рoбcтвo. \r\nОбщина Поморие кани жители и гости на града, обществени организации и институции да почетат паметния за България ден.", "date": "2019.09.22", "title": "Общоградско тържество пред паметните плочи на участниците в борбата за Освобождение ще се състои в Поморие"}
{"url": "http://www.focus-news.net/news/2019/09/22/2701203/gen-konstantin-popov-gord-sam-che-imame-nezavisima-darzhava-nepodvlastna-na-chuzhdi-ambitsii-i-interesi.html", "text": "България е независима държава, неподвластна на чужди амбиции и интереси. Това каза в интервю за празничното издание на предаването  „За честта и славата на България“  на  Радио „Фокус“  председателят на Комисията по отбрана и народен представител от ПГ на ГЕРБ ген. Константин Попов. „Като всеки един българин се чувствам горд, горд от това, че наистина имаме една собствена държава, независима държава, неподвластна на чужди амбиции и интереси. И всичко това се е случило преди 111 години, благодарение на всички българи, защото всички българи участват в това начинание. Всички възприемат изключително радостно, радушно тази проявена политическа смелост, това желание на политическия елит да води хората към свобода. И това е наистина нещо много вълнуващо, нещо много дълбоко, нещо много човешко и едновременно с това като че ли свръхчовешко - да можеш да се изправиш пред всички тия велики сили и да кажеш: „Не, ние сме независими, ние имаме силата да управляваме и самостоятелно да вземаме решенията си“, каза още той.  \r\nГен. Константин Попов допълни, че сме на тази земя от хилядолетие и повече трябва да ценим това. Не толкова много народи могат да се похвалят с това, че наистина са отстоявали своите интереси, отбеляза той. Българите са силен народ, могат и ще направят бъдещето си много по-добро, каза още ген. Константин Попов. \r\n \r\nЕвелина БРАНИМИРОВА", "date": "2019.09.22", "title": "Ген. Константин Попов: Горд съм, че имаме независима държава, неподвластна на чужди амбиции и интереси"}
{"url": "http://www.focus-news.net/news/2019/09/22/2701209/reuters-sasht-izprashtat-voenni-podkrepleniya-na-sauditska-arabiya-sled-atakite.html", "text": "Президентът на САЩ Доналд Тръмп одобри изпоращането на американски военен контингент, който да засили противовъздушната и противоракетната отбрана на Саудитска Арабия след атаките над обекти от петролната инфраструктура на Кралството, за които Вашингтон категорично обвини Иран, предава  Reuters . \r\nОт Пентагона заявиха, че ще изпратят не много на брой войници – по-малко от хиляда – и че действието ще има чисто отбранителен характер. Той също така подробно планира да ускори доставката на военно оборудване както за Саудитска Арабия, така и за Обединените арабски емирства. \r\n„Ройтерс“ преди това съобщи, че Пентагонът обмисля да изпрати противоракетни батареи, дронове и повече изтребители. Съединените щати също обмислят да оставят самолетоносач в региона за неопределено време. \r\n„В отговор на искането на Кралството президентът одобри разполагането на американски сили, които ще имат отбранителен характер и ще се съсредоточат предимно върху въздушната и противоракетната отбрана“, заяви министърът на отбраната на САЩ Марк Еспер на брифинг. \r\n„Ще работим и за ускоряване на доставката на военна техника на кралство Саудитска Арабия и ОАЕ, за да подобрим способността им да се защитават“. \r\nРешението на Пентагона изглежда затвори вратата за нанасяне на ответни удари срещу Иран след атаката, която разтресе световните пазари и разкри големи пропуски във въздушната отбрана на Саудитска Арабия. \r\nТръмп заяви по-рано в петък, че вярва, че неговата сдържаност досега е показала „сила“, защото вместо това той е наложил нови икономически санкции на Техеран. \r\n„Защото най-лесното нещо, което мога да направя е да кажа: „Добре, давайте, ударете 15 различни важни неща в Иран“... Но аз не искам да правя това, ако мога да го избегна“, каза американският лидер. \r\nНо това разполагане на нови войници може допълнително да раздразни Иран, който отговори на предишното изпращане на американски войски миналата година с разбиране. Техеран отхвърля обвинениятя, че е отговорен за атаките в Саудитска Арабия. \r\n \r\nПревод и редакция:", "date": "2019.09.22", "title": "Reuters: САЩ изпращат военни подкрепления на Саудитска Арабия след атаките"}
{"url": "http://www.focus-news.net/news/2019/09/22/2701210/s-tarzhestven-obshtogradski-ritual-v-stara-zagora-shte-badat-otbelyazani-111-godini-ot-obyavyavane-nezavisimostta-na-balgariya.html", "text": "С тържествен общоградски ритуал в Стара Загора ще бъдат отбелязани 111 години от обявяване Независимостта на България. Това съобщиха от пресцентъра на  Общината . \r\nНa 22 ceптeмври 1908 г. във Вeликo Търнoвo княз Фeрдинaнд c мaнифecт oбявявa Нeзaвиcимocттa нa Бългaрия. C тoзи aкт ce oтхвърлят пocлeднитe вacaлни връзки c Ocмaнcкaтa импeрия. Княжecтвo Бългaрия cтaвa нeзaвиcимa държaвa нaчeлo c кoрoнoвaния цaр Фeрдинaнд. Цяла България ликува на този ден. Три дни по-късно цар Фердинанд е посрещнат тържествено в Стара Загора. \r\nДeнят нa нeзaвиcимocттa e oбявeн зa oфициaлeн прaзник c рeшeниe нa Нaрoднoтo cъбрaниe oт 10 ceптeмври 1998 г.  \r\nВ Стара Загора ще отбележат 111 години от обявяване Независимостта на България с тържествен общоградски ритуал. Той ще започне в 10.30 часа пред „Паметника на загиналите във войните старозагорци“ в парк „Александър Стамболийски“ (Алана). \r\nВ ритуала ще участват и почетен караул, знаменна група и Военен духов оркестър на Старозагорския военен гарнизон. \r\nВеднага след честването от 11.00 часа ще започне Празничен концерт на Духов оркестър при Община Стара Загора. \r\nОт 11.00 часа в парк „Пети октомври“ ще има и Празничен фолклорен концерт.", "date": "2019.09.22", "title": "С тържествен общоградски ритуал в Стара Загора ще бъдат отбелязани 111 години от обявяване Независимостта на България"}
{"url": "http://www.focus-news.net/news/2019/09/22/2701205/kontsert-den-na-nezavisimost-shte-se-provede-v-zalata-na-natsionalnata-muzikalna-akademiya-prof-pancho-vladigerov.html", "text": "Концерт „Ден на независимост” ще се проведе в залата на Националната музикална академия „Проф. Панчо Владигеров“. Това съобщиха от пресцентъра на  Столична община . Концертът е под почетния патронаж на посолството на Република Армения в Република България и е посветен на 21 септември - Ден на независимостта на Армения и на 22 септември - Ден на независимостта на България. \r\nСъбитието ще се проведе от 17.00 часа в залата на Националната музикална академия „Проф. Панчо Владигеров“ (бул. „Евлоги Георгиев“ 94). Диригент е Левон Манукян. В програмата са включени творби на Комитас, Моцарт и Пиацола. Специални гост-солисти ще бъдат Саркис Закарян – пиано и Стоян Караиванов – баян, бандонеон. Входът е свободен. \r\nКонцертите на AGBU София са част от Календара на културните събития на Столична община за 2019 г.", "date": "2019.09.22", "title": "Концерт „Ден на независимост” ще се проведе в залата на Националната музикална академия „Проф. Панчо Владигеров“"}
{"url": "http://www.focus-news.net/news/2019/09/22/2701206/kambanen-zvan-i-sveta-liturgiya-postaviha-nachaloto-na-praznichniya-22-septemvri-vav-veliko-tarnovo.html", "text": "Камбанен звън постави началото на празничния 22 септември във Велико Търново, предаде репортер на  Радио „Фокус“ - Велико Търново . Градът за пореден път е център на националните чествания за Независимостта на България. По традиция началото бе поставено със света Литургия, която се отслужва в църквата „Св. 40 мъченици”. Богослужението води Негово високопреосвещенство Великотърновският митрополит Григорий заедно с хор „Ангелски гласове”. Десетки жители и гости на града се събраха в храма, за да запалят свещ за здраве и благополучие. На Литургията присъстват министърът на туризма Николина Ангелкова, народни представители, областният управител проф. Любомира Попова, кметът инж. Даниел Панов, председателят на Общински съвет – Велико Търново Венцислав Спирдонов, общински съветници и общественици. Веднага след като богослужението приключи, ще последва водосвет, придружен с  поръсване на бойното знаме на НВУ „Васил Левски” и на знамената на държавни и общински институции, учебни заведения и неправителствени организации. След това официалните лица и гражданите ще се включат в шествие до крепостта Царевец, където от 10.30 часа ще се проведе военен ритуал за издигане на националното знаме. Там ще има и празнични слова.  \r\nОт 11.00 на Пирамидата на Независимостта ще бъдат поднесени венци и цветя, а 30 минути по-късно тръгва шествието към паметник „Майка България“, където също ще бъдат положени гирлянди.   \r\nЛуиза ТРАНЧЕВА", "date": "2019.09.22", "title": "Камбанен звън и света Литургия поставиха началото на празничния 22 септември във Велико Търново"}
{"url": "http://www.focus-news.net/news/2019/09/22/2701208/legendarniyat-tsepelin-l59-shte-bade-predstaven-v-muzeya-na-boynata-slava-v-yambol.html", "text": "Историята на ямболския цепелин, влязъл в световната военна история с рекорд по най-продължителен полет, е централната тема в най-новата експозиция на Музея на бойната слава. Това съобщиха от пресцентъра на  Община Ямбол . Изложбата ще бъде открита в рамките на честването Деня на независимостта, организирано от Общината. Експозицията ще бъде представена от 11.00 часа в специално отредената за нея зала в дворното пространство на музея. Изложбата е оформена в два сегмента - „Цепелиновото летище край Ямбол(1916-1918г.)” и „Отбрана на 29 пехотен Ямболски полк при Добро поле”. Любопитен момент от военната история на града се свързва именно с легендарния цепелин L59 – една от двете най-големи немски летателни машини, използвани през Първата световна война. През ноември 1917 г. дирижабълът прави най-дългия регистриран полет - 95 часа и 5 минути без междинно кацане. Екипажът му прелита 6800 километра от Ямбол до столицата на Судан - Хартум и успешно се връща в Ямбол. В Музея на бойната слава посетителите могат да видят макет на цепелина в мащаб 1:24, под който е изработена релефна карта на местността с разположението на цепелиновото летище край Ямбол. Самото летище е било с впечатляващи размери, като освен хангар за цепелина, обслужващата инфраструктура е включвала водородна станция, електро, радио и метеорологична станция, също така ремонтна работилница, жилища за 400 души и дори офицерско казино.Втората част от изложбата е посветена на славния боен път на 29 пехотен Ямболски полк при Добро поле от Първата световна война. С първоначална численост от над 80 офицера и 5000 подофицери и войници в началото на войната, след многобройни битки, към септември 1918 г. в състава на полка остават едва 1728 войници, под командването на 48 офицери. Посетителите могат да разгледат част от отбранителната позиция, в която са разположени огнева позиция на 75 мм артилерийско оръдие „Skoda-werke” и позицията на предвестника на танковете - 53 мм куполно оръдие система „Круп - Грюзон” 1889/1916 г. Откриването на новата експозиция ще бъде предшествано от официална церемония по честване Деня на независимостта на България, отново в района на Музея на бойната слава.  \r\nПо традиция програмата започва с изпълнения на ямболския Духов оркестър при НЧ „Съгласие – 1862“. В 10.30 часа ще бъде тържественото издигане на националния флаг, последвано от празнично приветствие от кмета на града Георги Славов и отслужване на благодарствен молебен. Празничният 22 септември ще бъде Ден на отворени врати в Музея на бойната слава от 10.00 до 16.00 часа. \r\nЦеремония по повод 111 години от обявяването на Независимостта на България", "date": "2019.09.22", "title": "Легендарният цепелин L59 ще бъде представен в Музея на бойната слава в Ямбол"}
{"url": "http://www.focus-news.net/news/2019/09/22/2701215/zapochna-rabotnoto-poseshtenie-na-vitsepremiera-ekaterina-zaharieva-v-tsentralata-na-organizatsiyata-na-obedinenite-natsii.html", "text": "Заместник министър-председателят и министър на външните работи Екатерина Захариева пристигна на летище „Кенеди” в Ню Йорк. Това съобщиха от пресцентъра на  Министерството на външните работи . Тя ще участва в 74-тата сесия на Общото събрание на ООН.  \r\nПо-късно днес Екатерина Захариева ще отбележи Деня на независимостта заедно с българската общност в Ню Йорк на тържество в Генералното ни консулство. \r\nПрограмата на министъра, свързана с Общото събрание на ООН, започва на 23 септември с двустранни срещи, сред които с външния министър на Косово Баджет Пацоли, с министъра на външните работи на Оман Юсуф бин Алауи бин Абдулла, с външния министър на Индия Субрахманям Джайшанкар, както и с външния министър на Таджикистан Сироджиддин Мухриддин. \r\nЕкатерина Захариева ще разговаря и с две дами – външни министри от Африка. Тя ще се срещне с първата жена – външен министър на Судан г-жа Асма Абдулла. Външният ни министър ще разговаря и министъра на външните работи на Гана г-жа Шърли Айоркор Бочуей. Гана е една от най-важните страни в Западна Африка, динамично развиваща се и с добри икономически показатели през последните години.  \r\nНа 24 септември Екатерина Захариева ще се срещне и с външния министър на Бразилия Ернесто Енрике Фрага Араужо, а на 26 септември с външните министри на Коста Рика и на Киргизката република.  \r\nТази година Общият дебат на ОС на ООН, в чието откриване на 24 септември ще участва и министър Захариева, е под надслов „Мобилизиране на многостранните усилия за изкореняване на бедността, качествено образование, борба с климатичните промени и приобщаване“.  \r\nВ допълнение към Общия дебат лидерите имат възможност да участват и във форуми и срещи на високо равнище, посветени на борбата с климатичните промени, постигането на прогрес по целите за устойчиво развитие за мирен живот и просперитет на населението на света.  \r\nЕкатерина Захариева ще участва в Срещата на върха по климата на 23 септември, в Среща на високо равнище по ситуацията в Сирия, организирана от ЕС на 24 септември, в Конференция по чл.14 за ускоряване на влизането в сила на Договора за всеобхватна забрана на ядрените опити. Вицепремиерът и министър на външните работи ще открие и съпътстващо събитие под надслов „Преобразуване на грижите за деца: Изпълнение на ангажимента на Дневния ред на развитието 2030 - никой да не бъде изоставян“. Екатерина Захариева ще бъде направи изказване на събитие на високо равнище на Международния център „Низами Ганджави“ на тема “Нови предизвикателства пред Балканите и ново лидерство на ЕС“, ще се присъедини към събитието, посветено на „Алианс за мултилатерализъм“- инициатива на външните министри на Германия Хайко Маас и на Франция Жан-Ив льо Дриан. \r\nВ рамките на ОС на ООН вицепремиерът и външен министър на България ще участва и в среща на министрите на външните работи на България, Гърция, Румъния и Хърватия, (т.нар. формат Б4), в неформална среща на министрите на външните работи от страните участнички в Процеса за сътрудничество в Югоизточна Европа (ПСЮИЕ), в неформална среща на Съвета на министрите на външните работи на държавите-членки на Организацията за черноморско икономическо сътрудничество (ЧИС), в Трансатлантическа вечеря, чийто домакин е държавният секретар на САЩ Майк Помпео. Външният ни министър ще участва и в среща с лидери на еврейски организации, организирана в Постоянното представителство на България към ООН в Ню Йорк.", "date": "2019.09.22", "title": "Започна работното посещение на вицепремиера Екатерина Захариева в централата на Организацията на Обединените нации"}
{"url": "http://www.focus-news.net/news/2019/09/22/2701216/sport-naomi-osaka-specheli-turnira-v-rodniya-si-grad.html", "text": "Наоми Осака спечели четвърта титла в кариерата си и втора тази година, след като на финала в родния си град Осака победи Анастасия Павлюченкова с 6:2, 6:3. Поставената под номер едно в схемата японка зарадва сънародниците си след малко повече от час игра на на корта. \r\nОсака взе реванш от Павлюченкова за единствената им предишна среща. През 2017 рускинята надигра топ поставената на турнира в Хонконг. Така японката продължава да се бори за класиране на финалите на WTA в Шънджън, като се намира на седмо място в годишната ранглиста.", "date": "2019.09.22", "title": "Спорт: Наоми Осака спечели турнира в родния си град"}
{"url": "http://www.focus-news.net/news/2019/09/22/2701217/vavezhda-se-vremenna-organizatsiya-na-dvizhenieto-v-sofiya-za-provezhdane-na-initsiativata-studentski-grad-ran.html", "text": "Въвежда се временна организация на движението в София за провеждане на инициативата „Студентски град Рън”. Това съобщиха от пресцентъра на  Столична община .  \r\nОт 08.30 до 10.00 часа днес се забранява влизането на пътни превозни средства, както следва:  \r\n- ул. „Проф. Иван Странски” между ул. „Акад. Борис Стефанов” и ул. „Акад. Стефан Младенов”;  \r\n- ул. „Акад. Стефан Младенов” между ул. „Проф. Иван Странски” и ул. „8-ми декември”;  \r\n- ул. „Акад. Борис Стефанов” между ул. „8-ми декември” и ул. „Проф. Иван Странски”;  \r\n- ул. „8-ми декември” между ул. „Акад. Борис Стефанов” и ул. „Акад. Стефан Младенов”.  \r\nСтолична дирекция на вътрешните работи осигурява постове за контрол и регулиране на движението.  \r\nВременно се променят маршрутите на част от градския транспорт:  \r\n- от 08.30 до 10.00 часа частично се променят маршрутите на масовия градски транспорт, както следва:  \r\n- Автобусите 69, 70 и 123: от НСБАЛ по онкология по маршрутите до кръстовище ул. „Акад. Стефан Младенов”/ул. „Баку”, наляво по ул. „Баку”, надясно по ул. „Росарио” и наляво по ул. „8-ми декември” по маршрутите в обратна посока маршрутите не се променят  \r\n- Автобус 94 (в посока Студентски град): от СУ „Св. Климент Охридски” по маршрута до кръстовище ул. „Акад. Стефан Младенов”/ул. „Баку”, наляво по ул. „Баку”, надясно по ул. „Росарио”, наляво по ул. „8-ми декември”, наляво по бул. „Св. Климент Охридски”, наляво по бул. „Д-р Г. М. Димитров” и надясно по ул. „Никола Габровски” и по маршрута до СУ „Св. Климент Охридски” (еднопосочен маршрут)  \r\n- Автобус 102 (в посока Студентски град): от ж.к. „Овча купел” по маршрута до кръстовище бул. „Д-р Г. М. Димитров” и ул. „Симеоновско шосе”, надясно по ул. „Симеоновско шосе”, ул. „Симеоновско шосе” и направо по ул. „Стоян Михайловски” по маршрута (еднопосочен маршрут)  \r\n- Автобус 280 (в посока Студентски град) : от СУ „Св. Климент Охридски” по маршрута до кръстовище ул. „8-ми декември” и ул. „Росарио”, надясно по ул. „Росарио”, наляво по ул. „Баку”, надясно по ул. „Акад. Стефан Младенов”, надясно по бул. „Д-р Г. М. Димитров” и по маршрута до СУ „Св. Климент Охридски” (еднопосочен маршрут)  \r\n- Автобус 413 (в посока Технополис Младост 4): от централна гара по маршрута до кръстовище ул. „Акад. Стефан Младенов” и ул. „Баку”, наляво по ул. „Баку”, надясно по ул. „Росарио” и наляво по ул. „8-ми декември” по маршрута двупосочно.  \r\nРазкриват се временни спирки:  \r\n- двупосочна на ул. „Росарио” на 50.00 метра от ул. „8-ми декември”;  \r\n- двупосочна на ул. „Росарио” пред бл.4а на Техническия университет;  \r\n- двупосочна на ул. „Баку” преди ул. „Никола Габровски”.", "date": "2019.09.22", "title": "Въвежда се временна организация на движението в София за провеждане на инициативата „Студентски град Рън”"}
{"url": "http://www.focus-news.net/news/2019/09/22/2701211/hasan-rouhani-chuzhdestrannite-sili-uvelichavat-nesigurnostta-v-persiyskiya-zaliv.html", "text": "Президентът на Иран Хасан Роухани заяви в неделя, че присъствието на чуждестранни сили създава „несигурност“ в Персийския залив, след като САЩ решиха да изпратят военни подкрепления на Саудитска Арабия, предава  AFP . \r\n„Чуждестранните сили могат да създадат проблеми и несигурност  за нашия народ и за нашия регион“, заяви Роухани по време на военен парад, като добави, че Иран ще представи в ООН план за мир и регионално сътрудничество. \r\n \r\nПревод и редакция:", "date": "2019.09.22", "title": "Хасан Роухани: Чуждестранните сили увеличават несигурността в Персийския залив"}
{"url": "http://www.focus-news.net/news/2019/09/22/2701214/kmetat-na-sofiya-yordanka-fandakova-zastavam-pred-horata-s-gotovi-proekti-za-razvitie-na-sofiya-zad-koito-stoi-mnogo-rabota-i-yasni-iztochnitsi-na-finansirane.html", "text": "Заставам пред хората с готови проекти за развитие на София, зад които стои много работа и ясни източници на финансиране. Това каза кметът на София Йорданка Фандъкова в сутрешния блок на  Нова телевизия . По думите ѝ днес София ще отдаде дължимото на хората, които са постигнали Независимостта. От 11.00 часа на пл. „Александър Първи“ ще се проведат честванията по повод 111 години от обявяването на Независимостта.  \r\n„Аз дойдох с два автобуса на градския транспорт. Днес движението е по-спокойно. Историческият център е затворен. За пореден път София се включва в инициативата Ден без автомобили. Целта е да обърнем внимание на алтернативите за движение – за това, че можем да оставим автомобилите и да използваме градски транспорт. Автобусите са нови, удобни и достъпни. Миналата година сменихме автобусите на линия 84 с газови от най-висок екологичен клас. Подменихме 90% от автобусите в движение. Това е реалната стъпка към по-чистата околна среда“, посочи тя. \r\n„С премиера Бойко Борисов водим разговори, обсъждаме и взимаме решения. Говорим за ситуацията, за това, което сме постигнали и за възможностите за развитие на града. Моите условия като кандидат за кмет на София винаги са свързани с проектите за развитието на града. Никога средствата не идват даром. Трябва много да се работи, да се подготвят проекти и да се защитават и г-н Борисов отлично знае това“, добави Фандъкова. \r\n„Опитът винаги е полезен, както положителният, така и пропуските стига да си взимаме поука и да знам как да коригираме работата си. За 10 години винаги се допускат грешки. Хората не очакват оправдания, а очакват да дадем решенията и да поправяме тези грешки и да вървим напред. Заставам пред хората с готови проекти, зад които стои много работа и ясни източници на финансиране“, добави Фандъкова.  \r\n„Реконструкцията на ул. „Граф Игнатиев“ беше абсолютно необходима. Хората помнят как изглеждаше улицата. Днес трамвая се движи по-тихо в нормите на шума. Плочките преди бяха разбити. Беше ми неудобно, като минавах по тази улица. Направихме няколко грешки. Изпълнителите поеха ангажимент да изпълнят проекта 2 пъти по-бързо от предвиденото в проекта. Обявихме го така, хората имаха очаквания, но стана ясно, че това не е възможно. Подменяха се водопроводи и това създаде проблеми. Днес улицата изглежда по друг начин. Създадоха се неудобства, но днес има резултат“, каза още кметът. \r\nПо думите ѝ освен грешките, има и сериозни резултати в промяната на града в последните 10 години. „Градският транспорт беше сред приоритетите и всички усилия дадоха резултат и продължаваме да работи в тази посока“, допълни тя.", "date": "2019.09.22", "title": "Кметът на София Йорданка Фандъкова:  Заставам пред хората с готови проекти за развитие на София, зад които стои много работа и ясни източници на финансиране"}
{"url": "http://www.focus-news.net/news/2019/09/22/2701212/obshtina-kyustendil-organizira-praznichna-programa-po-povod-111-godini-ot-obyavyavaneto-na-nezavisimostta-na-balgariya.html", "text": "Община Кюстендил организира празнична програма по повод 111 години от обявяването на Независимостта на България. Това съобщи за  Радио „Фокус” – Кюстендил  Дима Укалска, началник на отдел „Култура и духовно развитие” към Община Кюстендил. Отбелязването на годишнината ще се състои от 11.00 часа на Арката на площад „Велбъжд”. Предвидено е издигане на националното знаме на Република България, както и празнично слово. Ще бъдат поднесени венци и цветя на паметника „Булаир”. Жителите и гостите на Кюстендил ще имат възможност да присъстват и на празничен концерт с участието на Вокална формация „Неразделни” и квартет „Хармониум”. \r\nВенцеслав ИЛЧЕВ", "date": "2019.09.22", "title": "Община Кюстендил организира празнична програма по повод 111 години от обявяването на Независимостта на България"}
{"url": "http://www.focus-news.net/news/2019/09/22/2701219/pss-mnogo-dobri-sa-usloviyata-za-turizam-v-planinite.html", "text": "Много добри са условията за туризъм в планината. Това съобщиха за  Агенция „Фокус“  от  Планинска спасителна служба (ПСС)  към Българския червен кръст. Температурите са между 3 и 5 градуса. Има слаб вятър в района на Централен балкан по билото на планината. На Витоша работят кабинковият лифт и седалков лифт „Лале“. На Пампорово 1,2 и 4 линия. На Банско работи кабинковият лифт. На Боровец работи същи кабинковият лифт и седалкова линия „Ситняково експрес“. Няма регистрирани инциденти през изминалото денонощие.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470.", "date": "2019.09.22", "title": "ПСС: Много добри са условията за туризъм в планините"}
{"url": "http://www.focus-news.net/news/2019/09/22/2701189/begacheskiyat-festival-burgas-ran-2019-shte-bade-otkrit-do-panteona-v-morskata-gradina-v-burgas.html", "text": "Бегаческият фестивал „Бургас Рън 2019“ ще има своето второ издание в рамките на седмицата на мобилността, организирана от Общината и Областния информационен център. Той ще се проведе в часовете от 10.00 до 21.00 часа. Това съобщиха от  пресцентъра на Община Бургас . Денят е специален, защото е национален празник на България, но на тази дата се отбелязва и Европейският ден без автомобили.  \r\n„Бургас Рън“ се радва на голяма популярност и се очаква стотици хора на всякаква възраст да се включат във второто му издание. При старт/финала до Пантеона в Морската градина Областен информационен център – Бургас ще организира подходящи за децата забавления.", "date": "2019.09.22", "title": "Бегаческият фестивал „Бургас Рън 2019“ ще бъде открит до Пантеона в Морската градина в Бургас"}
{"url": "http://www.focus-news.net/news/2019/09/22/2701222/belogradchishkiyat-episkop-polikarp-oglavi-arhiereyska-sv-liturgiya-v-ruskiya-hram-sv-nikolay-mirlikiyski-chudotvorets-v-sofiya.html", "text": "На 21 септември Негово Преосвещенство Белоградчишкият епископ Поликарп, викарий на Софийския митрополит, отпразнува своя рожден ден, предаде репортер на  Агенция „Фокус“ . На този ден, когато Руската православна църква - Московска патриаршия чества Рождеството на Пресвета Богородица, с благословението на Негово Светейшество митрополит Софийски и патриарх Български Неофит, Архиерейска света Литургия в подворието на Московския и на цяла Русия патриарх храм „Св. Николай Мирликийски Чудотворец“ (Руската църква), оглави Негово Преосвещенство Белоградчишкият епископ Поликарп, викарий на Софийския митрополит. В съслужение с него бяха Негово високопреподобие архимандрит Васиан, предстоятел на храма, Негово високопреподобие архимандрит Евтимий, свещеник Димитър Тухчиев, свещеник Костадин Тренев, протодякон Иван Петков и дякон Лука Китин. \r\nСлед края на светата Литургия предстоятелят на храма архимандрит Васиан от името на църковното настоятелство и всички присъстващи поздрави Негово Преосвещенство епископ Поликарп за празника и за неговия рожден ден, като му подари икона на св. Серафим Чудотворец. Епископ Поликарп от своя страна поздрави архимандрит Васиан и черкуващите се  от името на Светейшия Български патриарх Неофит.  \r\nНикола ПЕТКОВ", "date": "2019.09.22", "title": "Белоградчишкият епископ Поликарп оглави Архиерейска св. Литургия в руския храм „Св. Николай Мирликийски Чудотворец“ в София"}
{"url": "http://www.focus-news.net/news/2019/09/22/2701213/obshtina-haskovo-organizira-tarzhestveno-chestvane-po-povod-111-godini-ot-obyavyavane-na-nezavisimostta-na-balgariya.html", "text": "По повод тържествено честване на 111 години от обявяване на Независимостта на България Община Хасково организира тържествен ритуал по полагане на венци и цветя пред паметника на Незнайния воин на пл. „Свобода“ от 11.00 часа. Това съобщиха от пресцентъра на  Общината . Празничната програма ще продължи на сцената на пл. „Свобода“ с концерт на Народен оркестър - Хасково с диригент Димчо Йорданов и Представителен фолклорен танцов ансамбъл „Хасково” с художествен ръководител Ана Димитрова.  \r\nПоканени са всички граждани, политически партии и обществени организации.", "date": "2019.09.22", "title": "Община Хасково организира тържествено честване по повод 111 години от обявяване на Независимостта на България"}
{"url": "http://www.focus-news.net/news/2019/09/22/2701218/fokus-makedoniya-edi-rama-otmeni-patuvaneto-si-za-obshtoto-sabranie-na-oon-zaradi-zemetresenieto-v-albaniya.html", "text": "Министър-председателят на Албания Еди Рама отмени пътуване до Ню Йорк за Общото събрание на ООН и се завърна от Франкфурт на Майн в родината си поради ситуацията, създадена след силно земетресение, което удари страната в следобедните часове на събота, съобщава електронното издание на македонския  „Фокус“ . \r\nМинистерството на отбраната в Тирана, позовавайки се на Института за енергетиката, водите и околна среда, заяви, че земетресението е било с магнитуд от 5,8 по скалата на Рихтер с епицентър на 30 километра от Драч, край остров Родон. \r\nМедиите съобщават за между 40 и 70 пострадали.  \r\nМеждувременно държавната полиция е на крака, за да регулира движението и да окаже помощ на нуждаещите се граждани. Властите призоваха гражданите да използват безплатния телефон  112 за всички проблеми, с които се сблъскват в резултат на земетресението. \r\n \r\n Тереза Герова", "date": "2019.09.22", "title": "„Фокус“ (Македония): Еди Рама отмени пътуването си за Общото събрание на ООН заради земетресението в Албания"}
{"url": "http://www.focus-news.net/news/2019/09/22/2701221/afp-iran-shte-predstavi-v-oon-plan-za-garantirane-na-sigurnostta-v-persiyskiya-zaliv.html", "text": "Техеран ще представи в ООН план за сътрудничество за гарантиране на сигурността в Персийския залив, в Ормузкия проток и Оманския залив, съобщава  AFP , като се позовава на реч на иранския президент Хасан Рухани на военен парад в столицата на близкоизточната република. \r\nИранският президент отбеляза също, че присъствието на чуждестранни войски в Персийския залив повишава „несигурността\" в региона, след като САЩ обявиха решението си за изпращане на допълнителен контингент в Близкия изток. \r\nАмериканският министър на отбраната Марк Еспер и генерал Джоузеф Дънфорд съобщиха в петък, че Вашингтон изпраща допълнителен военен контингент и техника за противовъздушна отбрана в Близкия изток поради влошаващата се ситуация в региона след нападението срещу петролни съоръжения в Саудитска Арабия. \r\n \r\n Тереза Герова", "date": "2019.09.22", "title": "AFP: Иран ще представи в ООН план за гарантиране на сигурността в Персийския залив"}
{"url": "http://www.focus-news.net/news/2019/09/22/2701224/daily-mail-v-indiya-se-rodi-momiche-s-chetiri-kraka-i-tri-ratse.html", "text": "В индийския щат Раджастан жена роди момиченце с четири крака и три ръце, пише британският вестник  Daily Mail . \r\nМомичето има абсолютно здрав брат близнак, подчертава изданието. \r\nСпоред лекарите жената е трябвало да роди тризнаци, но два от плодовете са се сраснали. Тъй като майката никога не е правила ултразвукове изследване по време на бременността, никой не е знаел за проблема. \r\nМомичето ще бъде транспортирано в по-модерна болница в Джайпур за лечение. Лекарите вярват, че тя ще може да води нормален живот след отстраняване на излишните крайници. \r\n \r\n Тереза Герова", "date": "2019.09.22", "title": "Daily Mail: В Индия се роди момиче с четири крака и три ръце"}
{"url": "http://www.focus-news.net/news/2019/09/22/2701225/mladezhi-ot-balgarskiya-cherven-krast-vav-varna-se-vklyuchvat-v-initsiativata-evropeyski-den-bez-avtomobili.html", "text": "Доброволци от Младежката организация на Българския червен кръст във Варна ще се включат в инициативата по повод Европейския ден без автомобили. Това каза в интервю за  Радио „Фокус“ – Варна  Милена Сиракова от областното ръководство на Червенокръстката организация. „След лятната ваканция, младежите доброволци отново са в своя активен работен период. Започнаха редовните им срещи, както и редовните тренировки по оказване на първа помощ на Младежкия авариен екип“, обясни тя. Първата по-голяма кампания, в която ще се включат младежите ще се проведе тази неделя, на 22 септември. Представителите на организацията ще проведат демонстрация за оказване на първа долекарска помощ на пострадали при различни инциденти. Инициативите „Върви с нас“ и „С велосипед из Варна“ канят за участие всички привърженици на безмоторното придвижване в градски условия по повод Европейския ден без автомобили, който по традиция се отбелязва на 22 септември. За събитието „С велосипед из Варна“ от 10.00 до 13.00 часа затворени за МПС ще бъдат булевардите „Мария Луиза“ и „Осми Приморски полк“ (от катедралата „Св. Успение Богородично“ до Младежкия дом). \r\nДиана СТОЕВА", "date": "2019.09.22", "title": "Младежи от Българския червен кръст във Варна се включват в инициативата Европейски ден без автомобили"}
{"url": "http://www.focus-news.net/news/2019/09/22/2701226/d-r-liliya-sokolova-umbal-sveti-ivan-rilski-pri-pochti-vsichki-patsienti-s-hronichnata-mieloidna-levkemiya-se-nablyudava-ugolemen-dalak.html", "text": "При почти всички пациенти с хроничната миелоидна левкемия се наблюдава уголемен далак. Това каза д-р Лилия Соколова от УМБАЛ „Свети Иван Рилски“ в интервю за  Агенция „Фокус“  по повод Световният ден за борба с левкемията. „Хроничната миелоидна левкемия е злокачествено заболяване на костния мозък, което се характеризира с повишена пролиферация на клетките от гранулоцитната редица – белите кръвни клетки. Те започват да разрастват в костния мозък, излизат в периферната кръв, но се натрупват и в органи извън костния мозък – далак, черен дроб и лимфни възли. Това е едно от малкото злокачествени заболявания, които се дължат на една специфична мутация, която се открива при над 95% от случаите“, обясни тя. По думите ѝ диагностиката започва с пълна кръвна картина – наблюдават се завишени левкоцити, могат да се наблюдават и завишени тромбоцити, както и неутрофили и моноцити. „Тези отклонения в кръвната картина ни кара да следваме следващите стъпки. Те са диференциална кръвна картина, костно-мозъчно изследване, цитогенетичен анализ, молекулярно-биологично изследване и образни изследвания, като ехографски изследвания, тъй като при почти всички пациенти с хроничната миелоидна левкемия се наблюдава уголемен далак“, посочи д-р Соколова. Тя поясни, че датата за световния ден за борба с левкемията не е избран случайно. „В клетките на хроничната миелоидна левкемия част от една хромозома, която е номер 9, се заменя с част от друга, която е номер 22 и по този начин се образува т.нар. филаделфийска хромозома. Вследствие на тази транслокация се образува един ген, който се намира в хромозома 9 и се пренася в друг ген в хромозома 22. При сливането на тези два гена се образува един аномален ген, който започва да кодира образуването на ензим, който е с доста повишена активност и това е причината за неконтролируемото разрастване на белите кръвни клетки“, отбеляза тя.  \r\nЗорница КОСТАДИНОВА", "date": "2019.09.22", "title": "Д-р Лилия Соколова, УМБАЛ „Свети Иван Рилски“: При почти всички пациенти с хроничната миелоидна левкемия се наблюдава уголемен далак"}
{"url": "http://www.focus-news.net/news/2019/09/22/2701228/api-na-23-septemvri-ot-1400-chasa-do-2000-chasa-se-spira-dvizhenieto-na-kamionite-nad-12-t-po-avtomagistralite.html", "text": "На 23 септември от 14.00 ч. до 20.00 ч. се спира движението на камионите над 12 тона по автомагистралите и най-натоваренитe пътища. Това съобщиха от пресцентъра на  Агенция „Пътна инфраструктура“ . Целта е повишаване на безопасността и увеличаване на пропускателната способност на инфраструктурата в края на почивните дни. Във връзка с очаквания интензивен трафик Агенция „Пътна инфраструктура“ апелира шофьорите да карат разумно и със съобразена скорост, да спазват правилата за движение и да не използват аварийните ленти по автомагистралните участъци за по-бързо придвижване. Рисковото и емоционално шофиране не гарантира по-кратко пътуване, но застрашава живота и здравето на всички останали, които спазват правилата. \r\nСъвместната заповед за спиране на движението на камионите над 12 тона е на АПИ, ГД „Национална полиция“ и ИА „Автомобилна администрация“. Тя предвижда ограничаване на движението по следните участъци от републиканската мрежа: \r\n- автомагистралите; \r\n- път I-1 с. Ребърково - Ботевград, като движението се пренасочва по път  \r\nII-16 Ребърково - Своге - Софийски околоврестън път в посока София; \r\n- път I-1 - от Благоевград до ГКПП „Кулата“; \r\n- път I-4 п. в. „Коритна“ - Велико Търново - Шумен; \r\n- път I-5 Русе - Велико Търново; \r\n- път I-8 ГКПП „Калотина“ - София; \r\n- път I-9 Варна - Бургас; \r\n- път II-18 Околовръстен път на град София; \r\n- път II-99 Бургас - Царево. \r\nЗабраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR). \r\nОт 10.00 часа на 23 септември в участъка от АМ „Струма“ край Дупница ще има две ленти за движение за леките автомобили и ППС до 12 т в посока София и една за Кулата. \r\nПревозните средства над 12 т, включително и автобусите, пътуващи към Кулата се отбиват от АМ „Струма“ при пътен възел „Долна Диканя“, ще преминават по път I-1/Е-79 и при пътен възел „Бобошево“ ще продължават по АМ „Струма“. За пътуващите към София отбиването по път Е-79 ще става при пътен възел „Бобошево“, а качването на магистралата ще бъде при пътен възел „Дупница Север“. \r\nЗа ППС над 12 т се забранява движението по пътната връзка от път Е-79 към АМ „Струма“, при пътен възел „Дупница Север“ при км 51+236 и по пътните връзки от път ІІ-62 Дупница-Кюстендил към АМ „Струма“ на пътен възел  „Дупница Юг“ по направленията: Кюстендил – Благоевград, Кюстендил – София, Дупница – Благоевград и Дупница – София. \r\nНа АМ „Хемус“ продължават ремонтно-възставителните работи на съоръженията при 19-ти км /виадукт „Потоп“/ и при 36-ти км /виадукт „Коренишки дол“/, както и на тръбата за София на тунел „Витиня“. На мостовите съоръжения, които не са обновявани от построяването им през 80-те години, се извършва ремонт на пътната част и стълбовете. За улеснение на пътуващите в отсечките с ремонт на автомагистралата има две ленти за пътуващите за София и една за Варна. В пиковите часове, когато много хора тръгват на път, е възможно по-бавно предвижване от интензивния трафик, но строителните дейности трябва да се извършат, за да се кара по съоръженията безопасно и удобно. Алтернативен маршрут на АМ „Хемус“ в посока Монтана и Видин е проходът „Петрохан“ и Искърското дефиле, а в посока Варна - път I-1 София - Ботевград. \r\nЗа улеснение на трафика през Владая и повишаване на пътната безопасност на 23 септември ще има две ленти за влизащите в София по път I-1 (Е-79). По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Струма“. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища. \r\nКарта с временната организация на движението по участъците от републиканската пътна мрежа в празничните дни през 2019 г. е достъпна  .", "date": "2019.09.22", "title": "АПИ: На 23 септември от 14.00 часа до 20.00 часа се спира движението на камионите над 12 т по автомагистралите"}
{"url": "http://www.focus-news.net/news/2019/09/22/2701223/kmetat-na-sofiya-yordanka-fandakova-na-mestnite-izbori-shte-tarsya-podkrepa-ot-vsichki-hora-koito-iskat-promyanata-i-razvitieto-na-grada-da-prodalzhat-i-to-s-oshte-po-barzi-tempove.html", "text": "На местните избори ще търся подкрепа от всички хора, които искат промяната и развитието на града да продължат и то с още по-бързи темпове. Това каза кметът на София Йорданка Фандъкова в сутрешния блок на  Нова телевизия . „ГЕРБ е в кондиция и това показаха и резултатите последните избори за Европейски парламент. Основният опонент в тази кампания, която все още не е започнала, но има ясни индикации за това, е популизмът и лъжите манипулациите. В последните седмици г-жа Мая Манолова, може би заради недостатъчна компетентност, има твърдения, които не са верни. Говореше се за обявяването на процедури, които се обявяват само заради изборите. Процедури за важни дейности за града“, посочи тя. По думите ѝ за един град най-важната дейност е свързана с чистотата и почистването. „Доста сериозно е подобрението в тази насока, но разбира се, че има и проблеми, За това има изисквания за повече техника, машинно метене и миене и заложените по-сериозни санкции, както и изискванията за най-високия стандарт на автомобилите. Чух, че тази поръчка е обявена, за да приключи преди изборите. Това не е вярно. Тя ще приключи след изборите. Това трябва ясно да се каже. Всички процедури, за които говори г-жа Манолова, приключват след изборите. Чух, че на 9 септември са отворени ценови оферти. Това не е вярно. Това беше срокът за подаване на документи, а офертите ще бъдат отворени най-рано през ноември. По никакъв начин няма да позволя да се подложи на риск градът както по отношение на чистотата, така и по отношение на процедури за закупуване на нови превозни средства“, добави Фандъкова.  \r\nСпоред нея има твърдения, които целят манипулиране на хората и спиране на развитието на града.  \r\n„С огромни усилия лично аз защитавах това в ОП „Околна среда“ да има мярка за чисти превозни средства и автобуси. Това се случи това лято. Лично съм говорила и с еврокомисарите и с министъра на екологията и няма как сега ние да полагаме на риск възможността София да има 82 електробуса, 30 нови тролея и 25 трамвая. \r\nМерките за справянето с трафика са много конкретни и една от тях е строителството на метрото. Когато започнахме работа преди 10 години, метрото беше 9.5 км. Вече построихме 30 нови км и сега строим 12 км. Това намалява трафика с 20% в районите, в които метрото преминава. 80% от околовръстния път, който облекчава трафика на града, е изпълнен през тези 10 години. До седмици очаквам да започне разширението на Южната дъга от АМ „Тракия“ до жк. „Младост“. Това са конкретни проекти и решения“, заяви кметът.  \r\n„Има теми, с които никога не трябва да се прави пиар. Работя с организации на хора с различни проблеми и познавам много от тях много преди да дойна в Столична община. По темата за проблемите и трудностите за придвижване трябва да се работи. Започнахме строителство на асансьори в старите станции на метрото, в които такива нямаше, но и на подлези. Всички обекти, които изграждаме, са със скосени тротоари и възможности за достъпност. В много училища направихме асансьори. Всички нови сгради имат такива. Преди да дойда имаше 3 училища с достъпност“, посочи тя.  \r\n„Много ясни са политическите сили, които стоят зад мен за местните избори. Аз съм кандидат на ГЕРБ с коалиция със СДС. Ще търся подкрепа от всички хора, които искат промяната и развитието на града да продължат и то с още по-бързи темпове“, допълни тя.", "date": "2019.09.22", "title": "Кметът на София Йорданка Фандъкова: На местните избори ще търся подкрепа от всички хора, които искат промяната и развитието на града да продължат и то с още по-бързи темпове"}
{"url": "http://www.focus-news.net/news/2019/09/22/2701231/tsvetan-tsolov-tsgm-kulminatsiyata-na-evropeyska-sedmitsa-na-mobilnostta-e-na-22-septemvri-obyaven-ot-evropeyskata-komisiya-za-den-bez-avtomobili.html", "text": "Кулминацията на Европейска седмица на мобилността е на 22 септември, обявен от Европейската комисия за Ден без автомобили. Това каза в интервю за  Агенция „Фокус“  Цветан Цолов от Центъра за градска мобилност. „На този ден е и финалът на кампанията, като през деня част от центъра на София ще е затворен за автомобили. Ще има различни информационни събития, тестово каране на електрически тротинетки и велосипеди, еко-работилници, работилници  на открито за поправка на велосипеди и тротинетки, томболи, демонстрации на енергийно-ефективни електрически автобуси, исторически разходки, архитектурни турове“, каза той. Цолов допълни, че Европейската седмица на мобилността е кампания за устойчива градска мобилност, която се провежда ежегодно от 16 до 22 септември с подкрепата на Европейската комисия. „Основната цел на кампанията е да промотира устойчивите видове на придвижване в градска среда, в това число ходене пеша, придвижване с велосипед и с градски транспорт“, каза още той. \r\nТеодора ПАТРОНОВА \r\n \r\n Пълния текст на интервюто четете по-късно в „Мнение”", "date": "2019.09.22", "title": "Цветан Цолов, ЦГМ: Кулминацията на Европейска седмица на мобилността е на 22 септември, обявен от Европейската комисия за Ден без автомобили"}
{"url": "http://www.focus-news.net/news/2019/09/22/2701229/sport-posledniyat-den-na-laver-cup-zapochva-s-fedal.html", "text": "Последният ден на турнира Laver Cup започва с мач на двойки, в който Рафаел Надал ще си партнира с Роджър Федерер.  \r\nОтбор „Федал“ ще играе срещу Джак Сок и Джон Иснър от отбор „Свят“. Мачът започва в 13:00 часа и открива финалния ден от надпреварата, в която към момента европейците водят със 7:5. \r\nПо-късно през деня Надал, за който се твърди, че е пристигнал в Женева с травма на китката, ще играе и срещу Ник Кириос. След това предстоят срещите между Федерер и Иснър и Александър Зверев и Милош Раонич.", "date": "2019.09.22", "title": "Спорт: Последният ден на Laver Cup започва с „Федал“"}
{"url": "http://www.focus-news.net/news/2019/09/22/2701227/lokalno-makedoniya-predvaritelni-danni-za-shtetite-ot-zemetreseniyata-v-albaniya-68-postradali-109-zasegnati-kashti-i-sedem-ruhnali-domove.html", "text": "Министърът на отбраната на Албания Олта Джачка представи предварителен доклад за последствията от две силни земетресения, които удариха вчера следобедните часове на събота, съобщава македонското електронно издание  „Локално“ , като уточнява, че пресконференцията е дадена късно снощи.  \r\n„Според първоначалната официална информация, въпреки че данните се актуализират минута по минута, докато екипите проверяват ситуацията на терен, до момента има 68 докладвани пострадали, но във всички случаи става въпрос за леки наранявания. Най-важното е, че нямаме загуба на човешки животи“, подчерта Джачка. \r\nСпоред думите й повечето материални щети са нанесени на къщи и жилищни сгради, предимно в Драч и Тирана. \r\n„Досега са докладвани основно щети по стените и други повреди в 46 къщи и три жилищни сгради в Тирана, 42 домове, основно стари сгради и 4 жилищни сгради в Драч, 7 къщи в Либражд, три сгради в община Клос-Пешкопия са повредени и една къща е рухнала, от една до четири къщи, повредени в Берат, Фиер и Лежа. Щети има и на няколко превозни средства, върху които е паднал материал от сгради. Потвърди се, че земетресението не е причинило никакви щети на петролните съоръжения“, допълни министърът.  \r\nТя посочи, че министерствата на отбраната, вътрешните работи и здравеопазването са напълно готови да окажат помощ на гражданите и да се погрижат за тяхното имущество и сигурност. Джачка информира, че за всички граждани, чиито домове са повредени и животозастрашаващи, общинските власти подготвят специални центрове, в които да бъдат настанени. \r\nМинистерството на инфраструктурата и енергетиката информира, че не са регистрирани сериозни щети по пътищата и мостовете. В Драч е било прекъснато електрозахранването, но проблемът е преодолян и подаването на ток е възстановено в цялата страна. \r\nПървото земетресение с магнитуд 5,8 по скалата на Рихтер бе регистрирано на 30 километра северно от Драч в 16:04 часа местно време (17:04 часа българско време) и е най-силното от 15 април 1979 г. То е усетено във всички части на Албания и в съседните страни. \r\nВторото земетресение е регистрирано десет минути по-късно с магнитуд 5,6 по скалата на Рихтер. Шест часа по-късно са регистрирани 12 тремора с по-малка интензивност. \r\nВ събота в Драч пристигна президентът Илир Мета, който след среща с кмета Роланд Насто, апелира към гражданите да запазят спокойствие, призова за пълна координация на структурите и добави, че трябва да се вземат предвид предупрежденията от съответните структури, за да се избегне всякаква опасност. \r\nПремиерът Еди Рама отложи пътуването си до Ню Йорк на Общото събрание на ООН и се завърна в Тирана. \r\nЛидерът на опозиционната Демократическа партия Лулзим Баша, като пожела бързо възстановяване, той написа във „Фейсбук“:„Ще преодолеем тази неприятна ситуация“. \r\nКосово и Италия предложиха помощ за преодоляване на ситуацията. \r\n„С тревога научих новината за земетресението, което удари Албания. Разговарях по телефона с президента Илир Мета и с премиера Еди Рама и предложих нашата помощ за преодоляване на ситуацията. Помолих командира на Косовските сили за сигурност Рахман Рама да бъде в готовност. Пожелавам на ранените бързо възстановяване“, написа държавният глава на най-младата държава на Балканите Хашим Тачи в социалната мрежа „Фейсбук“.  \r\nИталианският премиер Джузепе Конте в телефонен разговор с Рама изрази пълната солидарност и готовност на страната му да помогне на Албания за преодоляване на последствията от земетресенията. \r\n \r\n Тереза Герова", "date": "2019.09.22", "title": "„Локално“ (Македония): Предварителни данни за щетите от земетресенията в Албания: 68 пострадали, 109 засегнати къщи и седем рухнали домове"}
{"url": "http://www.focus-news.net/news/2019/09/22/2701235/tass-shoygu-ne-izklyuchi-otmyana-na-zadalzhitelnata-sluzhba-v-ruskata-armiya.html", "text": "Задължителната служба в руските въоръжени сили може да бъде отменена. Това съобщи министърът на отбраната на Русия Сергей Шойгу в интервю пред вестник „Московский комсомолец“, публикувано в неделя, предава  ТАСС . \r\n„По принцип, това е възможно“, заяви министърът в отговор на съответстващ въпрос. \r\nВ същото време той отбеляза, че не смята такова решение за правилно. „Абсолютно съм убеден, че трябва да имаме някакво количество военнослужещи по призив при всички случаи“, отбеляза той. \r\nШойху поясни, че освен действащите военнослужещи-професионалисти, трябва да има и мобилизационен резерв от гражданите, за сметка на който в случай на заплаха от избухване на война могат бързо да се засилят Въоръжените сили. \r\nОсвен това, добави министърът, хората, които са преминали военна служба, имат чувство, че участват в защитата на своята страна. „А ако армията започне да се възприема изключително като един от начините да се заработят добри пари, тя със сигурност няма да бъде това морално ядро“, обясни той. \r\n \r\nПревод и редакция:", "date": "2019.09.22", "title": "ТАСС: Шойгу не изключи отмяна на задължителната служба в руската армия"}
{"url": "http://www.focus-news.net/news/2019/09/22/2701220/zabraneno-e-postavyaneto-na-sergii-v-tsentara-na-veliko-tarnovo-v-denya-na-nezavisimostta.html", "text": "В Деня на независимостта на България в центъра на Велико Търново е забранено разполагането на сергии, маси и други преместваеми обекти за търговски и обслужващи дейности. Това съобщиха от пресцентъра на  Общината . В това перо влизат продажба на промишлени и хранителни стоки, извършване на промоции и провеждане на рекламни кампании.  \r\nРестрикцията е въведена със заповед на кмета на Общината Даниел Панов и се отнася за цялото протежение на улиците „Васил Левски“, „Независимост“, „Христо Ботев“ и площад „Майка България“. \r\nДопуска се само едно изключение - разрешено ще бъде поставянето на преместваеми обекти за временна търговия – продажба на български национални знамена и балони. \r\nЗа изпълнението на заповедта ще следят длъжностни лица от Община Велико Търново и служители на Районното управление на полицията в Старата столица. \r\nВъв връзка с програмата за отбелязване на Независимостта затворени за движение ще бъдат няколко улици в града. От 8.30 часа до 13.30 часа ще бъде ограничен трафикът по улиците „Св. Климент Охридски“, „Никола Пиколо“, „Иван Вазов“, „Стефан Стамболов“, „Независимост“, „Васил Левски“, включително и площад „Цар Асен I“. След 13.00 часа трафикът в старата част ще бъде пуснат, но главната улица „Васил Левски“ ще остане затворена до 19.00 часа. След 18.00 часа площадът пред крепостта „Царевец“ отново ще бъде ограничен за движение заради вечерната част от празничната програма. Движението ще бъде пуснато след 21.30 часа. \r\nПромяна в организацията на трафика ще има и на 23 септември. Шоу-спектакълът на военните оркестри пред крепостта „Царевец“ налага затваряне на движението през площада за времето от 9.30 до 12.30 часа.", "date": "2019.09.22", "title": "Забранено е поставянето на сергии в центъра на Велико Търново в Деня на независимостта"}
{"url": "http://www.focus-news.net/news/2019/09/22/2701236/mezhdunarodniyat-sabor-kraishte-shte-se-provede-kray-selo-bobeshino.html", "text": "Международният събор „Краище” ще се проведе край село Бобешино. Това съобщи  Радио „Фокус” – Кюстендил  Дима Укалска, началник на отдел „Култура и духовно развитие” към Община Кюстендил. Откриването на традиционния събор е от 12.00 часа. Съорганизатор на проявата е сръбската община Босилеград. За поредна година в двора на църквата „Св. Йоан Кръстител”, разположена непосредствено до граничната бразда, ще бъдат издигнати националните знамена на България и Сърбия. В програмата участие ще вземат фолклорни състави от двете общини. \r\nВенцеслав ИЛЧЕВ", "date": "2019.09.22", "title": "Международният събор „Краище” ще се проведе край село Бобешино"}
{"url": "http://www.focus-news.net/news/2019/09/22/2701237/gen-andrey-botsev-nachalnik-na-otbranata-optimist-sam-che-pehotata-shte-se-sdobie-s-nova-boyna-mashina.html", "text": "Оптимист съм, че пехотата ще се сдобие с нова бойна машина в началото на следващата година. Това каза в интервю за празничното издание на предаването  „За честта и славата на България“  на  Радио „Фокус“  началникът на отбраната ген. Андрей Боцев. “Процедурата върни. Трябваше до октомври да се подадат офертите от поканените фирми, но срокът беше удължен с 30 дни, за да могат да се подобрят офертите. През октомври предстои и пресконференция, на която ще получим запитване от фирмите и ще отговорим на въпросите им, за да могат до ноември за подготвят официалните си оферти. След това междуведомствената комисия ще започне процедура по проучването и класирането им”, обясни той. Ген. Андрей Боцев изрази надежда в началото на новата година да има готовност за сключване договори за придобиване на нова бойна машина за пехотата. По отношение на военните сили договорите трябва да бъдат сключени до края на настоящата година, добави началникът на отбраната.  \r\n \r\nЕвелина БРАНИМИРОВА \r\n \r\n Още военни новини четете в специализираното издание на Фокус - \"Военни известия\".", "date": "2019.09.22", "title": "Ген. Андрей Боцев, началник на отбраната: Оптимист съм, че пехотата ще се сдобие с нова бойна машина"}
{"url": "http://www.focus-news.net/news/2019/09/22/2701230/d-r-bilyana-karadakova-rim-blagoevgrad-22-septemvri-ne-tryabva-da-se-priema-kato-edin-ot-mnogoto-pochivni-dni.html", "text": "22 септември, когато отбелязваме Независимостта на България, не трябва да се приема като един от многото почивни дни. Това каза за  Радио „Фокус“  – Пирин  д-р Биляна Карадакова, уредник в Регионален исторически музей – Благоевград. Тя отбеляза, че за всяка една държава провъзгласяването на независимостта ѝ е може би нейната първа историческа дата. „В българската история обаче не е точно така. При нас много по-рано от 1908 година имаме държавно мислене, организиране на държавнически начала, историческа памет и приемственост още от Възраждането. Може да се каже, че като дата, която означава за нас независимост като нация, е учредяването на българската екзархия върху границите на българската нация от Възраждането през 1870 година“, каза още д-р Карадакова. Според нея подобен символ е и Санстефанска България. \r\nЛивия НИНОВА", "date": "2019.09.22", "title": "Д-р Биляна Карадакова, РИМ – Благоевград: 22 септември не трябва да се приема като един от многото почивни дни"}
{"url": "http://www.focus-news.net/news/2019/09/22/2701240/d-r-liliya-sokolova-umbal-sveti-ivan-rilski-predi-erata-na-tirozin-kinaznite-inhibitori-hronichnata-mieloidna-levkemiya-e-bila-prisada-sega-se-lekuva.html", "text": "Преди ерата на тирозин киназните инхибитори, които са на първа линия за лечение на хроничната миелоидна левкемия, това заболяване е било присъда. Сега благодарение на тези тирозин киназни инхибитори заболяването се контролира много добре и продължителността и качеството на живот на тези пациенти е като на останалите хора, които не са болни. Това каза д-р Лилия Соколова от УМБАЛ „Свети Иван Рилски“ в интервю за  Агенция „Фокус“  по повод Световният ден за борба с левкемията. По думите ѝ сега един пациент може да се излекува напълно, въпреки че думата „хронично“ обикновено води до мисълта, че е за цял живот. „Хубавото е, че при пациентите, които са в хронична фаза, започне навреме лечението, шансът да се постигне ремисия е голям“, заяви тя.  \r\nОтносно броят на регистрираните пациенти с тази диагноза в България, д-р Соколова посочи, че със сигурност са над 500, тъй като последното, което е чела за 2017 г., е било, че са над 530. Тя предполага, че вече са около 600 - 700. По думите ѝ лечението се поема от Здравната каса, като то представлява таблетна форма на всички тирозин киназни инхибитори, като всеки месец пациентите ходят и лекарите ги изписват по Здравна каса. „В клиниката по хематология и онкология в УМБАЛ „Свети Иван Рилски“ в София се извършват абсолютно всички диагностични дейности – пълна кръвна картина, диференциални кръвни картини, костно-мозъчни изследвания, ехографски изследвания и лечение“, посочи д-р Соколова.  \r\nЗорница КОСТАДИНОВА", "date": "2019.09.22", "title": "Д-р Лилия Соколова, УМБАЛ „Свети Иван Рилски“: Преди ерата на тирозин киназните инхибитори, хроничната миелоидна левкемия е била присъда, сега се лекува"}
{"url": "http://www.focus-news.net/news/2019/09/22/2701232/prezidentat-rumen-radev-nezavisima-balgariya-oznachava-spravedlivost-razvitie-evropeyska-perspektiva.html", "text": "И преди столетие, и днес независима България означава справедливост, развитие, европейска перспектива. Това написа президентът Румен Радев в профила си във  фейсбук . „На 22 септември 1908 г. с достойнство и дързост българската държава зае своето пълноправно място на международната политическа сцена. За едва 30 години след Освобождението израсна поколение държавници, което с воля и последователност формулира и проправи пътя на националния ни идеал. В онези тежки дни страната ни съумя да стане регионален лидер и да догонва с бързи темпове империи и кралства от целия континент“, казва Радев. \r\n„Днес сме изправени пред своя собствен 30-годишен вододел. Три десетилетия след началото на прехода нашият път напред преминава през също толкова значими предизвикателства, очакващи своето решение. И преди столетие, и днес независима България означава справедливост, развитие, европейска перспектива. От нас зависи дали ще се задоволим с настоящето си положение или ще се борим, подобно на предците ни, за да моделираме собствената си историческа съдба. Нека с разум и самочувствие да работим за изграждането на модерна България. Честит празник!“, пише още президентът.", "date": "2019.09.22", "title": "Президентът Румен Радев: Независима България означава справедливост, развитие, европейска перспектива"}
{"url": "http://www.focus-news.net/news/2019/09/22/2701233/predsedatelyat-na-ns-tsveta-karayancheva-22-septemvri-e-pametna-data-uvenchala-stremezha-na-pokoleniya-balgari-da-badat-svobodni-obedineni-v-svoya-darzhava-i-sami-da-chertayat-badninite-si.html", "text": "22 септември е паметна дата, която увенча стремежа на поколения българи да бъдат свободни, обединени в своя държава и сами да чертаят бъднините си. Това написа председателят на Народното събрание Цвета Караянчева в профила си във  фейсбук . „Честит празник! Честита Независимост! С обявяването на Независимостта в старопрестолния град Търново преди 111 години България окончателно се утвърждава като суверенна и равноправна държава и пред нея се разкриват нови перспективи за възход и развитие“, казва Караянчева. \r\n„Днес нашето единство и обединените ни усилия са най-важното условие за постигане на общата ни цел – развита и просперираща България в стабилна и сигурна Европа“, посочва още тя.", "date": "2019.09.22", "title": "Председателят на НС Цвета Караянчева: 22 септември е паметна дата, увенчала стремежа на поколения българи да бъдат свободни, обединени в своя държава и сами да чертаят бъднините си"}
{"url": "http://www.focus-news.net/news/2019/09/22/2701238/makfaks-makedoniya-nay-malko-105-dushi-sa-postradali-zaradi-zemetresenieto-v-albaniya.html", "text": "Най-малко 105 души са пострадали в резултат от земетресенията, които разлюляха Албания в събота, предава агенция  „Макфакс“ . \r\nЗеметресението е повредило 290 къщи, а на 20 жилищни сгради са се появили пукнатини, предаде агенция АТА. \r\nНа правителствено заседание беше решено полицията да бъде нащрек, за да контролира ситуацията след земетресения, които нанесоха най-много щети в Тирана и Дуръс. \r\n \r\n \r\n \r\nПревод и редакция:", "date": "2019.09.22", "title": "„Макфакс“ (Македония): Най-малко 105 души са пострадали заради земетресението в Албания"}
{"url": "http://www.focus-news.net/news/2019/09/22/2701241/ria-novosti-husitite-zaplashiha-sauditska-arabiya-s-novi-udari.html", "text": "Завзелите властта в Северен Йемен метежници от движението „Ансар Аллах“ (хусити) заплашиха Саудитска Арабия с нови удари по жизнено важни обекти, ако Рияд не прекрати бомбардировките на районите, контролирани от йеменските бунтовници, предава  РИА Новости . \r\n„В условията на продължаващи обстрели, блокади и агресии, нашите удари ще станат по-болезнени, смъртоносни и разрушителни, ще засегнат райони, които се намират още по-далеч (от границите на Йемен – ред.) и тогава за нас няма да има никакви червени линии“, заяви в ефира на телевизионния канал „Ал Масира“ лидерът на хуситите Малик ал  Хуси. \r\nТой призова мирните жители да странят от обекти, които могат да бъдат подложени на удари. \r\nХуситите предложиха да прекратят ударите по територията на Саудитска Арабия миналия петък в замяна на аналогични действия от страна на властите на Кралството. Това се случи една седмица, след като саудитската петролна промишленост понесе огромни загуби в резултат от атака на дронове с ракети по нефтени обекти край двете най-големи находища на петрол в източната част на страната. \r\nХуситите поеха отговорността за атаката, но Рияд счита, че дроновете са изпратени от Иран, а не от територията на Йемен. \r\n \r\nПревод и редакция:", "date": "2019.09.22", "title": "РИА Новости: Хуситите заплашиха Саудитска Арабия с нови удари"}
{"url": "http://www.focus-news.net/news/2019/09/22/2701234/ea-daily-ukrayna-otkaza-da-uchastva-na-sesiyata-na-pase.html", "text": "Украинската делегация няма да участва в следващата сесия на Парламентарната асамблея на Съвета на Европа. Това съобщи във „Фейсбук“ председателят на парламентарната комисия за външна политика и междупартийно сътрудничество Богдан Ярменко, предава  EA Daily . \r\n„Като няма друга възможност да реагира на нарушения от страна на тази организация на собствените си принципи и се сблъска с доста откровено пренебрежение към нейните интереси, Украйна ще се въздържи да изпрати делегацията си на следващата сесия на ПАСЕ“, написа той. \r\nНародният депутат заяви, че Украйна ще се съсредоточи върху консултациите с други членове на Съвета на Европа, за да „разработи план за възстановяване на доверието в ПАСЕ“. Според него мнозинството фракции в украинския парламент подкрепят това решение. \r\nАгенцията припомня, че през април 2014 година Русия бе лишена от право на глас в ПАСЕ заради присъединяването на Крим: делегацията загуби правото на глас, а също така бе отстранена от участие в ръководните органи на Асамблеята и в мисии за наблюдение. Властите на Руската федерация в знак на протест прекратиха участието си в асамблеята и от юни 2017 г. спряха да плащат членски внос в Съвета на Европа. \r\nНа 25 юни ПАСЕ възстанови всички правомощия на руската делегация. Представители на Украйна и балтийските страни предизвикателно напуснаха конферентната зала след обявяването на резултатите от гласуването. \r\nКакто EADaily съобщи, за да предотврати завръщането на Русия в ПАСЕ, Украйна дори се съгласи да увеличи членския си внос в тази организация. \r\n \r\nПревод и редакция:", "date": "2019.09.22", "title": "EA Daily: Украйна отказа да участва на сесията на ПАСЕ"}
{"url": "http://www.focus-news.net/news/2019/09/22/2701244/sport-barselona-zagubi-ot-granada-s-02.html", "text": "Испанският шампион Барселона продължава да страда при гостуванията си, като в съботната вечер претърпя поражение с 0:2 при визитата си на Гранада в среща от петия кръг на Ла Лига. Рамон Азеез (2) и Алваро Вадийо (66 - дузпа) реализираха за новаците, които изиграха изключителен мач и изненадващо изскочиха на върха в класирането с 10 точки, докато каталунците са 7-ми със актив от 7 точки. Освен това се изиграха още 3 мача от кръга: \r\nВиляреал – Валядолид 2:0 \r\nЛеванте – Ейбар 0:0 \r\nАтлетико Мадрид – Селта 0:0", "date": "2019.09.22", "title": "Спорт: Барселона загуби от Гранада с 0:2"}
{"url": "http://www.focus-news.net/news/2019/09/22/2701246/gen-andrey-botsev-nachalnik-na-otbranata-gotov-e-zakonoproektat-za-dobrovolna-voenna-sluzhba.html", "text": "Подготвен е законопроект за доброволна военна служба, който престои да влезе за обсъждане в Народното събрание. Това каза в интервю за празничното издание на предаването  „За честта и славата на България“  на  Радио „Фокус“  началникът на отбраната ген. Андрей Боцев. „Трудно можем да върнем задължителната военна служба, защото трудно може да се убеди обществото, че действително е необходимо, въпреки че доста държави от ЕС и НАТО правят първи стъпки към възстановяването й. В Македония, Сърбия, Дания, Холандия и в северните републики има. Правят се опити за връщането на задължителната служба и в Германия и Франция. Доброволната военна служба у нас е много необходима. Направени са икономически изчисления и тя няма да ни струва по-скъпо. Крайно необходимо е обаче тези хора да преминат през казарма, за да могат да бъдат подготвени за най-елементарните неща“, обясни той. Ген. Андрей Боцев каза още, че законопроектът е на междуведомствено съгласуване, но все още има моменти които трябва да бъдат изчистени от Министерствата на образованието и на финансите. При доброволна служба са предвидени социални придобивки.  \r\n \r\nЕвелина БРАНИМИРОВА \r\n \r\n Още военни новини четете в специализираното издание на Фокус - \"Военни известия\".", "date": "2019.09.22", "title": "Ген. Андрей Боцев, началник на отбраната: Готов е законопроектът за доброволна военна служба"}
{"url": "http://www.focus-news.net/news/2019/09/22/2701239/reuters-konservativnata-partiya-s-15-prednina-pred-leybaristite.html", "text": "Управляващата британска Консервативна партия има преднина от 15% пред основната опозиционна Лейбъристка партия, показват резултатите от публикувана в събота анкета преди много вероятните предсрочни парламентарни избори във Великобритания, които трябва да разрешат ситуацията около Брекзит, предава  Reuters . \r\nСпоред изследването на Opinium poll за ляво-либералния вестник The Observer, ако изборите са днес торите ще получат 37% от вота, докато съперниците им от ляво – само 22%. \r\n \r\nПревод и редакция:", "date": "2019.09.22", "title": "Reuters: Консервативната партия с 15% преднина пред лейбъристите"}
{"url": "http://www.focus-news.net/news/2019/09/22/2701243/gen-andrey-botsev-nachalnik-na-otbranata-denyat-na-nezavisimostta-e-znachim-povod-za-natsionalno-samochuvstvie-i-gordost.html", "text": "Изстрадана е независимостта на България, 22 септември е значим повод за национално самочувствие и гордост. Това каза в интервю за празничното издание на предаването  „За честта и славата на България“  на  Радио „Фокус“  началникът на отбраната ген. Андрей Боцев. “Вярвам, че днешният тържествен ден винаги ще ни вдъхновява и ще ни дарява оптимизъм за достойно европейско бъдеще на България. Не случайно на 22 септември най-силно звучат думите на Стефан Стамболов, че съединението прави силата и силата ражда независимост, като и българската армия е част от това. Ние трябва да сме достойни наследници на нашите деди“, заяви той. Ген. Андрей Боцев каза още, че българите трябва да продължават да защитават ценностите, за които са се борили техните деди. \r\n \r\nЕвелина БРАНИМИРОВА \r\n \r\n Още военни новини четете в специализираното издание на Фокус - \"Военни известия\".", "date": "2019.09.22", "title": "Ген. Андрей Боцев, началник на отбраната: Денят на Независимостта е значим повод за национално самочувствие и гордост"}
{"url": "http://www.focus-news.net/news/2019/09/22/2701245/tsvetan-tsolov-tsgm-zaedno-mozhem-da-podobrim-kachestvoto-na-zhivot-kato-ostavim-lichnite-si-avtomobili-i-izberem-aktiven-i-ekologichen-nachin-na-pridvizhvane-v-gradska-sreda.html", "text": "Основната идея на Европейска седмица на мобилността е да направи хората съпричастни към общите глобални проблеми, като замърсяването на околната среда и да отправи посланието, че всички заедно можем да подобрим качеството на живот като оставим личните си автомобили и изберем активен и екологичен начин на придвижване в градска среда. Това каза в интервю за  Агенция „Фокус“  Цветан Цолов от Центъра за градска мобилност. „През 2019 г. темата на кампанията „Безопасно велосипедно и пешеходно придвижване“ и мотото „Върви с нас!“ поставят в центъра на вниманието ползите от активните видове придвижване за нашето здраве, околната среда и по-доброто качество на живот“, допълни той. Цолов подчерта, че София притежава най-голямата обществена транспортна система в България, включваща трамваен, тролейбусен, автобусен транспорт и метро. „Конкретно трамвайният транспорт и метрото имат своите неоспорими предимства за пътуващите – не попадат в задръствания, движат се на чести интервали и са екологични. Градския транспорт в София е един от най-евтините в цяла Европа, а през последните години подвижният състав се подобрява и обновява с много добри темпове, предлагайки повишен комфорт и надеждност“, каза още той. Цолов обясни, че българската столица е един от европейските градове, който ежегодно дава своя принос към инициативата за устойчиво развитие на урбанизираните територии.  \r\nТеодора ПАТРОНОВА \r\n \r\n Пълния текст на интервюто четете по-късно в „Мнение”", "date": "2019.09.22", "title": "Цветан Цолов, ЦГМ: Заедно можем да подобрим качеството на живот като оставим личните си автомобили и изберем активен и екологичен начин на придвижване в градска среда"}
{"url": "http://www.focus-news.net/news/2019/09/22/2701242/s-tarzhestveno-izdigane-na-natsionalnoto-zname-i-moleben-vav-varna-byaha-otbelyazani-111-godini-ot-obyavyavaneto-na-nezavisimostta.html", "text": "С тържествено издигане на националното знаме и молебен за България във Варна бяха отбелязани 111 години от обявяването на Независимостта на България, предаде репортер на  Радио „Фокус“ – Варна . На площад „Независимост“ пред сградата на Съдебната палата бе припомнено, че на тази дата през 1908 година в църквата „Св. Четиридесет мъченици“ в Търново се обявява Независимостта на България, с което страната ни отхвърля васалната си зависимост от Османската империя, наложена ѝ от Берлинския договор. Провъзгласяването на независимостта на България е политически акт, извършен от правителството на Александър Малинов. С провъзгласяването Независимостта на България се издига международният авторитет на страната и тя се превръща в равноправна на другите европейски държави. Представители на Варненската и Великопреславска митрополия отслужиха молебен, след което бяха издигнати националният трибагреник, знамето на Европейския съюз и флагът с герба на Варна. Преди края на официалната част представителният взвод на Военноморските сили премина в тържествен марш пред събралите се на площад „Независимост“ варненци. Сред официалните гости на събитието бяха представители на областна и общинска администрация, депутати, общественици. \r\nСлед края на официалната част на площад „Независимост“ се изви и тържествено хоро. \r\nТържествата във Варна ще приключат с празничен концерт на Представителния духов оркестър на Военноморските сили на Република България  от 18.30 часа на входа на Морската градина. \r\nДесислава ВАСИЛЕВА", "date": "2019.09.22", "title": "С тържествено издигане на националното знаме и молебен във Варна бяха отбелязани 111 години от обявяването на Независимостта"}
{"url": "http://www.focus-news.net/news/2019/09/22/2701251/sergey-shoygu-taka-ili-inache-vse-nyakoga-shte-tryabva-ukrainskite-ekstremisti-da-badat-spreni.html", "text": "„Така или иначе все някога ще трябва украинските националисти да бъдат спрени.За съжаление, това не бе направено по-рано“, заяви министърът на отбраната на Русия Сергей Шойгу в интервю пред вестник „Московский комсомолец“, публикувано в неделя, предава  EA Daily . \r\nВ коментар за идващите от Киев заплахи за „триумфално влизане в Москва на танковата броня“, министърът изрази надежда, че украинския народ и украинските власти ще имат волята, силите и възможността „да осъдят тези горещи глави, които призовават за подобна глупост и налудничав сюжет“. \r\n„Украинците са братски народ. Моите роднини по майчина линия са от Украйна. Там е погребан дядо ми. Във Великата Отечествена мама е преживяла там окупацията. Братята на майка ми от Украйна са отишли на фронта от там. И, между другото, аз съм кръстен на 5-годишна възраст в един от храмовете на град Стаханов, Луганска област. Абсолютно съм убеден, че ще живеем в мир и добросъседство с украинския народ. Уверен съм, че ще дойде това време“, подчерта министърът на отбраната на Русия. \r\n\t \r\nПревод и редакция:", "date": "2019.09.22", "title": "Сергей Шойгу: Така или иначе все някога ще трябва украинските екстремисти да бъдат спрени"}
{"url": "http://www.focus-news.net/news/2019/09/22/2701249/kathimerini-balgarski-alpinist-zagina-v-podnozhieto-na-vrah-olimp.html", "text": "Български алпинист падна и загина под връх Олимп в събота, пише електронното издание на вестник  Kathimerini . \r\nМъжът беше паднал в дере, наречено „Lauki tou Stefanou“ \r\nТой беше извлечен от местните пожарникари и Специалния отряд на пожарната служба, но не оцеля. \r\n\t \r\nПревод и редакция:", "date": "2019.09.22", "title": "Kathimerini: Български алпинист загина в подножието на връх Олимп"}
{"url": "http://www.focus-news.net/news/2019/09/22/2701252/ventsi-i-tsvetya-byaha-podneseni-na-piramidata-na-nezavisimostta-v-krepostta-tsarevets-vav-veliko-tarnovo.html", "text": "Венци и цветя в знак на признателност бяха поднесени на Пирамидата на Независимостта в крепостта „Царевец“ във Велико Търново. Към момента официалните лица и стотици граждани, и гости на Велико Търново са запътват към площад „Майка България”, където ще бъдат положени гирлянди, предаде репортер на  Радио „Фокус” – Велико Търново . В шествието са Негово високопеосвещенство Великотъновският митрополит Григоий, който върви заедно с кмета Даниел Панов. Тук са и министрите на туризма Николина Ангелкова, на културата Боил Банов, на транспорта, информационните технологии и съобщенията Росен Желязков и на енергетиката Теменужка Петкова. Участват още народни представители, общественици и стотици жители и гости на града. На чело са момчета от търновските училища, които носят цветята и знамената на институции и неправителствени организации. Преди броени минути приключиха официалните слова.  \r\nКметът Даниел Панов поздрави всички българи от свое име и подчерта, че именно от старата столица, преди 111 България успява да промени Европа. Той напомни, че трябва да сме обединени и да съхраняваме, и помним историята си, както и, че Независимостта дава завършек на новосъздадената българска държава. Панов поздрави всички от името на министър-председателя Бойко Борисов. Бяха прочетени и поздравително адреси от президента Румен Радев и председателя на Народното събрание Цвета Караянчева. \r\nОт историческия хълм бяха пуснати и балони в цветовете на българското знаме - бяло, зелено и червено, под звуците на химна на Велико Търново. Националният флаг бе издигнат тържествено, с изпълнение на химна на Република България.  \r\nОт 12.30 часа пред сградата на Общината ще има спектакъл на военните оркестри и концерт на любителски формации. \r\nВ 14.00 часа жителите и гостите на Велико Търново ще могат да се включват в безплатния екскурзоводски тур „По стъпките на българската държавност”. Обиколката включва църквите в квартал „Асенов”. През целия ден входът за крепостта „Царевец“ и храма „Св. Четиридесет мъченици” ще бъде свободен. В 17.00 часа на сцената пред местната администрация започва празничният концерт на Николина Чакърдъкова. Час по-късно по главната улица ще се извие Голямото търновско хоро, което обичната народна певица и кметът Даниел Панов ще поведат. В 19.00 часа на площад „Цар Асен I” пред „Царевец“ ротите на Националния военен университет „Васил Левски“ ще демонстрират строеви хватки с оръжие, а вечерното небе над Царевец ще бъде обагрено в различни цветове по време на тържествената заря – проверка. В 20.15 часа е излъчването на Аудио-визуалния спектакъл „Царевград Търнов – звук и светлина”. \r\nПрограмата продължава и на 23 септември, когато пред крепостта „Царевец“ ще се състои двучасов спектакъл на военните оркестри, участващи в международния фестивал. Шоуто е със свободен вход. \r\nЛуиза ТРАНЧЕВА", "date": "2019.09.22", "title": "Венци и цветя бяха поднесени на Пирамидата на Независимостта в крепостта „Царевец“ във Велико Търново"}
{"url": "http://www.focus-news.net/news/2019/09/22/2701247/s-izdigane-na-natsionalniya-flag-v-burgas-byaha-otbelyazani-111-godini-ot-obyavyavaneto-nezavisimostta.html", "text": "С издигане на националния флаг в Бургас бяха отбелязани 111 години от Независимостта на България, предаде репортер на  Радио „Фокус“ – Бургас . От 10.00 часа на площад „Атанас Сиреков“ се проведе ритуал по издигане на националния флаг на Република България, флаговете на Европейския съюз и Община Бургас. От 10.30 часа във Военен клуб – Бургас на ул. „Христо Ботев“ 48 се проведе ритуал по полагане на венци и цветя при Паметника на 24-ти Черноморски пехотен полк в знак на признателност към загиналите за защита на българската независимост. На събитието присъстваха представителен блок от сухопътни войски с командир лейтенант Тодор Хранчев, представителен сборен блок от формированията на военно-въздушните сили и други.  \r\n„Бургас има по-специфичен детайл по отношение на акта за независимост. В мига, в който българският цар Фердинанд прочита манифеста за независимост пред крепостните стени на Царевец, майсторът на 24-ти пехотен черноморски полк Георги Шагунов написва химна на Независимостта на България“, каза кметът на Бургас Димитър Николов. Заедно с него на днешното събитие по случай отбелязването на Независимостта на България и венци и цветя при Паметника на 24-ти Черноморски пехотен полк поднесоха и други лица от местната власт, заместник областният управител Севдалина Турманова, както и много общински съветници. От 11.00 часа започна концерт-спектакъл „Величието на България и Независимостта“ на пл. „Тройката“ с участието на ДТА „Лъкатниче“, ДТА при ФА „Атанас Манчев“, ФА „Лукойл-Нефтохим Бургас“, ДФА „Лазур“, ДТА „Звездички“, ДТА „Зорница“; Хор „Родна песен“, хор „Милка Стоева“, ВГ „Фортисимо“; ДВГ „Морски песъчинки“, хор при ПФА „Странджа“; Актьорите Юрий Ангелов, Валери Еличов, Пламен Каров и Иван Григоров. \r\nМария КУРТЕВА", "date": "2019.09.22", "title": "С издигане на националния флаг в Бургас бяха отбелязани 111 години от обявяването Независимостта"}
{"url": "http://www.focus-news.net/news/2019/09/22/2701248/tsentralnata-zala-na-istoricheski-muzey-v-petrich-raboti-s-bezplaten-vhod-za-posetiteli-po-povod-111-godishnina-ot-obyavyavaneto-na-nezavisimostta.html", "text": "Централната зала на Исторически музей - Петрич работи с безплатен вход за посетители, предаде репортер на  Радио \"Фокус\" - Пирин . Поводът е 111-годишнина от обявяването на Независимостта на България. Останалите три обекта към Исторически музей - Петрич също ще бъдат отворени за туристите в неделния ден. \r\nЛивия НИНОВА", "date": "2019.09.22", "title": "Централната зала на Исторически музей в Петрич работи с безплатен вход за посетители по повод 111-годишнина от обявяването на Независимостта"}
{"url": "http://www.focus-news.net/news/2019/09/22/2701258/prof-plamen-pavlov-istorik-nyama-smisal-ot-protivopostavyane-na-golemite-dati-v-balgarskata-istoriya-te-vzaimno-se-dopalvat.html", "text": "Няма смисъл от противопоставяне на големите дати в българската история, те взаимно се допълват. Това каза в интервю за празничното издание на предаването  „За честта и славата на България“  на  Радио „Фокус“  историкът проф. Пламен Павлов. Идеята на независимостта на страната ни е за национално обединение, отбеляза той. По думите му историческият акт на обявяването на Независимостта постепенно заема полагащото му се място в празничния календар. „Трябва да помним, че имаше години, преди да настъпи комунистическия режим, в които самата дума „независимост“ създаваше проблеми и другото е негативната нагласа към това, което е правел българският елит преди 9 септември. Разбира се, има още много да се осмисля тази празник, но ние трябва да си вземем основна поука от това, че когато през 1908 година е извършен този исторически акт, той е не само в името на българите в пределите на бившето Княжество и бившата Източна Румелия, тъй като една от целите на самия акт е да се узакони окончателно съединението на България. Другото е, че Фердинанд е обявен за цар на българите в неосвободените земи – най-вече в Македония, Одринска Тракия, Северна Добруджа и по Моравието“, разказа проф. Пламен Павлов. По думите му българските войници, загинали на Каймак-Чалан през 1916 година, няколко година след обявяването на независимостта, показват какво означава една държава да бъде истински независима, да брани своите интереси и исторически права.  \r\n \r\nЕвелина БРАНИМИРОВА \r\n \r\n Още военни новини четете в специализираното издание на Фокус - \"Военни известия\".", "date": "2019.09.22", "title": "Проф. Пламен Павлов, историк: Няма смисъл от противопоставяне на големите дати в българската история, те взаимно се допълват"}
{"url": "http://www.focus-news.net/news/2019/09/22/2701254/veselin-marinov-svobodata-i-nezavisimostta-sa-nay-velikite-neshta-koito-chovek-tryabva-da-tarsi.html", "text": "Свободата и независимостта са най-великите неща, които човек трябва да търси. Това каза в празничното издание на предаването  „За честта и славата на България“  на  Радио „Фокус“  певецът Веселин Маринов. Той обясни, че за да се стигне до независимостта трябва много да се страда. „Както е казал Дон Кихот на Санчо – „свободата се крепи на върха на бойното копие“. Така че това е много труден процес. Той е целоживотен, за да можеш да извоюваш във всяко едно поприще на нашия живот. За това се чувствам така, защото съм успял чрез поведението си и знанията, които съм придобил и това, че съм превърнал професията си в хоби, да не се уморявам. А когато човек не чувства умора той има смелост и сили да се бори за своята независимост, за да има силата да каже и решава съдбата си“, допълни певецът.   \r\nВеселин Маринов каза още, че държавата ни няма загуба и няма загубено знаме, а това се дължи на героизма и борбата на големите личности, които са се върнали в България, за да се бият за нея. Той изрази надежди патриотичните му песни да достигнат до повече хора.    \r\nЕвелина БРАНИМИРОВА", "date": "2019.09.22", "title": "Веселин Маринов: Свободата и независимостта са най-великите неща, които човек трябва да търси"}
{"url": "http://www.focus-news.net/news/2019/09/22/2701250/blizo-50-hil-leva-sa-sabrani-v-stara-zagora-v-podkrepa-na-kameliya-dobreva-koyato-se-nuzhdae-ot-sredstva-za-lechenie.html", "text": "Инициативата на кмета на Стара Загора Живко Тодоров за отбелязване на 38-мия му рожден ден с благотворителна кауза събра стотици добротворци в Регионалния музей снощи. Това съобщиха от пресцентъра на  Община Стара Загора . В трите поставени кутии за дарения, желаещите имаха възможност да допринесат за лечението на младата си съгражданка. В края на вечерта, събраната сума бе 48 282 лв., както и 120 евро. Много от фирмите и организациите в града използваха и банковите сметки на Камелия, за да дарят добрина.   \r\nСтотици граждани обединиха усилия в подкрепа на 32-годишната Камелия Добрева от Стара Загора. Тодоров покани всички свои съграждани да се включат в каузата за събиране на средства за лечението на младото момиче, страдащо от  остра Т-лимфобластна левкемия. За лечението на Камелия са необходими 300 хил. евро – сума, непосилна за семейството.   \r\n„Благодаря на всички Вас, които дойдохте тази вечер. Моят рожден ден е само повод да сме тук. Каузата е една – Камелия Добрева, за която всички ние ще помогнем да се съберат пари, защото става въпрос за младо момиче на 32 години, което се нуждае от тези средства, за да запази живота си“, каза Живко Тодоров. „Реших на рождения си ден тази година да направя така, че повече хора да научат за Камелия. Ако всички се съберем и дадем по малко е много лесно да съберем голяма сума, отколкото няколко човека да се опитват да я съберат сами, защото тогава наистина е непосилно. Едно е да има град, друго е да има общност. Аз смятам, че със стъпките, които правим, се обединяваме, а това означава заедно да движим процесите в града и да се опитваме да правим хубави неща, това ни прави общност“, допълни кметът. Той завърши с думите: „Благодаря Ви, че Ви има и, че имате сърца!”.  \r\nЕмоционални думи изрази и бащата на Камелия, който присъстваше на събитието. „Благодаря от сърце и от душа от името на Ками на кмета Живко Тодоров, на всички Вас! Вие сте хора със страшно добри сърца!“, каза Добри Добрев, бащата на Камелия. \r\nНа благотворителната вечер в Регионалния исторически музей, талантите от трио „Реверанс“ поздравиха гостите безвъзмездно, това направи и Ники Чернев, който се погрижи за озвучаването. От кетъринг фирмата също се включиха към каузата. На място имаше и благотворителен базар от ръчно изработени сувенири.  \r\n \r\nВсеки може да бъде съпричастен и помогне, използвайки дарителски кутии или дарителските сметки, които са в Банка ДСК: \r\nEUR сметка с IBAN: BG93STSA93000026167852 - Kameliya Dobreva \r\nBGN сметка с IBAN: BG68STSA93000026167817 BIC: STSABGSF - титуляр: Камелия Добрева Добрева \r\nPay Pal - kameliq.dobreva@gmail.com", "date": "2019.09.22", "title": "Близо 50 хил. лева са събрани в Стара Загора в подкрепа на Камелия Добрева, която се нуждае от средства за лечение"}
{"url": "http://www.focus-news.net/news/2019/09/22/2701256/reuters-zhan-klod-yunker-e-ubeden-che-brekzit-shte-se-sluchi.html", "text": "Председателят на Европейската комисия Жан-Клод Юнкер изрази увереността си, че Брекзит ще се случи, като повтори, че ако Обединеното кралство излезе от Европейския съюз без сделка, е има нова граница между Северна Ирландия и Ирландия, предава  Reuters . \r\n„Убеден съм, че Брекзит ще се случи“, заяви той в интервю пред Sky news миналата седмица, преди да е видял идеите на правителството на Борис Джонсън за възобновяване на преговорите за Брекзит. \r\nНа въпрос дали между Северна Ирландия и членката на ЕС Ирландия в случай на излизане на Великобритания без сделка, Юнкер заяви: „Да... Трябва да се уверим, че интересите на Европейския съюз и на вътрешният пазар ще бъдат защитени“. \r\n\t \r\nПревод и редакция:", "date": "2019.09.22", "title": "Reuters: Жан-Клод Юнкер е убеден, че Брекзит ще се случи"}
{"url": "http://www.focus-news.net/news/2019/09/22/2701255/s-moleben-v-hram-sv-nedelya-v-plovdiv-zapochnaha-tarzhestvata-posveteni-na-111-ata-godishnina-ot-obyavyavaneto-na-nezavisimostta-na-balgariya.html", "text": "С молебен в храм „Св. Неделя” в Пловдив започнаха тържествата посветени на 111-ата годишнина от обявяването на Независимостта на България, предаде репортер на  Радио „Фокус“ - Пловдив . Традиционно вече 29 години молебенът се организира от Сдружение “Център Петко Каравелов“. Службата бе отслужена от отец Апостол, който помоли „Бог да озарява държавата ни и всички нас”. Няколко думи бяха казани и от Владимир Дончев, председател на Сдружение „Център Петко Каравелов“. За Радио „Фокус“ той припомни, че е имало години, когато този празник въобще не се е празнувал в България. Веднага след промените на 10 ноември 1989 година, когато Демократическата партия на Стефан Савов се е преучредила, група съмишленици на Сдружение „Център Петко Каравелов“ са започнали полуофициално да празнуват празника на Независимостта на България. Оттогава досега това продължава вече 29 години. Дончев призова сегашните политици да се опитат поне малко да се доближат до делото на Фердинанд и Александър Малинов.  \r\nПразникът в Пловдив започва от църквата „Св. Неделя”, където за първи път е имало молебен в чест на Независимостта тогава. Именно пред тази църква е издигната и плоча на министър–председателят Александър Малинов, активен деец на Демократическата партия и министър председател през 1908 – 1911, когато е обявена Независимостта на България. \r\nИ днес на паметната плоча на Малинов бяха поднесени венци и цветя. В 11.30 часа започна тържествен ритуал пред колоната на Независима България на пл. „22 септември“ . \r\nЦветана ТОНЧЕВА", "date": "2019.09.22", "title": "С молебен в храм „Св. Неделя” в Пловдив започнаха тържествата посветени на 111-ата годишнина от обявяването на Независимостта на България"}
{"url": "http://www.focus-news.net/news/2019/09/22/2701253/s-tarzhestven-ritual-v-blagoevgrad-beshe-otbelyazana-111-ata-godishnina-ot-obyavyavaneto-na-nezavisimostta-na-balgariya.html", "text": "С тържествен ритуал в Благоевград беше отбелязана 111-ата годишнина от обявяването на Независимостта на България, предаде репортер на  Радио „Фокус“ - Пирин . Церемонията, която се състоя на площад „Георги Измирлиев“ пред паметната плоча на загиналите за свободата на Отечеството, започна с изпълнението на химна на  България от Биг Бенд - Благоевград. Веднага след това бе припомнена кратка история на събитията, случили се на 22 септември 1908 година.  \r\nЦветя в знак на признателност поднесоха областният координатор на ПП ГЕРБ и народен представител Даниела Савеклиева, кметът ма Общината д-р Атанас Камбитов, председателят на Общински съвет - Благоевград Радослав Тасков, началникът на Регионалното управление на образованието - Благоевград Ивайло Златанов, представители на политически партии, културни дейци и граждани. \r\nЛивия НИНОВА", "date": "2019.09.22", "title": "С тържествен ритуал в Благоевград беше отбелязана 111-ата годишнина от обявяването на Независимостта на България"}
{"url": "http://www.focus-news.net/news/2019/09/22/2701257/desetki-rodolyubivi-balgari-se-sabraha-da-otbelezhat-denyat-na-nezavisimostta-v-sofiya.html", "text": "Десетки родолюбиви българи се събраха да отбележат Денят на независимостта в София. Te носeха  трибагреници и цветя в знак на почит, предаде репортер на  Агенция „Фокус“ . Водещ на събитието беше актрисата Силвия Лулчева. На него присъстваха кметът на София Йорданка Фандъкова, която произнесе приветствено слово, заместник-кметът на Столичната община Тодор Чобанов, Малина Едрева, председател на групата на ГЕРБ в Столичен общински съвет, и общински съветници. В публиката присъстваше и Мая Манолова.  \r\nВ празничната програма взе участие Софийският духов оркестър. Събитието бе почетено и с химна на България, а на Паметника на независимостта бяха поставени множество венци. 111-ата годишнина от обявяването на Независимостта на България беше отбелязана и с военен ритуал на Националната гвардейска част.  \r\nЗасилено е полицейското присъствие за спокойното протичане на мероприятието.  \r\n „Фокус“ припомня :  \r\nНа 22 септември 1908 г. в църквата „Св. Четирдесет мъченици“ във Велико Търново се обявява Независимостта на България, с което страната ни отхвърля васалната си зависимост от Османската империя, наложена ѝ от Берлинския договор (1878 г.).  \r\nЗорница КОСТАДИНОВА", "date": "2019.09.22", "title": "Десетки родолюбиви българи се събраха да отбележат Денят на независимостта в София"}
{"url": "http://www.focus-news.net/news/2019/09/22/2701259/liderat-na-bsp-korneliya-ninova-neka-zaedno-i-smelo-pazim-balgarshtinata-i-otstoyavame-nezavisimostta-si.html", "text": "Независимостта е състояние на духа. Ако всеки българин я носи в себе си и има характер да я защитава пред вътрешни и външни сили, то и България ще пребъде като свободна и независима държава. Това написа лидерът на БСП Корнелия Нинова в профила си във  фейсбук  по случай 111-ата годишнина от обявяването на Независимостта на България. „Нека заедно и смело пазим българщината и отстояваме независимостта си. Честит празник!\", пише още председателят на НС на БСП.", "date": "2019.09.22", "title": "Лидерът на БСП Корнелия Нинова: Нека заедно и смело пазим българщината и отстояваме независимостта си"}
{"url": "http://www.focus-news.net/news/2019/09/22/2701264/sport-despodov-s-dve-asistentsii-v-parviya-si-mach-kato-titulyar-v-bundesligata.html", "text": "Българският национал Кирил Десподов записа две асистенции при равенството 3:3, което отборът му Щурм Грац записа като гост на Матерсбург. Това беше първи мач, в който Футболист №1 на България за 2018 година започна като титуляр в състава на Нестор ел Маестро. След 8 изиграни мача Щурм са 5-ти във временното класиране с актив от 13 точки, докато Матерсбург са 9-ти от 12 отбора със 7.", "date": "2019.09.22", "title": "Спорт: Десподов с две асистенции в първия си мач като титуляр в Бундеслигата"}
{"url": "http://www.focus-news.net/news/2019/09/22/2701267/initsiativata-s-velosiped-iz-varna-shte-se-provede-vav-varna.html", "text": "Инициативата „С велосипед из Варна“ събира всички привърженици на безмоторното придвижване в градски условия, предаде репортер на  Радио „Фокус“ – Варна . Поводът е Европейският ден без автомобили, който по традиция се отбелязва днес. Организатори на събитието са велоклуб „Спартак“ и община Варна. \r\nЗа целта до 13.00 часа затворени за автомобили ще бъдат булевардите „Мария Луиза“ и „Осми Приморски полк“ (от катедралата „Св. Успение Богородично“ до Младежкия дом). Организаторите посочват, че всеки желаещ да участва в масовото каране на велосипеди може да се включи с едноколесно, двуколесно или триколесно превозно средство. \r\nНачалото е 10.00 часа пред общината, като маршрутът предвижда потегляне в посока Катедралния храм, обратен завой до Дома на флота, след което – каране до кръстовището на бул. „Осми Приморски полк“ и бул. „Цар Освободител“. Районът ще бъде подсигурен от екипи на Общинска полиция, КАТ и лекарски екип с линейка. \r\nДоброволци на велоклуб „Спартак“, екипирани със светлоотразителни жилетки, ще бъдат разпределени на пешеходните пътеки и ще осигуряват безопасното преминаване на пешеходци. За най-малките участници ще бъде обособена отделна площадка за колелета и тротинетки – алеята пред сградата на Общината. \r\nДесислава ВАСИЛЕВА", "date": "2019.09.22", "title": "Инициативата „С велосипед из Варна“ ще се проведе във Варна"}
{"url": "http://www.focus-news.net/news/2019/09/22/2701260/s-tarzhestven-ritual-pred-kolonata-na-nezavisima-balgariya-v-plovdiv-beshe-otbelyazana-111-ata-godishnina-ot-obyavyavaneto-na-nezavisimostta.html", "text": "С тържествен ритуал пред колоната на Независима България на пл. „22 септември“ в Пловдив беше отбелязана 111-ата годишнина от обявяването на Независимостта на България, предаде репортер на  Радио „Фокус“ - Пловдив . Слово произнесе Георги Василевски – историк и преподавател в Национална търговска гимназия – Пловдив, а водещ беше актьора Стефан Попов. \r\nВ тържественото отбелязване на 111-ата годишнина от обявяването на Независимостта на България в Пловдив се включиха Духов оркестър, почетна рота от комитет „Родолюбие“, венценосци. На тържеството присъстваха представители на местната власт, депутати, командването на Пловдивския гарнизон и други представители на армията, църквата, политически и обществени организации, граждани и медии. \r\nВ 14.00 часа започва възстановка на събитията от 1908 г., когато Цар Фердинанд е посрещнат на площад „Централен“ в Пловдив и пред събралото се множество е прочетен Манифеста, с който е обявена Независимостта на България. Възстановката ще бъде на площада пред църквата „Св. св. Константин и Елена“ в Старинен Пловдив.  \r\nЦветана ТОНЧЕВА", "date": "2019.09.22", "title": "С тържествен ритуал пред колоната на Независима България в Пловдив беше отбелязана 111-ата годишнина от обявяването на Независимостта"}
{"url": "http://www.focus-news.net/news/2019/09/22/2701261/benovska-otnovo-shte-pita-koy-i-na-kakvo-osnovanie-iska-no-i-mozhe-li-da-upravlyava-balgariya.html", "text": "Илиана Беновска отново ще пита: „Кой и на какво основание иска, но и може ли да управлява България?” в авторското си предаване „Беновска пита“ днес от 17.00 часа. Това съобщиха от  екипа на предаването „Беновска пита“  по „Канал 3”. Нейни събеседници в днешното издание на предаването ще бъдат: Малина Едрева - председател на ГЕРБ в Столичен общински съвет, Борислав Гуцанов от БСП - Варна, Емил Костадинов от БСП - Благоевград, министърът на енергетиката Теменужка Петкова, доц. Милен Михов от ВМРО, проф. Михаил Константинов - ИО, Явор Колев от ГДБОП и доц. Татяна Буруджиева, политолог и Петьо Блъсков, в. „Труд“. \r\nПовторението се излъчва по Канал 3 и по К2 в неделя вечер от 23.15 часа. Адресът на предаването е benovskapita@gmail.com", "date": "2019.09.22", "title": "Беновска отново ще пита: Кой и на какво основание иска, но и може ли да управлява България"}
{"url": "http://www.focus-news.net/news/2019/09/22/2701266/iliana-benovska-g-zho-ninova-borisov-shofira-politicheskiya-dzhip-na-gerb-iz-balgariya-bsp-da-ne-ya-blasne-cheren-vlak-ot-varna-za-sofiya.html", "text": "Г-жо Нинова, Борисов шофира „политическия“ джип на ГЕРБ из България, БСП да не я блъсне „черен влак от Варна за София“. Това е въпросът на журналиста Илиана Беновска в днешното издание на предаването „Беновска пита” по Канал 3 и К2, съобщиха от  екипа на предаването . \r\nДнес, на 22 септември, честваме 111 години от обявяването на Независимостта на България. Но, вниманието ни превземат кметските избори - основното „зрелище“, което може да се превърне в  „позорище“ за Нинова (място за публично изпълнение на телесни наказания или екзекуции на осъдени – тълковен речник). Ще се възползвам от „изобретението“ на медиите , чрез песни да съобщават  за развоя на избори. \r\n„Боят настана, тупат сърца ни! Ето ги близо наште душмани! Кураж дружина, вярна , сговорна – ний не сме вече рая покорна!“ - като че ли си припявате, г-жо Нинова, патриотичната песен „Панагюрски въстаници“ по текст на Иван Вазов. Само че защо кандидатът ви за кмет на София Мая Манолова отказа дует  Вас, Нинова? И Манолова заяви в отговор зам.-председателя на ПГ на БСП Драгомир Стойнев, че тя не може да спечели битката за София без подкрепата на БСП: „Не съм упълномощавала никоя партия да говори от мое име, нито да представя гражданската ми кандидатура като междупартийна битка.. Ако някой иска да води междупартийна битка, между една и друга партия, може би, трябва да заложи на своята листа за партийни съветници или да си издигне партиен кандидат“.  \r\nИ, като сме на „песенна“ изборна вълна, се сещам и за „Черен влак се композира от Бургас за София“ - стара градска песен, която пееха баба ми и дядо ми… Там имаше припев: „Любовта е сладко нещо, Ленче, ли!“  \r\nДа и „властта е сладко нещо“ , Корнелийче, ли! Ама и тя, като любовта, трябва да се изучава и прилага умно, за да се случи… \r\nЗащото към вас, Нинова, лети „черен влак“ от Варна за София с машинист варненския Гуцанов и 64-ма VIP пасажери от ранга на Сергей Станишев, Георги Гергов, Георги Пирински, Димитър Дъбов, Валери Жаблянов, Антон Кутев, Атанас Мерджанов, Красимир Янков, Янаки Стоилов, Михаил Миков и забележете, мъжът на Мая Манолова Ангел Найденов! Страх ли ви е този „черен влак“ да не връхлети  на „Позитано“ 20 и да потроши „покойте Корнелиеви“, и да паднете от  стола на председател, г-жо Нинова ?! Ще ви заслонят  ли  крехкото гръбче на Майчето и тренираните плещи на Калоян Паргов?  \r\nИ докато си пеем, преди изборите за кмет на София, г-жо Нинова, се сещам и за песента на Тодор Колев „Камион ме блъсна“: „Камион ме блъсна, трактора ме гази, багер ме товари. Карай, шофьоре, карай по-нагоре - там на баира става панаира. За стари баби - гумите са слаби, за млади другарки се вземат други мерки. Карай по в десно - да не ти се види шосето тесно“.  \r\nНа Фандъкова, която не кара нито камион, нито препуска с  кози и кобили  из София , а пътува с метрото, с автобус и ходи пеша сред хората, май, няма да ѝ се види тесен пътят…  \r\nНито, пък, на Борисов, който шофира „политическия“ джип на ГЕРБ по пътищата, които построи - Околовръстното на София и магистралите на България. Борисов „шофира“ на тези избори, този път, лично!  \r\nИ срещу него не се е устремил „черен влак“ с „машинист“ Цветанов, както би ви се искало, г-жо Нинова. Защото, Цветанов, след махането му от Борисов,  не е устремен да го детронира, както Вашите VIP съпартийци Вас. Цветанов е зает да си „смаже асансьора“  , който е заседнал в мазето на „Златен век“ под псалм 91 (каквото и да значи този текст за евроатланическия Цветанов): \"Който живее под покрива на Всевишния, Той ще пребъдва под сянката на Всемогъщия\"… \r\nАз съм Беновска. И питам.", "date": "2019.09.22", "title": "Илиана Беновска: Г-жо Нинова, Борисов шофира „политическия“ джип на ГЕРБ из България, БСП да не я блъсне „черен влак от Варна за София“"}
{"url": "http://www.focus-news.net/news/2019/09/22/2701268/anadolska-agentsiya-iran-e-gotov-da-zabravi-greshkite-na-stranite-ot-regiona.html", "text": "Техеран е готов да протегне приятелска ръка към всички съседни държави и да забрави техните грешки, заяви президентът на Иран Хасан Роухани на парада по случай 39-тата годишнина от началото на ирано-иракската война, предава  „Анадолската агенция“ . \r\nПо думите на Роухани, САЩ и Израел се опитват да се възползват от противоречията в региона, докато Иран се обявява за мир и стабилност. \r\nПрезидентът посочи своята предстояща визита на сесията на Общото събрание на ООН в Ню Йорк като „показател за стремежа на Иран към мир, включително в Ормузкия пролив“. „Готови сме да обезпечим сигурността в региона с поддръжката на съседните страни. Именно това послание ще изпратя на Общото събрание на ООН“, съобщи Роухани. \r\nПри това той подчерта, че наличието на морска групировка на иностранни държави може да дестабилизира ситуацията в Персийския залив. \r\nВ коментар за ударите по саудитски петролни обекти, Роухани заяви, че Техеран е готов да координира действията си със съседните страни. „Има лъжливи опити да се направи паралел между Иран и последните събития. Ако някой наистина се застъпва за сигурността в региона, тогава за това е необходимо преди всичко да се откаже от натрупването на оръжие. Не трябва да допускаме регионът да се превърне в поле за надпревара във въоръженията. Подобен курс винаги е водил до проблеми“, каза иранският президент. \r\nИранският лидер отбеляза също, че САЩ се опасяват от директни сблъсъци с армията на Ислямската република и затова използват лостове за икономически натиск над Техеран. „Иран няма териториални претенции към съседни държави и няма да допусне нарушения на собствената си граница“, подчерта държавният глава. \r\nИрано-иракската война започва на 22 септември 1980 година и продължава до 20 август 1988 година. \r\n\t \r\nПревод и редакция:", "date": "2019.09.22", "title": "„Анадолска агенция“: Иран е готов да забрави грешките на страните от региона"}
{"url": "http://www.focus-news.net/news/2019/09/22/2701262/the-times-of-israel-prezidentat-na-izrael-zapochva-konsultatsii-s-partiite-za-vazlagane-na-mandat-za-formirane-na-pravitelstvo.html", "text": "Президентът на Израел започва консултации с партиите от новоизбрания състав на Кнесета в неделя, след които ще реши кого да натовари с формирането на правителство след изборите от миналата седмица, в резултат от които нито „Ликуд“ на Бенямин Нетаняху, нито „Синьо-Бяло“ на Бени Ганц имат ясен път към формирането на мнозинство, пише The  Times of Israel . \r\nПрезидентът на Израел има правомощието да назначи един от 120-те депутати, избрани във вторник за следващ потенциален премиер на Израел. След това определеният законодател трябва да събере коалиция, която печели подкрепата на мнозинството от членовете на Кнесета. \r\nИзборите във вторник завършиха в очевидна задънена улица, като „Синьо-Бяло“ се очертаха като по-голямата партия с 33 места, а Ликуд спечели 31. \r\nПо израелска парламентарна традиция това би предоставило на синьо-белия лидер Бени Ганц първия опит за създаването на коалиция. \r\nНо нито един от партийните лидери няма ясно мнозинство, факт, който доведе и двамата до това да настояват, че са спечелили надпреварата. \r\nСлед като един от тях бъде избран от президента, те имат 28 дни да представят коалиция в новия Кнесет и да спечелят вот на доверие. Президентът има право да удължи този срок с до 14 дни. \r\nВ сряда Нетаняху събра лидерите на десните и ултра-ортодоксалните партии и получи подкрепата им за т.нар. блок от около 55 депутати, които обещаха да водят коалиционни преговори като единна фракция – в надежда да убедят Ривлин да избере Нетаняху за премиер, или поне да предотвратят това Ганц успешно да формира коалиция ако бъде посочен първи. \r\nСпоред миналия опит, най-вероятно, Ривлин ще посочи Ганц, но новият „блок“ предизвика спекулации, че държавният глава може да избере Нетаняху, като по-добре позициониран да формира коалиция. \r\nПрезидентът обеща да направи „всичко по силите си“, за да предотврати безпрецедентните трети поредни избори за една година. \r\nОстава и последна и драматична възможност на разположение на Ривлин: Ако никой кандидат не спечели 61 препоръки за окончателно назначаване, президентът може да реши да формира правителство за национално единство. \r\nМоже ли президентът да направи това? Да, с изненадваща лекота. \r\nНапълно в рамките на конституционните правомощия на Ривлин е да постави на Ганц и Нетаняху ултиматум: съгласете се на правителство на националното единство, разделяйки премиерството чрез ротация, или вижте как вашият опонент първи получава възможността да стане министър-председател. \r\nОт кабинета на Ривлин заявиха в четвъртък, че ще получат препоръките за премиер на всяка партия за премиер и тогава ще се срещнат с предложените кандидати. \r\nОчаква се процесът да отнеме два дни, като Ривлин ще се срещне с партиите по низходящ ред спрямо техния размер в Кнесета. В неделя вечерта той ще се срещне с представители на „Синьо-бяло“, Ликуд, „Общата листа“ на арабските партии, „Шас“ и „Наш дом Израел“. В понеделник сутринта той ще се срещне с представители на „Обединен Тора юдаизъм“, Ямина, Лейбъристите-Гешер и Демократичния съюз. \r\nГенералният директор на резиденцията на президента Харел Туби изпрати официални покани в четвъртък до всички партийни лидери. \r\nКакто беше след изборите през април, „срещите с партиите ще се излъчват на живо във всички платформи, за да се осигури прозрачност за израелските граждани“, обясняват от канцеларията на Ривлин. \r\n\t \r\nПревод и редакция:", "date": "2019.09.22", "title": "The Times of Israel: Президентът на Израел започва консултации с партиите за възлагане на мандат за формиране на правителство"}
{"url": "http://www.focus-news.net/news/2019/09/22/2701269/v-blagoevgrad-shte-se-provede-initsiativata-sportna-panorama.html", "text": "Общината организира „Спортна панорама” за осма поредна година. Събитието ще бъде открито в 11.00 часа на 23 септември на площад „Македония“. Това съобщиха от пресцентъра на  Община Благоевград . Участие ще вземат над 30 спортни клуба, които ще представят своята дейност. В рамките на програмата ще бъдат направени  демонстрации по различни спортни дисциплини, сред които таекуон-до спортна и естетическа гимнастика, джудо, самбо, бокс и др. \r\n„Спортна панорама” се провежда под егидата на кмета на Благоевград д-р Атанас Камбитов. Тя е сред проявите, с които Община Благоевград цели да популяризира и развива спортната среда в общината.   \r\nБлагоевград е сред малкото общини, които предоставят базите, общинска собственост за безвъзмездно ползване от спортните клубове. Условието е, клубовете да са регистрирани като юридически лица, с нестопанска цел, работещи в обществена полза на територията на общината. \r\nПо същото време Община Благоевград ще отбележи и Световния ден на ходенето. Проявата е част от Националната програма на БАСВ  за физическа активност и развитие на българското население „БУЛФАР - 2020”. Спортното събитие е включено в календара на Международната асоциация спорт за всички (ТАФИСА). Тя има за цел да популяризира здравословния начин на живот чрез практикуване на най-лесно достъпната и естествена физическа активност – ходенето. Трасето и маршрутите за ходенето са достъпни за всички желаещи, без ограничение във възраст, пол, ниво на физическа подготвеност, както и за хора в неравностойно положение.", "date": "2019.09.22", "title": "В Благоевград ще се проведе инициативата „Спортна панорама”"}
{"url": "http://www.focus-news.net/news/2019/09/22/2701265/kmetat-na-sofiya-yordanka-fandakova-neka-pomnim-onezi-zabelezhitelni-dni-kogato-stranata-ni-vazvarna-svoeto-dostoynstvo-a-darzhavnite-ni-mazhe-izvoyuvaha-nezavisimostta.html", "text": "Нека винаги помним и размишляваме за онези забележителни дни, когато страната ни възвърна своето достойнство, а държавните ни мъже извоюваха с таланта си независимостта на България. Това каза кметът на София Йорданка Фандъкова в приветственото си слово по повод отбелязването на 111-ата годишнина от обявяването на Независимостта на България, предаде репортер на  Агенция „Фокус“ . \r\n„Днес отбелязваме тържествено една забележителна дата от българския исторически календар. В същата тази година, когато отбелязваме 140 години от обявяването на София за столица на България, почитаме и 111-ата годишнина от обявяването на Независимостта на България. Преди повече от век нашият народ, воден от забележителни лидери, доказа, че тъмните векове на изпитания и бездържавност не са заглушили у него могъщата и многовековна държавна традиция, волята му за свобода и напредък, решимостта да воюва за своите съдбини и правото си да ги направлява. Само за три десетилетия след Освобождението, българската държавност се върна на световната политическа карта и успя да премахне част от несправедливостите на Берлинския конгрес чрез съединението на Княжество България и Източна Румелия и героично защити правата си“, посочи кметът. „Строителите на съвременна България не се спряха до тук. Макар и съединено, Княжество България, си оставаше васално, което силно ограничава неговите икономически и политически възможности. България не е допусната до световната политическа сцена, не може да участва при вземането на решенията, остава безгласна и ограничена. Това странно положение добре се разбира от българската общественост, както е записано в Манифеста за обявяване на независимостта. Народът днес копнее за своя културен и икономически напредък. В това направление нищо не бива да спъва България. И ако Съединението на България е триумф на българския дух и войнския героизъм на нашия народ, то обявяването на Независимостта е триумф на българската дипломация на държавническото изкуство. Умело използвайки ситуацията в Европа през 1907 и 1908 г. и провеждайки ефективна тиха дипломация, княз Фердинанд и неговите министри успяват да подготвят почвата за триумфалния акт за обявяването на независимостта, за който символично е избран гордият хълм Царевец – седалището на нашите царе от Второто българско царство. В този смисъл историческият миг България се връща там, където трябва да бъде – в семейството на суверенните държави, а народът ни се нарежда окончателно редом с другите европейски народи, както мечтаеше Апостолът на свободата Васил Левски“, каза още Фандъкова. „Нека винаги помним и размишляваме за онези забележителни дни, когато страната ни възвърна своето достойнство, а държавните ни мъже извоюваха с таланта си независимостта на България. Нека днес пред този скромен паметник да се поклоним на онази огромна 1908 г., в която хилядолетната българска държавност отново засия с пълния си блясък, а българинът окончателно взе в свои ръце съдбините си. Нека пребъде Независимостта!Да живее България!“, допълни тя. \r\nЗорница КОСТАДИНОВА", "date": "2019.09.22", "title": "Кметът на София Йорданка Фандъкова: Нека помним онези забележителни дни, когато страната ни възвърна своето достойнство, а държавните ни мъже извоюваха Независимостта"}
{"url": "http://www.focus-news.net/news/2019/09/22/2701263/s-tarzhestven-ritual-v-stara-zagora-otbelyazaha-111-godini-ot-obyavyavane-na-nezavisimostta.html", "text": "С тържествен ритуал в Стара Загора отбелязаха 111 години от обявяване на Независимостта на България. Това съобщиха от пресцентъра на  Общината . Пред „Паметника на загиналите във войните старозагорци“ в парк „Александър Стамболийски“ се събраха признателни граждани, за да изразят своята почит пред паметта на българските държавници, работили за независимостта.  \r\nНа ритуала присъстваха: Емил Христов, зам.-председател на Народното събрание, Иванка Сотирова, зам.-кмет на Община Стара Загора, Красимира Чахова, зам.-кмет на Община Стара Загора, областният управител Гергана Микова и заместниците и Петя Чакърова и Красимир Червилов, зам.-началник щаба на Втора механизирана бригада подп. Деян Димов, народният представител Радостин Танев, общински съветници, много граждани. \r\nАктьорът Ивелин Керанов припомни историческия ден 22 септември 1908 г., когато Фердинанд с манифест провъзгласява независимостта на България. \r\nВ словото си подп. Диян Димов, зам.-началник щаб на Втора механизирана бригада, проследи историческите факти, обусловили акта за обявяване независимостта на страната ни. „Няма по-добър учител на един народ от историята му. Днес ние трябва да знаем, че само обединени можем  да работим за просперитета на отечеството“, каза подп. Димов. \r\nВенци на признателност пред паметника бяха положени от Община Стара Загора, Общински съвет Стара Загора, Старозагорски военен гарнизон, областен управител. Представители на политически партии, обществени организации, съюзи и признателни граждани също положиха цветя в знак на почит към великите държавници на България. \r\nВ ритуала участваха почетен караул и знаменна група от Старозагорския военен гарнизон и Общински духов оркестър. \r\nВ ритуала ще участват и почетен караул, знаменна група и Военен духов оркестър на Старозагорския военен гарнизон. \r\nВеднага след честването започна Празничен концерт на Духов оркестър при Община Стара Загора. \r\nЗа старозагорци Празничен фолклорен концерт имаше и в парк „Пети октомври“.", "date": "2019.09.22", "title": "С тържествен ритуал в Стара Загора отбелязаха 111 години от обявяване на Независимостта"}
{"url": "http://www.focus-news.net/news/2019/09/22/2701272/deytsi-na-kulturata-i-sporta-iskat-volen-siderov-za-kmet-na-sofiya.html", "text": "Гражданска инициативна група поиска лидерът на ПП „Атака“ Волен Сидеров да се кандидатира за кмет на София. Това съобщиха от пресцентъра на  партията . Сред инициаторите са известни лица от сферите на културата, спорта, медицината, образованието, както и майки на малки деца. \r\nВсички те се обединяват около Сидеров, защото в неговата кандидатура виждат единствения способен да спре пошлостта на гей-парадите по улиците на столицата, да подобри сигурността и да сложи ред в управлението на града. Те дойдоха на пл. „Славейков” лично да поискат кандидатурата му и му пожелаха да защитава християнските ценности от либералната пропаганда. \r\nСред известните личности, които подкрепят лидера на ПП „Атака“ да се включи в битката за кметския пост в София, са футболният треньор Велислав Вуцов, световноизвестният пианист акад. Атанас Куртев, проф. Красимир Опров, директорът на болницата в Ботевград д-р Пламен Китанов, европейският вицешампион по бокс Благой Соколов, художникът Валентин Ангелов и други.", "date": "2019.09.22", "title": "Дейци на културата и спорта искат Волен Сидеров за кмет на София"}
{"url": "http://www.focus-news.net/news/2019/09/22/2701277/devetoto-izdanie-na-natsionalniya-festival-na-keshkeka-se-otkriva-v-peshterskoto-selo-radilovo.html", "text": "Деветото поредно издание на Националния фестивал на кешкека се открива в село Радилово, каза за  Радио „Фокус” – Пазарджик  секретарят на читалището в пещерското село Марена Вачкова. С демонстрация варене на кешкек  започнаха проявите включени в това издание. Легенда за кешкека, обичаи и фолклор, презентация ще бъдат преставени на присъстващите. На изложба базар се предлагат храни, земеделски продукти и сувенири. „Единствената ни цел отново остава запазване и популяризиране на традициите. Тъй като живеем в по-различно време, се стремим да привлечем и младите хора. В двата дни ще има демонстрация на митичното ястие кешкек и легендата за него. До момента участие във фолклорната програма са заявили състави от област Пазарджик, но желаещите да се включат могат да го направят по всяко време“, уточни Вачкова. По време на фестивала ще отворят врати и Работилници за мокро плъстене и иглонабиване с майсторките Ваня Терзиева и Красимира Карлова и Работилница “Играчки от чорап”. \r\nАлбена ЖИЛЕКОВА", "date": "2019.09.22", "title": "Деветото издание на Националния фестивал на кешкека се открива в пещерското село Радилово"}
{"url": "http://www.focus-news.net/news/2019/09/22/2701271/nikola-grigorov-izdatel-interesite-na-balgariya-i-balgarskata-istina-v-istoriyata-tryabva-da-stoyat-na-parvo-myasto.html", "text": "Интересите на България и българската истина в историята трябва да стоят на първо място. Това каза в интервю за празничното издание на предаването  „За честта и славата на България“  на  Радио „Фокус“  Никола Григоров - автор и издател на поредицата „Сите българи заедно“. Според него има доказателства, че Независимостта на България от 22 септември 1908 година е обявена на базата на таен договор, с който страната ни предава зависимостта си в ръцете на Русия. Доказателства за този договор, подписан в Евксиноград, са публикувани в „Работнически вестник“ от 11 декември 1913 година, допълни той. „Цочо Билярски, изключителният наш историк, документалист, откри един таен договор от 1907 година, който договор предхожда обявяването на Независимостта и всъщност е подписан между България и Русия. С този договор Русия ни дава право да обявим Независимостта, но той е изключително заробващ и диктува на България да се откаже от всякакви претенции за Македония, което е ужасяващо. Вестник „Работнически вестник“ препечатва договора от австрийски и германски вестници. Договорът е публикуван най-официално, но досега се криеше“, допълни той. Никола Григоров коментира, че българската история е най – фалшифицираната и най – укриваната. Българите днес са подложени на геноцид и в държавата си, и в съседните държави. За да тръгне по правилния път, България трябва да се отърве от всякакви зависимости и лъжи в историята, отбеляза той. \r\nЕвелина БРАНИМИРОВА \r\n \r\n Още военни новини четете в специализираното издание на Фокус - \"Военни известия\".", "date": "2019.09.22", "title": "Никола Григоров, издател: Интересите на България и българската истина в историята трябва да стоят на първо място"}
{"url": "http://www.focus-news.net/news/2019/09/22/2701278/pregled-na-mezhdunarodnite-novini-do-1300-chasa-agentsiya-fokus.html", "text": "Министърът на отбраната на Албания Олта Джачка представи предварителен доклад за последствията от две силни земетресения, които удариха вчера следобедните часове на събота, съобщава македонското електронно издание  „Локално“ , като уточнява, че пресконференцията е дадена късно снощи.  \r\n„Според първоначалната официална информация, въпреки че данните се актуализират минута по минута, докато екипите проверяват ситуацията на терен, до момента има 68 докладвани пострадали, но във всички случаи става въпрос за леки наранявания. Най-важното е, че нямаме загуба на човешки животи“, подчерта Джачка. \r\nСпоред думите й повечето материални щети са нанесени на къщи и жилищни сгради, предимно в Драч и Тирана. \r\n„Досега са докладвани основно щети по стените и други повреди в 46 къщи и три жилищни сгради в Тирана, 42 домове, основно стари сгради и 4 жилищни сгради в Драч, 7 къщи в Либражд, три сгради в община Клос-Пешкопия са повредени и една къща е рухнала, от една до четири къщи, повредени в Берат, Фиер и Лежа. Щети има и на няколко превозни средства, върху които е паднал материал от сгради. Потвърди се, че земетресението не е причинило никакви щети на петролните съоръжения“, допълни министърът.  \r\nТя посочи, че министерствата на отбраната, вътрешните работи и здравеопазването са напълно готови да окажат помощ на гражданите и да се погрижат за тяхното имущество и сигурност. Джачка информира, че за всички граждани, чиито домове са повредени и животозастрашаващи, общинските власти подготвят специални центрове, в които да бъдат настанени. \r\nМинистерството на инфраструктурата и енергетиката информира, че не са регистрирани сериозни щети по пътищата и мостовете. В Драч е било прекъснато електрозахранването, но проблемът е преодолян и подаването на ток е възстановено в цялата страна. \r\nПървото земетресение с магнитуд 5,8 по скалата на Рихтер бе регистрирано на 30 километра северно от Драч в 16:04 часа местно време (17:04 часа българско време) и е най-силното от 15 април 1979 г. То е усетено във всички части на Албания и в съседните страни. \r\nВторото земетресение е регистрирано десет минути по-късно с магнитуд 5,6 по скалата на Рихтер. Шест часа по-късно са регистрирани 12 тремора с по-малка интензивност. \r\nВ събота в Драч пристигна президентът Илир Мета, който след среща с кмета Роланд Насто, апелира към гражданите да запазят спокойствие, призова за пълна координация на структурите и добави, че трябва да се вземат предвид предупрежденията от съответните структури, за да се избегне всякаква опасност. \r\nПремиерът Еди Рама отложи пътуването си до Ню Йорк на Общото събрание на ООН и се завърна в Тирана. \r\nЛидерът на опозиционната Демократическа партия Лулзим Баша, като пожела бързо възстановяване, той написа във „Фейсбук“:„Ще преодолеем тази неприятна ситуация“. \r\nКосово и Италия предложиха помощ за преодоляване на ситуацията. \r\n„С тревога научих новината за земетресението, което удари Албания. Разговарях по телефона с президента Илир Мета и с премиера Еди Рама и предложих нашата помощ за преодоляване на ситуацията. Помолих командира на Косовските сили за сигурност Рахман Рама да бъде в готовност. Пожелавам на ранените бързо възстановяване“, написа държавният глава на най-младата държава на Балканите Хашим Тачи в социалната мрежа „Фейсбук“.  \r\nИталианският премиер Джузепе Конте в телефонен разговор с Рама изрази пълната солидарност и готовност на страната му да помогне на Албания за преодоляване на последствията от земетресенията. \r\n*** \r\n  Преговарящите екипи на управляващия СДМС и опозиционната ВМРО-ДПМНЕ потвърдиха за скопската телевизия  „Канал 5“  потвърдиха, че планират провеждането на нова среща в парламента в понеделник от 14:00 часа местно време (15:00 часа българско време).  \r\nТова е първата среща на преговарящите екипи за Закона за Прокуратурата след срещата на ръководството, на която Зоран Заев и Християн Мицкосвки се опитаха да постигнат компромис.  \r\nОпозицията твърди, че правителството отказва решение, тъй като предложенията й изключва защита на служители, замесени в корупционни скандали. Лидерът на опозицията не очаква скоро сделка. За разлика от Мицковски, премиерът Заев е оптимист и е готов отново да седне на масата за преговори, но след като преговарящите екипи постигнат някакъв напредък. \r\n \r\n*** \r\n Техеран е готов да протегне приятелска ръка към всички съседни държави и да забрави техните грешки, заяви президентът на Иран Хасан Роухани на парада по случай 39-тата годишнина от началото на ирано-иракската война, предава  „Анадолската агенция“ . \r\nПо думите на Роухани, САЩ и Израел се опитват да се възползват от противоречията в региона, докато Иран се обявява за мир и стабилност. \r\nПрезидентът посочи своята предстояща визита на сесията на Общото събрание на ООН в Ню Йорк като „показател за стремежа на Иран към мир, включително в Ормузкия пролив“. „Готови сме да обезпечим сигурността в региона с поддръжката на съседните страни. Именно това послание ще изпратя на Общото събрание на ООН“, съобщи Роухани. \r\nПри това той подчерта, че наличието на морска групировка на иностранни държави може да дестабилизира ситуацията в Персийския залив. \r\nВ коментар за ударите по саудитски петролни обекти, Роухани заяви, че Техеран е готов да координира действията си със съседните страни. „Има лъжливи опити да се направи паралел между Иран и последните събития. Ако някой наистина се застъпва за сигурността в региона, тогава за това е необходимо преди всичко да се откаже от натрупването на оръжие. Не трябва да допускаме регионът да се превърне в поле за надпревара във въоръженията. Подобен курс винаги е водил до проблеми“, каза иранският президент. \r\nИранският лидер отбеляза също, че САЩ се опасяват от директни сблъсъци с армията на Ислямската република и затова използват лостове за икономически натиск над Техеран. „Иран няма териториални претенции към съседни държави и няма да допусне нарушения на собствената си граница“, подчерта държавният глава. \r\nИрано-иракската война започва на 22 септември 1980 година и продължава до 20 август 1988 година. \r\n*** \r\n  Председателят на Европейската комисия Жан-Клод Юнкер изрази увереността си, че Брекзит ще се случи, като повтори, че ако Обединеното кралство излезе от Европейския съюз без сделка, е има нова граница между Северна Ирландия и Ирландия, предава  Reuters . \r\n„Убеден съм, че Брекзит ще се случи“, заяви той в интервю пред Sky news миналата седмица, преди да е видял идеите на правителството на Борис Джонсън за възобновяване на преговорите за Брекзит. \r\nНа въпрос дали между Северна Ирландия и членката на ЕС Ирландия в случай на излизане на Великобритания без сделка, Юнкер заяви: „Да... Трябва да се уверим, че интересите на Европейския съюз и на вътрешният пазар ще бъдат защитени“. \r\n*** \r\n  Украинската делегация няма да участва в следващата сесия на Парламентарната асамблея на Съвета на Европа. Това съобщи във „Фейсбук“ председателят на парламентарната комисия за външна политика и междупартийно сътрудничество Богдан Ярменко, предава  EA Daily . \r\n„Като няма друга възможност да реагира на нарушения от страна на тази организация на собствените си принципи и се сблъска с доста откровено пренебрежение към нейните интереси, Украйна ще се въздържи да изпрати делегацията си на следващата сесия на ПАСЕ“, написа той. \r\nНародният депутат заяви, че Украйна ще се съсредоточи върху консултациите с други членове на Съвета на Европа, за да „разработи план за възстановяване на доверието в ПАСЕ“. Според него мнозинството фракции в украинския парламент подкрепят това решение. \r\nАгенцията припомня, че през април 2014 година Русия бе лишена от право на глас в ПАСЕ заради присъединяването на Крим: делегацията загуби правото на глас, а също така бе отстранена от участие в ръководните органи на Асамблеята и в мисии за наблюдение. Властите на Руската федерация в знак на протест прекратиха участието си в асамблеята и от юни 2017 г. спряха да плащат членски внос в Съвета на Европа. \r\nНа 25 юни ПАСЕ възстанови всички правомощия на руската делегация. Представители на Украйна и балтийските страни предизвикателно напуснаха конферентната зала след обявяването на резултатите от гласуването. \r\nКакто EADaily съобщи, за да предотврати завръщането на Русия в ПАСЕ, Украйна дори се съгласи да увеличи членския си внос в тази организация. \r\n*** \r\n  Президентът на Израел започва консултации с партиите от новоизбрания състав на Кнесета в неделя, след които ще реши кого да натовари с формирането на правителство след изборите от миналата седмица, в резултат от които нито „Ликуд“ на Бенямин Нетаняху, нито „Синьо-Бяло“ на Бени Ганц имат ясен път към формирането на мнозинство, пише The  Times of Israel . \r\nПрезидентът на Израел има правомощието да назначи един от 120-те депутати, избрани във вторник за следващ потенциален премиер на Израел. След това определеният законодател трябва да събере коалиция, която печели подкрепата на мнозинството от членовете на Кнесета. \r\nИзборите във вторник завършиха в очевидна задънена улица, като „Синьо-Бяло“ се очертаха като по-голямата партия с 33 места, а Ликуд спечели 31. \r\nПо израелска парламентарна традиция това би предоставило на синьо-белия лидер Бени Ганц първия опит за създаването на коалиция. \r\nНо нито един от партийните лидери няма ясно мнозинство, факт, който доведе и двамата до това да настояват, че са спечелили надпреварата. \r\nСлед като един от тях бъде избран от президента, те имат 28 дни да представят коалиция в новия Кнесет и да спечелят вот на доверие. Президентът има право да удължи този срок с до 14 дни. \r\nВ сряда Нетаняху събра лидерите на десните и ултра-ортодоксалните партии и получи подкрепата им за т.нар. блок от около 55 депутати, които обещаха да водят коалиционни преговори като единна фракция – в надежда да убедят Ривлин да избере Нетаняху за премиер, или поне да предотвратят това Ганц успешно да формира коалиция ако бъде посочен първи. \r\nСпоред миналия опит, най-вероятно, Ривлин ще посочи Ганц, но новият „блок“ предизвика спекулации, че държавният глава може да избере Нетаняху, като по-добре позициониран да формира коалиция. \r\nПрезидентът обеща да направи „всичко по силите си“, за да предотврати безпрецедентните трети поредни избори за една година. \r\nОстава и последна и драматична възможност на разположение на Ривлин: Ако никой кандидат не спечели 61 препоръки за окончателно назначаване, президентът може да реши да формира правителство за национално единство. \r\nМоже ли президентът да направи това? Да, с изненадваща лекота. \r\nНапълно в рамките на конституционните правомощия на Ривлин е да постави на Ганц и Нетаняху ултиматум: съгласете се на правителство на националното единство, разделяйки премиерството чрез ротация, или вижте как вашият опонент първи получава възможността да стане министър-председател. \r\nОт кабинета на Ривлин заявиха в четвъртък, че ще получат препоръките за премиер на всяка партия за премиер и тогава ще се срещнат с предложените кандидати. \r\nОчаква се процесът да отнеме два дни, като Ривлин ще се срещне с партиите по низходящ ред спрямо техния размер в Кнесета. В неделя вечерта той ще се срещне с представители на „Синьо-бяло“, Ликуд, „Общата листа“ на арабските партии, „Шас“ и „Наш дом Израел“. В понеделник сутринта той ще се срещне с представители на „Обединен Тора юдаизъм“, Ямина, Лейбъристите-Гешер и Демократичния съюз. \r\nГенералният директор на резиденцията на президента Харел Туби изпрати официални покани в четвъртък до всички партийни лидери. \r\nКакто беше след изборите през април, „срещите с партиите ще се излъчват на живо във всички платформи, за да се осигури прозрачност за израелските граждани“, обясняват от канцеларията на Ривлин.\t \r\n***", "date": "2019.09.22", "title": "Преглед на международните новини до 13:00 часа (Агенция „Фокус“)"}
{"url": "http://www.focus-news.net/news/2019/09/22/2701273/ministar-temenuzhka-petkova-palnata-liberalizatsiya-na-elektroenergiyniya-pazar-u-nas-nyama-da-dovede-do-povishavane-na-tsenata-na-toka-za-krayniya-potrebitel.html", "text": "Пълната либерализация на електроенергийния пазар у нас няма да доведе до повишаване на цената на тока за крайния потребител. Това съобщи пред журналисти във Велико Търново министърът на енергетиката Теменужка Петкова, предаде репортер на  Радио „Фокус“ – Велико Търново . Петкова уточни, че целта е точно обратната – всеки един гражданин да има възможност да избира доставчика си на енергия. По този начин ще се създаде конкуренция, което от своя страна ще доведе до по-добри условия и цени. „Това, което направихме миналата година, беше да излязат на свободния пазар всички производители на енергия, които до този момент продаваха своята електроенергия на преференциални цени и тя се изкупуваше от Националната електрическа компания. Сега те продават своята енергия на свободния пазар и това е една от първите стъпки пълна либерализация на електроенергийния пазар в България“, обясни министър Петкова. Тя допълни, че процесът ще се задейства и за битовите потребители, и за малкия бизнес от следващия регулаторен период, който започва през 2020 година.  Тогава цената няма да се определя от КЕВР, а от самия пазар. \r\nЛуиза ТРАНЧЕВА", "date": "2019.09.22", "title": "Министър Теменужка Петкова: Пълната либерализация на електроенергийния пазар у нас няма да доведе до повишаване на цената на тока за крайния потребител"}
{"url": "http://www.focus-news.net/news/2019/09/22/2701275/oblastniyat-upravitel-na-pernik-irena-sokolova-dnes-nie-pishem-svoyata-istoriya-koyato-po-nezavisim-i-bezpristrasten-nachin-shte-tryabva-da-predadem-na-sledvashtite-pokoleniya.html", "text": "Днес ние пишем своята история, която по независим и безпристрастен начин ще трябва да предадем на следващите поколения. Това каза областният управител Ирена Соколова е традиционното си слово по повод 111-ата годишнина от обявяването на Независимостта на България, съобщиха от пресцентъра на  Областната администрация . „Днес, от голямата дистанция на времето, си припомняме безценния акт на Независимостта, прекланяйки се пред онези, които се жертваха и защитаваха интересите на България, и правото ни да живеем в по-справедливо, обединено, напредващо в икономически и културен план общество. \r\n111 години след паметния ден на Независимостта, е време да разпознаем истински стойностните национални завоевания, личности и върхови достижения. Необходимо ни е да разберем, че решаването на важните национални въпроси не е свързано с разцепление, снизходителност, сарказъм или тяхната крайност - апатия и примирение“, посочи тя. По думите ь те не носят съзидателност и стойност, а отдалечаване и безсмислена полемика. „Именно заради това трябва да осъзнаем какво имаме и да обединим общите си сили за изграждането на свободна и просперираща България в политическото и духовното пространство на Обединена Европа. Това зависи единствено и само от нас, защото днес ние пишем своята история, която по независим и безпристрастен начин ще трябва да предадем на следващите поколения!“, заяви Соколова. \r\nОбластният управител и държавната администрация поднесоха цветя на паметника на Кракра Пернишки и с едноминутно мълчание почетоха паметта на всички знайни и незнайни войни загинали за свободата и независимостта на страната. \r\nЗаедно с кмета на Община Перник Вяра Церовска, народни представители, общински съветници, членове и симпатизанти на политически партии, множество граждани, честването продължи с шествие, предвождано от Духовия оркестър на Перник. \r\nСлед официалната част последваха изпълнения на ансамбъла за народни песни и танци „Граовска младост\".", "date": "2019.09.22", "title": "Областният управител на Перник Ирена Соколова: Днес ние пишем своята история, която по независим и безпристрастен начин ще трябва да предадем на следващите поколения"}
{"url": "http://www.focus-news.net/news/2019/09/22/2701280/hristo-prodanov-bsp-balgariya-se-upravlyava-s-krazhbi-i-razprodazhbi.html", "text": "Независимостта не е константна и може би неслучайно на 111-та годишнина от обявяването на Независимостта на България страната ни е на 111-то място по свобода на медиите. Това каза зам.-председателят на ПГ на \"БСП за България\" Христо Проданов пред БНТ, съобщиха от пресцентъра на  БСП . Той коментира, че затова е логично да си зададем въпроса независима ли е България и къде се взимат важните за страната ни решения  - в държавните ни институции или някъде извън България. Проданов каза още, че според Конституцията в България има разделение на властите. „Независими ли са обаче законодателната, изпълнителната и съдебната власт или са подчинени на един човек? Независима ли е и четвъртата власт - медиите, след като на един журналист му се казва, че няма да си намери работа в нито една медия?\", попита той. Социалистът заяви, че България е обхваната от режим, с който трябва да се борим. „Никой не саботира правителството, то само се саботира, защото скандалите са неспирни. Те съпътстват работата на управляващите и живота на обществото ежедневно. Те вече са толкова много, че човек трудно може да ги запомни, а  държавата се управлява с кражби и разпродажби, които рано или късно излизат наяве\", заяви Христо Проданов. \r\n„Състезанието за местните избори трябва да бъде за политики, обърнати към българските граждани, а не борба за власт. Не съм чул, обаче нито една друга партия да има предизборна платформа с основни акценти, за това как ще работят техните представители след изборите\", коментира още Христо Проданов. Той добави, че единствено БСП е дала ясен знак пред обществото, че има идея и визия за това как трябва да се управляват българските общини. „На много места БСП се явява с непартийни кандидати, които имат доверието на хората и са носители на промяната\", каза още Христо Проданов. По повод подкрепата, декларирана от БСП за кандидатурата на Мая Манолова за кмет на София, Проданов подчерта, че ако една политика е базирана на платформа, идеи и програма, тогава няма нищо лошо в това една партия да подкрепи независим кандидат. „Мая Манолова е борбен човек, а с енергията и силата си тя предаде смисъл на институцията омбудсман\", коментира още социалистът. \r\nВъв връзка с предложението на БСП за съставяне на анкетна комисия за случая със спирането на БНР, Христо Проданов обясни, че социалистите са внесли предложението си в парламента. Оттук нататък в ръцете на председателя на парламента е кога ще го внесе за гласуване.", "date": "2019.09.22", "title": "Христо Проданов, БСП:  България се управлява с кражби и разпродажби"}
{"url": "http://www.focus-news.net/news/2019/09/22/2701281/ministar-nikolina-angelkova-15-e-rastat-na-balgarite-noshtuvali-u-nas-v-sravnenie-s-predhodnata-godina.html", "text": "С 15% са се увеличили нощувките на българи у нас в сравнение с миналата година. Ръст се наблюдава и при чужденците, които идват в България с цел културно-исторически туризъм. Това каза пред журналисти във Велико Търново министърът на туризма Николина Ангелкова, предаде репортер на  Радио „Фокус“ – Велико Търново . Ангелкова посочи, че развитието именно на културно-историческия туризъм е приоритет за Министерството. „От началото на годината до юли страната ни е посетена от над 5,1 млн. чужденци, като 25% от тях са дошли именно, за да разгледат нашите забележителности. Смятам, че културната и историята, които има нашата страна са ключов фактор особено за мястото, където се намираме днес – Велико Търново, чествайки Деня на Независимостта. Това може да подпомогне туризма  да се превърне в движещ фактор за българската икономика. Затова и нашите усилия са насочени към промотиране на този тип туризъм и насочване на вниманието  към него“, коментира още Ангелкова. \r\nТя допълни, че все повече българи предпочитат да посещават вътрешността на страната, като са водени основно от идеята да разгледат историческите обекти. „Ръстът на нощувките на български граждани компенсира намаляването на реализираните нощувки от чужденците“, обясни още министърът. \r\nЛуиза ТРАНЧЕВА", "date": "2019.09.22", "title": "Министър Николина Ангелкова: 15% е ръстът на българите, нощували у нас в сравнение с предходната година"}
{"url": "http://www.focus-news.net/news/2019/09/22/2701282/initsiativata-den-bez-avtomobili-se-provezhda-v-tsentara-na-varna.html", "text": "Инициативата „Ден без автомобили“ се провежда в центъра на Варна, предаде репортер на  Радио „Фокус“ – Варна . Инициативата е част от Европейската седмица на мобилността, която през тази година се провежда под мотото „Върви с нас“. До 19.00 часа ще бъде затворен, за движение на автомобили, бул. „Сливница“, от светофара пред Община Варна, до светофара на бул. „Княз Борис I“, пред Икономически университет. В събитието си партнират държавни институции, неправителствени организации и бизнеса. През целия ден в зоната ще има демонстрации, атракции, работилници и забавления като ходене, ролери, скейт, споделено пътуване, умни автомобили, колоездене и други, които насърчават придвижването в градска среда без автомобили. \r\nИнициативата ги поставя във фокус, тъй като световната практика показва, че градовете, в които преобладават, се трансформират в по-добри места за живеене. Безопасната за движение градска среда е фактор от решаващо значение за развитието на градовете. Насърчаването на гражданите да избират и комбинират този начин на придвижване носи редица ползи за личността и обществото. Изследвания сочат, че почитателите на ходенето и колоезденето са по-здрави и живеят по-дълго. По-големият брой пешеходци и велосипедисти правят ходенето и колоезденето по-безопасни. Например рискът от инцидент при ходене в община с два пъти повече пешеходни зони е намален с 66%. Активните режими на придвижване са полезни за околната среда тъй като намаляват вредните емисии. Те носят и редица социални ползи. \r\nДесислава ВАСИЛЕВА", "date": "2019.09.22", "title": "Инициативата „Ден без автомобили“ се провежда в центъра на Варна"}
{"url": "http://www.focus-news.net/news/2019/09/22/2701276/gazeta-express-kosovo-dialogat-belgrad-prishtina-pette-godini-zagubeni-s-mogerini.html", "text": "Подобно на предшественика си Катрин Аштън, така  съдбата и обстоятелствата изведоха Федерика Могерин начело на дипломацията на Европейския съюз преди пет години, пише електронното издание на прищинския ежедневник  Gazeta Express  в статия, озаглавена „Петте години, загубени с Могерини“. \r\nТя беше жена, социалистка и това изглеждаше достатъчно през есента на 2014 г., за да бъде тогавашният италиански външен министър назначена за Върховен представител на ЕС по външните въпроси сигурност, един от най-престижните постове в йерархията на Общността. \r\nСлед като всички останали основни постове бяха разделени и почти всички бяха поети от мъже, както и тази на дясноцентристката Европейска народна партия (ЕНП), длъжността на върховен представител трябваше да бъде заета от жена, при това социалист. Тогавашният министър-председател на Италия Матео Ренци беше щастлив, че представител на неговата страна е назначен на този пост. \r\nПет години след това самият Ренци определи избора на Могерини като неуспешен. Той призна, че е разочарован и оцени постиженията й като „близо до нула“.  \r\nЗа всеки друг политик за анализаторите, но и за дипломатите, не е толкова лесно да дадат негативна оценка, колкото за Могерини. \r\nМандатът й започна в сянката на широко разпространените подозрения, че е проруски настроен политик. Едва след като беше назначена за ръководител на външната служба на ЕС, тя използваше термините „окупация“ и „осъждане“ във връзка с интервенцията на Москва в Крим. \r\n \r\n Тереза Герова", "date": "2019.09.22", "title": "Gazeta Express (Косово): Диалогът Белград-Прищина: Петте години, загубени с Могерини"}
{"url": "http://www.focus-news.net/news/2019/09/22/2701274/prof-andrey-pantev-istorik-s-obyavyavaneto-na-nezavisimostta-si-balgariya-se-izravnyava-po-statut-s-vsichki-evropeyski-darzhavi.html", "text": "България става значима страна на балканския полуостров благодарение на прокламирането, потвърждаването и защитата на обявената независимост. Това каза в интервю за празничното издание на предаването  „За честта и славата на България“  на  Радио „Фокус“  историкът проф. Андрей Пантев. „Ако не бяхме проявили тази храброст, тази готовност, тази сплотеност, вероятно България щеше да бъде квалифицирана като все още васална Турция. Всички балкански държави са минали по този път, България обаче защити своята независимост със сто хиляди щика армия, със славата от Сръбско - българската война и с една поразително бърза и модерна държавност, която по темпове и резултати превъзхождаше останалите балкански страни, които вече имаха 60 години преди това държавнически и дипломатически опит“, отбеляза историкът. Проф. Андрей Пантев допълни, че с обявяването на Независимостта си България се изравнява по правен статут, международно положение и значимост с всички останали балкански и европейски държави. \r\nЕвелина БРАНИМИРОВА \r\n \r\n Още военни новини четете в специализираното издание на Фокус - \"Военни известия\".", "date": "2019.09.22", "title": "Проф. Андрей Пантев, историк: С обявяването на Независимостта си България се изравнява по статут с всички европейски държави"}
{"url": "http://www.focus-news.net/news/2019/09/22/2701288/albaniya-be-razlyulyana-ot-nay-silnoto-za-poslednite-30-godini-zemetresenie-obzor.html", "text": "Две силни земетресения разтърсиха Албания в следобедните часове на събота, причинявайки сериозни материални щети и паника сред местното население. Първият трус с магнитуд от 5,8 по скалата на Рихтер бе регистрирано на 30 километра северно от Драч в 16:04 часа местно време (17:04 часа българско време) и е най-силното от 15 април 1979 г. То е усетено във всички части на Албания и в съседните страни. Второто земетресение разлюля страната десет минути по-късно с магнитуд 5,6 по скалата на Рихтер. В последвалите часове в страната бяха отчетени поредица тремори с по-слаба интензивност. Последният от тях бе в 9:05 часа местно време (10:05 часа българско време) със сила от 3,5 по Рихтер. \r\nЕпицентърът на първото земетресение е бил на 10 километра дълбочина в Адриатическо море и според информацията на Европейския средиземноморски сеизмологичен център (EMSC) е било с магнитуд 5,6 по скалата на Рихтер.  \r\n \r\n 105 пострадали и стотици засегнати сгради \r\n \r\nВ късните часове на деня министърът на отбраната на Албания Олта Джачка представи предварителен доклад за последствията от двете силни земетресения. „Според първоначалната официална информация, въпреки че данните се актуализират минута по минута, докато екипите проверяват ситуацията на терен, до момента има 68 докладвани пострадали, но във всички случаи става въпрос за леки наранявания. Най-важното е, че нямаме загуба на човешки животи“, подчерта Джачка. По-късно бе съобщено, че след двата труса медицинска помощ са потърсили 105 души. \r\nСпоред думите на Джачка повечето материални щети са нанесени на къщи и жилищни сгради, предимно в Драч и Тирана. Първоначално бе съобщено, че общият брой на засегнатите сгради е 109, а седем други домове са рухнали. „Досега са докладвани основно щети по стените и други повреди в 46 къщи и три жилищни сгради в Тирана, 42 домове, основно стари сгради и 4 жилищни сгради в Драч, 7 къщи в Либражд, три сгради в община Клос-Пешкопия са повредени и една къща е рухнала, от една до четири къщи, повредени в Берат, Фиер и Лежа. Щети има и на няколко превозни средства, върху които е паднал материал от сгради. Потвърди се, че земетресението не е причинило никакви щети на петролните съоръжения“, допълни министърът. \r\nПоследните данни са за около 500 пострадали обекта. \r\nДжачка посочи, че министерствата на отбраната, вътрешните работи и здравеопазването са напълно готови да окажат помощ на гражданите и да се погрижат за тяхното имущество и сигурност. Джачка информира, че за всички граждани, чиито домове са повредени и животозастрашаващи, общинските власти подготвят специални центрове, в които да бъдат настанени. \r\nМинистерството на инфраструктурата и енергетиката информира, че не са регистрирани сериозни щети по пътищата и мостовете. В Драч е било прекъснато електрозахранването, но проблемът е преодолян и подаването на ток е възстановено в цялата страна. \r\nМеждувременно албанските медии съобщават за сериозни щети на сградата на Минния факултет в Тирана в резултат на силното земетресение. Една от стените на сградата се е срутила изцяло. Два автомобила, които са били паркирани в университетския двор, също са напълно унищожени от падналите отломки. \r\nПовече от 500 албанци, предимно от Тирана и Драч, прекараха нощта на открито заради поредицата трусове. Властите издигнаха временни палатки за гражданите, които не могат или се страхуват да се завърнат по домовете си. \r\n \r\n Реакцията на политиците \r\n \r\nМинистър-председателят на Албания Еди Рама отмени пътуване до Ню Йорк за Общото събрание на ООН и се завърна от Франкфурт на Майн в родината си поради ситуацията, създадена след силните земетресения. \r\nВ събота в Драч пристигна президентът Илир Мета, който след среща с кмета Роланд Насто, апелира към гражданите да запазят спокойствие, призова за пълна координация на структурите и добави, че трябва да се вземат предвид предупрежденията от съответните структури, за да се избегне всякаква опасност. \r\nЛидерът на опозиционната Демократическа партия Лулзим Баша, като пожела бързо възстановяване, той написа във „Фейсбук“:„Ще преодолеем тази неприятна ситуация“. \r\n \r\n Международна подкрепа \r\n \r\nКосово и Италия предложиха помощ на Албания за преодоляване на ситуацията. \r\n„С тревога научих новината за земетресението, което удари Албания. Разговарях по телефона с президента Илир Мета и с премиера Еди Рама и предложих нашата помощ за преодоляване на ситуацията. Помолих командира на Косовските сили за сигурност Рахман Рама да бъде в готовност. Пожелавам на ранените бързо възстановяване“, написа държавният глава на най-младата държава на Балканите Хашим Тачи в социалната мрежа „Фейсбук“. \r\nИталианският премиер Джузепе Конте в телефонен разговор с Рама изрази пълната солидарност и готовност на страната му да помогне на Албания за преодоляване на последствията от земетресенията. \r\n \r\n Тереза Герова", "date": "2019.09.22", "title": "Албания бе разлюляна от най-силното за последните 30 години земетресение (ОБЗОР)"}
{"url": "http://www.focus-news.net/news/2019/09/22/2701283/sport-rafael-nadal-se-otkaza-ot-uchastie-v-laver-cup.html", "text": "Рафаел Надал се отказа от участие в турнира Laver Cup в третия и последен ден на надпреварата. Причината за решението на испанеца е контузия в китката, съобщиха организаторите на турнира в Женева. \r\nНадал трябваше да играе в тандем с Роджър Федерер в мач срещу Отбор „Свят“. Капитанът Бьорн Борг замени отсъстващия испанец със Стефанос Циципас и така гръцкият тенисист и Федерер шампион ще излязат на корта срещу Джак Сок и Джон Иснър. \r\nНа сингъл Надал щеше да играе срещу Ник Кириос, но сега мястото му заема Доминик Тийм.", "date": "2019.09.22", "title": "Спорт: Рафаел Надал се отказа от участие в Laver Cup"}
{"url": "http://www.focus-news.net/news/2019/09/22/2701270/kanal-5-makedoniya-pregovaryashtite-ekipi-na-sdsm-i-vmro-dpmne-za-zakona-za-prokuraturata-shte-provedat-sreshta-v-parlamenta-v-skopie.html", "text": "Преговарящите екипи на управляващия СДМС и опозиционната ВМРО-ДПМНЕ потвърдиха за скопската телевизия  „Канал 5“  потвърдиха, че планират провеждането на нова среща в парламента в понеделник от 14:00 часа местно време (15:00 часа българско време).  \r\nТова е първата среща на преговарящите екипи за Закона за Прокуратурата след срещата на ръководството, на която Зоран Заев и Християн Мицкосвки се опитаха да постигнат компромис.  \r\nОпозицията твърди, че правителството отказва решение, тъй като предложенията й изключва защита на служители, замесени в корупционни скандали. Лидерът на опозицията не очаква скоро сделка. За разлика от Мицковски, премиерът Заев е оптимист и е готов отново да седне на масата за преговори, но след като преговарящите екипи постигнат някакъв напредък. \r\n \r\n Тереза Герова", "date": "2019.09.22", "title": "„Канал 5“ (Македония): Преговарящите екипи на СДСМ и ВМРО-ДПМНЕ за Закона за Прокуратурата ще проведат среща в парламента в Скопие"}
{"url": "http://www.focus-news.net/news/2019/09/22/2701279/albania-daily-news-poveche-ot-500-albantsi-prekaraha-noshtta-na-otkrito.html", "text": "Повече от 500 албанци, предимно от Тирана и Драч, прекараха нощта на открито, след като страната бе разлюляна от най-силното земетресение за последните 30 години, пише електронното издание  Albania Daily News . \r\nВластите издигнаха временни палатки за гражданите, които не могат или се страхуват да се завърнат по домовете си.  \r\nВ следобедните часове на събота Албания бе разтърсена от трус със сила от 5,8 по скалата на Рихтер. Последва поредица от трусове, последният от които в 9:05 часа местно време (10:05 часа българско време), с магнитуд от 3,5 по Рихтер, които предизвикаха паника сред населението.  \r\n \r\n Тереза Герова", "date": "2019.09.22", "title": "Albania Daily News: Повече от 500 албанци прекараха нощта на открито"}
{"url": "http://www.focus-news.net/news/2019/09/22/2701285/akad-georgi-markov-istoriyata-ne-tryabva-da-se-politizira.html", "text": "Историята не трябва да се политизира. Това каза в интервю за празничното издание на предаването  „За честта и славата на България“  на  Радио „Фокус“  историкът акад. Георги Марков. Според него в обществото ни има порочно делене, тъй като всеки има предпочитания към една или друга велика сила. Националните празници обаче трябва да ни обединяват, а не да ни разединяват, каза историкът. „Това е един акт, който е от значение за българската външна политика, защото Княжество България по Берлинския договор е васално на Османската империя. Българският княз е васал на османския султан. Княз и цар Фердинанд по-късно управлява твърде дълго – 31 години. Той щеше да остане един добър цар в българската история, който допринася за създаването на българската история, но за жалост след 1912 година следват три войни и две национални катастрофи. Това слага един отрицателен знак върху неговото управление, включително и върху спомена за неговото управление. Неслучайно неговият син Борис III, не го е допуснал дори на сватбата си“, каза още историкът.  \r\nАкад. Георги Марков допълни, че и Съединението на България, и обявяването на Независимостта заслужават да бъдат чествани. \r\nЕвелина БРАНИМИРОВА \r\n \r\n Още военни новини четете в специализираното издание на Фокус - \"Военни известия\".", "date": "2019.09.22", "title": "Акад. Георги Марков: Историята не трябва да се политизира"}
{"url": "http://www.focus-news.net/news/2019/09/22/2701286/ministar-nikolina-angelkova-veliko-tarnovo-e-izklyuchitelno-dobar-primer-za-razvita-turisticheska-destinatsiya.html", "text": "Градът е изключително добър пример за развита и позната туристическа дестинация. Това каза пред журналисти във Велико Търново министърът на туризма Николина Ангелкова, предаде репортер на  Радио „Фокус“ – Велико Търново . Ангелкова уточни, че градът се посещава както от много българи, така и от чужденци. Според нея качеството на услугите, които се предлагат в града, е на много високо ниво. „Разбира се, има какво да се желае особено в някой места за настаняване, но винаги, когато получим сигнали за нередности, ние реагираме. Надявам се браншът да обръща внимание върху услугите и качеството, което предлагат, защото това зависи изцяло от собствениците на хотели и ресторанти, места за настаняване и хранене, за да правим дестинацията устойчива и добро място за връщане. Търново е добър пример в тази насока“, обясни още министърът. Тя допълни, че нарушенията, установени през отминалия летен сезон в цялата страна са по-малко в сравнение с минали години. Министърът посочи, че се финализира специална подстратегия за развитието на културно-историческия туризъм у нас, която е част от Националната стратегията за устойчиво развитие на туризма до 2030 година. „Оформя се конкретен план за действие и се подготвя конкретно финансиране. Ще сме готови, вярвам, до края на годината. Срокът за общественото обсъждане е до края на септември“, поясни още Ангелкова. \r\nСредствата за реклама на страната ни сред българи и чужденци и догодина ще са в размер на 11 млн. лв. \r\nЛуиза ТРАНЧЕВА", "date": "2019.09.22", "title": "Министър Николина Ангелкова: Велико Търново е изключително добър пример за развита туристическа дестинация"}
{"url": "http://www.focus-news.net/news/2019/09/22/2701287/tarzhestveno-otbelyazvane-na-111-ata-godishnina-ot-obyavyavaneto-na-nezavisimostta-na-balgariya-se-sastoya-v-kyustendil.html", "text": "Тържествено отбелязване на 111-ата годишнина от обявяването на Независимостта на България се състоя в Кюстендил, предаде репортер на  Радио „Фокус“ – Кюстендил . На честването присъстваха кметът Петър Паунов, областният управител Виктор Янев, председателят на Общински съвет – Кюстендил Михаела Крумова, представители на политически партии, на военно-патриотични организации, жители и гости на Кюстендил. Тържественото честване на празника започна с издигането на националното знаме, под звуците на химна на Република България. В празничното слово беше припомнено значението на провъзгласената с манифест в Търново българска независимост. В словото беше посочено, че този политически акт разкъсва и последните окови, спиращи развитието на държавата. Той връща след повече от пет века суверенитета на България и с достойнство отново я нарежда като пълноправен член в семейството на другите европейски народи. Община Кюстендил организира и празнична програма по повод годишнината. Жителите и гостите на града имаха възможност да присъстват и на концерт вокална формация \"Неразделни\" към читалище „Братство“.  \r\nВенцеслав ИЛЧЕВ", "date": "2019.09.22", "title": "Тържествено отбелязване на 111-ата годишнина от обявяването на Независимостта на България се състоя в Кюстендил"}
{"url": "http://www.focus-news.net/news/2019/09/22/2701291/a1-on-makedoniya-mogerini-organizira-rabotna-vecherya-v-nyu-york-s-liderite-na-zapadnite-balkani.html", "text": "Върховният представител на Европейския съюз по въпросите на външните работи и политиката на сигурност Федерика Могерини ще се срещне с лидерите на Западните Балкани в Ню Йорк за работна вечеря, предава македонската електронна медия  A1 On . \r\nМогерини ще проведе срещата преди Общото събрание на ООН в Ню Йорк, според информацията, разпространена от Европейската комисия. \r\nПреди началото на Общото събрание на ООН Брюксел подчерта, че ЕС остава лидер в областта на глобалното сътрудничество, като продължава да подкрепя мира и демокрацията, и насърчава спазването международното право и правата на човека. \r\n \r\n Тереза Герова", "date": "2019.09.22", "title": "A1 On (Македония): Могерини организира работна вечеря в Ню Йорк с лидерите на Западните Балкани"}
{"url": "http://www.focus-news.net/news/2019/09/22/2701289/ivan-tsarov-rim-veliko-tarnovo-knyaz-ferdinand-do-posledno-ima-kolebaniya-okolo-obyavyavaneto-na-nezavisimostta-veznite-naklanya-aleksandar-malinov.html", "text": "Княз Фердинанд до последно има колебания около обявяването на Независимостта, везните накланя Александър Малинов. Това каза в празничното издание на предаването  „За честта и славата на България“  на  Радио „Фокус“  директорът на Регионалния исторически музей във Велико Търново Иван Църов. По думите му събитията започват няколко дни по-рано, когато князът е във Виена. Именно там той научава за намеренията на Австро-Унгария да анексира Босна и Херцеговина. „Той не е случайно разбрал, явно е бил уведомен, и подозирам дори, че е било съгласувано с имперските власти в австро-унгарската столица. Това е било решение, което той предварително по дипломатически пътища вече е бил подготвил. Все пак струвало му е доста усилия да премисли още веднъж, и още веднъж, и още веднъж. Защото в него до последния момент има някакво колебание. Но неговият пръв министър Малинов е бил твърд в това отношение, подкрепял го е много сериозно. На практика той е нахвърлял и текста на Манифеста, а княз Фердинанд само го е редактирал. В крайна сметка, въпреки всичко, това се е случило. Обявяването на Независимостта на България се е случило“, допълни той. Така България юридически се изравнява с останалите европейски и световни държави. „Формално до преди този момент България продължава да е част от турската империя. Така тя излиза на международната сцена със своя авторитет, който вече така или иначе е получен, защото от Освобождението до този момент са минали 20 години. Другата гледна точка, вече дали наистина този акт има само положителни страни? Наистина авторитетът се повишава, България става царство, но същевременно тя губи големите пазари на Османската империя. Така че, всяко зло за добро, както се казва. Някои събития в дълъг исторически план си имат и отрицателната страна. Но, от друга гледна точка, България е една много просперираща държава в този момент – държава със самочувствие“, каза директорът на РИМ във Велико Търново. Иван Църов коментира още, че може би това самочувствие изиграва лоша шега няколко години по-късно, когато започват войните за национално обединение.  \r\nВиктория МЕСРОБОВИЧ-КУВЕНДЖИЕВА", "date": "2019.09.22", "title": "Иван Църов, РИМ-Велико Търново: Княз Фердинанд до последно има колебания около обявяването на Независимостта, везните накланя Александър Малинов"}
{"url": "http://www.focus-news.net/news/2019/09/22/2701295/gencho-genchev-kmet-na-svishtov-s-otpadane-na-chast-ot-uchebniya-material-se-gubi-vrazkata-sas-slavnoto-minalo.html", "text": "С промените в образователната система и отпадането на част от учебния материал покрай събития като обявяването на Независимостта се губи връзката със славното минало. Това каза в празничното издание на предаването   „За честта и славата на България“  на  Радио „Фокус“  Генчо Генчев, кмет на община Свищов. Според него важните исторически събития трябва да са акцент в образованието, за да може бъдещите поколения да знаят историята, за която са се борили нашите предци. „Отпадането на славните събития от Освободителната война до Независимостта на нашата държава или тяхното кратко споменаване води до загуба на връзката с онова време, в което са се случили. Необходимо е да се наблегне върху тези събития, защото хората, които в онова време са участвали и градили днешна модерна България и са искали независимостта трябва да бъдат запомнени“, каза още Генчев. По думите му днешните чествания ни припомнят какви трябва да бъдем и по какъв път да вървим, за да постигнем самостоятелност и развитие на нашата държава. \r\nВиктория МЕСРОБОВИЧ-КУВЕНДЖИЕВА", "date": "2019.09.22", "title": "Генчо Генчев, кмет на Свищов: С отпадане на част от учебния материал се губи връзката със славното минало"}
{"url": "http://www.focus-news.net/news/2019/09/22/2701296/deneshen-makedoniya-kolinda-grabar-kitarovich-gubi-podkrepata-na-harvatite-no-vse-oshte-vodi-v-prouchvaniyata-na-obshtestvenoto-mnenie.html", "text": "Държавният глава на Хърватия Колинда Грабар-Китарович губи подкрепата на гражданите, но все още води в проучванията на общественото мнение, съобщава електронното издание на македонския вестник  „Денешен“ . \r\nАко президентските избори в Хърватия се провеждат в настоящия момент, кандидатът на управляващата в Загреб партия на ХДЗ Колинда Грабар-Китарович ще спечели 28,5 на сто от гласовете, кандидатът за СДП Зоран Миланович 24.8, а независимият кандидат Мирослав Шкоро - 18.2 на сто от гласовете, показа анкета на HR Rating. \r\nМеждувременно бившият хърватски премиер Зоран Миланович спря предизборната кампания заради смъртта на брат си Кресимир и заяви, че се оттегля от политиката, за да се посвети на семейството си. Преди около месец Миланович се прости и с баща си, припомня медията. \r\n \r\n Тереза Герова", "date": "2019.09.22", "title": "„Денешен“ (Македония): Колинда Грабар-Китарович губи подкрепата на хърватите, но все още води в проучванията на общественото мнение"}
{"url": "http://www.focus-news.net/news/2019/09/22/2701284/kmetat-na-pernik-vyara-tserovska-nezavisimostta-e-v-urotsite-na-minaloto-za-da-badem-dostoyni-sledovnitsi-na-ideite-na-nashite-vazrozhdenski-i-sledosvobozhdenski-deyateli.html", "text": "Гражданите на Перник отбелязаха 111 години от обявяването на Независимостта на България. Това съобщиха от пресцентъра на  Общината . Под звуците на Духовия оркестър венци и цветя положиха пред паметника на Кракра Пернишки кметът на Община Перник Вяра Церовска, народни представители, областният управител Ирена Соколова, кметът на кв. „Изток“ Емил Костадинов, политици, граждани и общественици.  \r\nПредставителите на местната и държавна власт сведоха глави и отдадоха почит на героите, посветили живота си на свободата и независимостта. След това всички се включиха в шествието, предвождано от Духовия оркестър с диригент Трифон Трифонов до Двореца на културата. Там беше издигнат националният флаг, а кметът Вяра Церовска поздрави перничани.  \r\n„На 22 септември 1908 г. в старата столица Търново с Манифеста си към българския народ княз Фердинанд І провъзгласява България за независимо Българско Царство. Да живее свободна и Независима България! Да живее българският народ! – завършва прокламацията си монархът...\", припомни кметът и заяви, че за нас, днес, този акт носи силен национален заряд. „Категорично и безапелационно българската държавност заявява присъствието и позициите си на европейската карта. От историята знаем, че всички останали балкански държави постигат своята независимост след военни операции. Само България обявява и получава признание – без да използва военни средства. А това е залог за просперитет и развитие.  Осъществените дипломатически постъпки на българското правителство са несъмнен и безспорен успех. Независимостта е в уроците на миналото, за да бъдем достойни следовници на идеите на нашите възрожденски и следосвобожденски деятели и радетели за България. И днес трябва да помним колко важно е националното обединение и единството. Честит празник, перничани!\", каза в словото си кметът Вяра Церовска. \r\nОбластният управител Ирена Соколова подчерта в приветствието си, че е необходимо да разберем, че решаването на важните национални въпроси не е свързано с разцепление, снизходителност, сарказъм или тяхната крайност - апатия и примирение. \r\nПразникът завърши с концерт на Ансамбъла за народни песни и танци \"Граовска младост\".", "date": "2019.09.22", "title": "Кметът на Перник Вяра Церовска: Независимостта е в уроците на миналото, за да бъдем достойни следовници на идеите на нашите възрожденски и следосвобожденски деятели"}
{"url": "http://www.focus-news.net/news/2019/09/22/2701298/sport-grigor-dimitrov-shte-nauchi-parviya-si-oponent-v-pekin-na-28-septemvri.html", "text": "Григор Димитров ще научи името на първия си съперник в турнира от категория ATP 500 в Пекин идната събота – 28 септември. Церемонията по тегленето на жребия в китайската столица ще започне от 09:30 часа българско време.  \r\nТази година в China Open участие ще вземат още Анди Мъри, Александър Зверев, Даниил Медведев, Карен Хачанов, Доминик Тийм, Гаел Монфис, Ник Кирьос, Джон Иснър, Фабио Фонини, Диего Шварцман и Феликс Оже-Алиасим. \r\nТова ще бъде седмото участие на Григор Димитров в Пекин. Преди три сезона Димитров достигна до финала, който загуби от втория в света тогава Анди Мъри след 4:6, 6:7. \r\nГодина по-късно Григор достигна до полуфиналите в Пекин, преди да отпадне след загуба от Рафаел Надал. Миналаъа година първата ни ракета  отстъпи още във втори кръг пред Душан Лайович.", "date": "2019.09.22", "title": "Спорт: Григор Димитров ще научи първия си опонент в Пекин на 28 септември"}
{"url": "http://www.focus-news.net/news/2019/09/22/2701290/ognyan-tsenkov-kmet-na-vidin-s-obyavyavaneto-na-nezavisimostta-balgariya-vazvrashta-mezhdunarodniya-si-avtoritet-i-tragva-po-patya-na-svoeto-razvitie.html", "text": "С обявяването на независимостта си България възвръща международния си авторитет и тръгва по пътя на своето развитие като част от останалите европейски държави. Това каза на тържествената церемония на централния площад „Бдинци“ Огнян Ценков, кмет на Община Видин, предаде репортер на  Радио „Фокус“ – Видин . На церемонията за отбелязване на 111-годишнината от обявяването на Независимостта се събраха стотици граждани и ученици. „Провъзгласяването на Независимостта се смята за голям успех на българската дипломация и поредна стъпка по пътя към осъществяване на националните идеали. Каузата за постигане на независимост обаче не се дължи само на българската дипломация, тя е спечелена благодарение на духовната енергия и интересите на целия народ. Днешната дата носи незаменима поука, че когато сме обединени и вдъхновени, можем да осъществим всяка голяма кауза в името на България. Нека отдадем заслуженото на всички достойни българи, благодарение на които вървим по пътя на независимостта. Нека следваме техните стъпки и учим децата си да съхраняват паметта за събитията в нашата история, които преобразяват Родината ни. Заедно да направим всичко по силите си, за да живеем в свободна и процъфтяваща България. Нека следваме техните стъпки и учим децата си да съхраняват паметта за събитията в нашата история, които преобразяват Родината ни. Заедно да направим всичко по силите си, за да живеем в свободна и процъфтяваща България!“, каза Огнян Ценков. Той завърши словото си с думите от Манифеста, които княз Фердинанд произнася на 21 септември преди повече от век в църквата „Свети 40 мъченици“ във Велико Търново: „Да живее свободна и независима България! Да живее българският народ!“. \r\nПред паметника на Трети пехотен Бдински полк венци и цветя положиха видинчани, ученици и деца, почит отдаде и видинският кмет, както и представители на държавни организации и политически партии. \r\nАнна ЛОЗАНОВА", "date": "2019.09.22", "title": "Огнян Ценков, кмет на Видин: С обявяването на Независимостта България възвръща международния си авторитет и тръгва по пътя на своето развитие"}
{"url": "http://www.focus-news.net/news/2019/09/22/2701292/s-tarzhestven-ritual-pred-pametnika-na-osvoboditelite-v-kardzhali-byaha-otbelyazani-111-godini-ot-obyavyavaneto-na-nezavisimostta.html", "text": "С тържествен ритуал пред Паметника на освободителите в Кърджали бяха отбелязани 111 години от обявяването на Независимостта, предаде кореспондент на  Радио „Фокус” . От името на председателят на Народното събрание Цвета Караянчева, на областният управител Никола Чанев, на кмета Хассан Азис, на ОДМВР-Кърджали, Регионален инспекторат по образованието, тракийските сдружения и читалища, училища, политически партии, държавни и общински институции и учреждения и лично от граждани, бяха поднесени цветя и венци на Паметника на Освободителите.  \r\nПо случай официалното провъзгласяване на България за независима държава преди 111 години с Манифеста на 22 септември 1908 г., който цар Фердинанд І прочита в двора на църквата \"Св. 40 мъченици\" в старопрестолния град Търново, в Градската градина дойдоха да отдадат почит граждани и гости на града, общински и областни организации, политически партии, обществени организации.  \r\nСлед тържествената част, беше изнесен концерт от самодейни фолклорни състави от Народно читалище \"Родопски фар 1938“. С песни, музика и хора продължи народното празненство. \r\nДарина ДЕЕНИЧИНА", "date": "2019.09.22", "title": "С тържествен ритуал пред Паметника на освободителите в Кърджали бяха отбелязани 111 години от обявяването на Независимостта"}
{"url": "http://www.focus-news.net/news/2019/09/22/2701293/desetki-grazhdani-se-sabraha-na-ploshtada-v-pazardzhik-za-tarzhestvenoto-otbelyazvane-na-denya-na-nezavisimostta.html", "text": "Десетки граждани се събраха на площада в Пазарджик за тържественото отбелязване на Деня на Независимостта, предаде репортер на  Радио „Фокус” – Пазарджик . Празничната програма започна с изпълнения на духов оркестър и издигането на националния флаг. На площада се събраха множество граждани от различни възрасти, народни представители, общински съветници и общественици. Програмата за отбелязване на годишнината от обявяването на Независимостта на България в Пазарджик продължава с празничен концерт с участието на участието на Ансамбъл за народни песни и танци „Пазарджик” и Детско-юношески фолклорен ансамбъл „Елица“. \r\nАлбена ЖИЛЕКОВА", "date": "2019.09.22", "title": "Десетки граждани се събраха на площада в Пазарджик за тържественото отбелязване на Деня на Независимостта"}
{"url": "http://www.focus-news.net/news/2019/09/22/2701300/ivan-tsarov-rim-veliko-tarnovo-vazhno-e-titlata-na-veliko-tarnovo-za-istoricheska-i-duhovna-stolitsa-da-bade-oblechena-v-zakonova-forma.html", "text": "Важно е титлата на Велико Търново за историческа и духовна столица да бъде облечена в законова форма. Това каза в празничното издание на предаването „За честта и славата на България“ на  Радио „Фокус“  директорът на Регионалния исторически музей във Велико Търново Иван Църов. По думите му новият статут на старата столица трябва да бъде изпълнен със съдържание с нов закон, утвърден от народните представители. „Това е голяма чест, но същевременно и задължение да продължава старата, духовна и историческа столица и през следващите години, и през следващите десетилетия, и през следващите поколения да бъде такава. Защото това признание не е нещо еднократно, не е като медал, който да се окачи на гърдите, а си е едно символично признание и то трябва ежедневно да се защитава, потвърждава и развива. Много би било добре, според мен, този статут да бъде изпълнен. Иначе опасността е то да остане просто една титла, прикачена към многото други титли, като примерно тази, която е в наименованието на града – Велико. Надявам се, че българските законотворци ще направят и следващата крачка. Необходимо и някакво допълнително финансиране, защото една такава национална историческа, духовна и културна столица са определения конкретно за  Велико Търново, но те касаят цялата ни държава. Може би наистина трябва по някакъв начин да се финансират и ред други мероприятия, които да утвърждават тази титла“, обясни директорът на РИМ. Иван Църов коментира още, че за всички великотърновци и хора, работещи в сферата на духовността и културата, титлата е гордост и признание за добре свършената работа.  \r\nВиктория МЕСРОБОВИЧ-КУВЕНДЖИЕВА", "date": "2019.09.22", "title": "Иван Църов, РИМ-Велико Търново: Важно е титлата на Велико Търново за историческа и духовна столица да бъде облечена в законова форма"}
{"url": "http://www.focus-news.net/news/2019/09/22/2701303/ekipi-na-sdvr-pravyat-opiti-da-izvedat-barikadiral-se-buystvasht-57-godishen-mazh-v-stolitsata.html", "text": "Екипи на СДВР правят опити да изведат барикадирал се буйстващ 57-годишен мъж в столицата. Това съобщиха от  пресцентъра на МВР . Вчера в ранния следобед е получен сигнал за буйстващ 57-годишен мъж. По-късно той се е барикадирал в дома си в столицата. Веднага на място са пристигнали екипи на СДВР, които са обезопасили периметъра, с цел да се гарантира сигурността на живеещите в съседство. С помощта на психолози е направен опит за контакт с мъжа. Продължават опитите за безопасното му извеждане.", "date": "2019.09.22", "title": "Екипи на СДВР правят опити да изведат барикадирал се буйстващ 57-годишен мъж в столицата"}
{"url": "http://www.focus-news.net/news/2019/09/22/2701302/ministar-angelkova-vav-veliko-tarnovo-kulturno-istoricheskiyat-turizam-e-stimul-za-vatreshnite-patuvaniya-i-ikonomikata.html", "text": "Културно-историческият туризъм е ключов в програмата ни за утвърждаване на България като целогодишна дестинация. В тази посока работим активно, откакто създадохме 8-те културно-исторически дестинации преди четири години. След тяхното формиране всички включени обекти бележат ръст на посещенията, някои със 100 процента. Това заяви във Велико Търново министърът на туризма Николина Ангелкова, която участва в тържествата за 111-годишнината от обявяване на независимостта на България, съобщиха от пресцентъра на  Министерство на туризма .   \r\nМинистър Ангелкова съобщи, че за миналата година туристите, посетили страната ни заради културно-исторически интерес, са 20 на сто от общия брой. През 2018 г. отчетохме близо 9,3 млн. чуждестранни туристи. За т.г. от януари до юли те са над 5,1 млн., като при около 25 на сто от тях са декларирани като цел културно-исторически туризъм или комбинирано ползване на морски и летен с него, поясни още тя. \r\n„Културата и историята ни са ключов стимул за сектора, особено за място като Велико Търново, и ние го оценяваме особено силно на дати като Деня на независимостта“, изтъкна министърът. Това богатство подпомага туризма да бъде движещ фактор и за българската икономика, и за повече пътувания на българите във вътрешността на страната. Старата столица е изключително добър пример за това и много позната като маршрут. Голяма част от международните туристи, както и пасажерите от круизите по Дунав, включват В. Търново в съпътстващите си маршрути именно заради богатото му културно-историческо наследство.  \r\n„Промотираме интензивно културно-историческите обекти и паметници и насочваме вниманието към тях чрез различни маркетингови дейности, защото разнообразието на услугите е от голямо значение за развитието на България като целогодишна дестинация. В резултат все повече българи предпочитат да пътуват в родината си и причината за този избор обикновено са културно-историческите забележителности и малко познатите места у нас. Близо 13 на сто например е ръстът на българите, които са пренощували в хотели с над 10 легла през периода юни-юли 2019 г. по Черноморието ни  в сравнение със същия период на предходната рекордна година. Това увеличение компенсира спада при чужденците от някои пазари“, посочи още тя.  \r\nМинистърът съобщи също, че в момента се финализира специална подстратегия за културно-историческия туризъм в рамките на Националната стратегия за устойчиво развитие на туризма до 2030 г., която бе актуализирана преди две години. Тази подстратегия е с план за действие и финансиране към него и до края на годината ще бъде завършена, а в момента тече обществено обсъждане.  \r\nМинистър Ангелкова информира, че на срещите в петък с контролните органи за обобщаване на сезона по Черноморието са констатирани все по-малко закононарушения в сектора, но има какво още да се желае. „По-високи са очакванията на потребителите за качеството на олинклузива. Затова стартираме по искане на бранша диалог и дебати дали да има регулация за олинклузива и каква да бъде тя, ще проведем кръгли маси по темата“, анонсира министър Ангелкова.  \r\nТя се спря и на проблема с кадрите, който за туризма е по-сериозен. Успяхме да компенсираме недостига им с наемане на сезонни работници от трети страни извън ЕС, главно от Украйна и Молдова. „За изминалия сезон те са над 10 700, но това е временна мярка. Успоредно работим с МОН и МТСП и Междуведомствения съвет за кадрите в туризма в посока дуално образование, квалификация и преквалификация. Миналата година подписахме споразумение за туризма с МТСП и Германо-българския център за квалификация и преквалификация и по него към момента са обучени над 450 работещи или безработни. В центъра се работи по две програми – националната за образование и заетост и по финансирането на квалификацията и преквалификацията от самия работодател. Само със съвместни усилия можем да постигнем траен успех в тази посока“, обобщи министърът на туризма.", "date": "2019.09.22", "title": "Министър Ангелкова във Велико Търново: Културно-историческият туризъм е стимул за вътрешните пътувания и икономиката"}
{"url": "http://www.focus-news.net/news/2019/09/22/2701297/daniel-panov-kmet-na-veliko-tarnovo-na-dneshniya-den-predi-111-godini-hrabrite-balgari-dokazvat-che-ot-svobodata-po-visshe-blago-nyama.html", "text": "На днешния ден преди 111 години храбрите българи доказват, че от свободата по-висше благо няма. Това каза в празничното си слово по случай обявяването на Независимостта на България кметът на Велико Търново Даниел Панов, предаде репортер на  Радио „Фокус“ – Велико Търново . Той подчерта, че именно с историческия акт българският народ променя Европа и прави Великите сили безмълвни. И това се случва не къде да е, а във вечната историческа и духовна столица на България – Велико Търново. „Княз Фердинанд и министър-председателят Александър Малинов слизат на една малка гара в подножието на хълма Трапезица в славния град, за да се отправят първо към храма на българщината – църквата „Св. 40 мъченици“, а от там да достигнат до сърцето на славния Царевград Търнов – крепостта „Царевец“, за да обявят това, което всички българи в зората на миналия век усещат – Независимостта на България. Нашите предци смело, силно, решително и гордо изричат на висок глас, че сами ще ръководят своята държава и във вътрешните дела, и във външната политика, че не ще търпят и позволят чужда воля и интереси да определят тяхното бъдеще. Храбрите българи доказват, че от свободата по-висше благо няма“, допълни още кметът. Той подчерта, че Независимостта дава завършеност на изградената за кратко време българска държавност след Освобождението. Търново - най-българският град по своя дух, става символ на това велико общобългарско достижение. „Независимостта успява, защото нашите предци са имали най-важното свобода в мислите и делата си. Те смело следват совите идеали, най-големите от които е била България. Благото на нашия народ и отечеството е над техните лични интереси, над партийните интереси и над всичко. Затова преди 111 години камбаните във Велико Търново бият празнично. Днес ние всички живеем в свободна, равноправна държава, неподчинена на чужди интереси. Нека бъдем, скъпи българи, искрени родолюбци, каквито бяха предците ни. Те живяха, за да ни има днес нас и нашите деца. Нека бъдем техни достойни наследници и бъдещето на нашите деца бъде каузата, която ни обединява! Честит празник българи, честит празник на Независимостта!“, каза още кметът. \r\nЛуиза ТРАНЧЕВА", "date": "2019.09.22", "title": "Даниел Панов, кмет на Велико Търново: На днешния ден преди 111 години храбрите българи доказват, че от свободата по-висше благо няма"}
{"url": "http://www.focus-news.net/news/2019/09/22/2701304/prof-milko-palangurski-istorik-yasnata-tsel-za-postigane-na-nezavisimostta-i-pravilniyat-moment-za-realiziraneto-y-sa-nay-tsennite-urotsi-ot-onova-vreme.html", "text": "Ясната цел за постигане на Независимостта и правилният момент за реализирането й са най-ценните уроци от онова време. Това каза в интервю за празничното издание на предаването „За честта и славата на България“ на  Радио „Фокус“  историкът проф. Милко Палангурски. Той обясни, че актът е интересен, защото взривява европейския дипломатически мир и статукво. \r\n„Един много ценен урок, той е повече във вътрешнополитически план – ясна цел, добре мотивирана, добре подготвена и използване на реалните моменти за нейното реализиране. Това е може би най-важното в случая, което не е за подценяване. Защото много добри идеи в историята и в развитието на една нация и една държава, са пропадали заради неуспешно преценяване на момента за тяхното реализиране. В случая имаме един комплекс от много добри ходове, гледни точки на българската дипломация, на българската вътрешна политика, на политическите сили, на двореца, на парламента, на Министерски съвет, да достигнат до това окончателно решение за статута на българската държавност“, отбеляза историкът.  \r\nСпоред проф. Милко Палангурски събитията от 22 септември 1908 година са повод за гордост, защото България е една от малкото държави, постигнала пълен национален суверенитет без да води война и без да загуби ресурсите на нацията. Подобни градивни факти са най-сериозната причина за гордост и разбиране за българската история в бъдеще.  \r\nВиктория МЕСРОБОВИЧ-КУВЕНДЖИЕВА", "date": "2019.09.22", "title": "Проф. Милко Палангурски, историк: Ясната цел за постигане на Независимостта и правилният момент за реализирането й са най-ценните уроци от онова време"}
{"url": "http://www.focus-news.net/news/2019/09/22/2701305/belogradchishkiyat-episkop-polikarp-shte-osveti-manastir-sv-troitsa-v-radomirskoto-selo-radibosh-na-23-septemvri.html", "text": "На 23 септември Негово преосвещенство Белоградчишкият епископ Поликарп ще освети манастир „Св. Троица“ в село Радибош, Радомирска духовна околия, предаде репортер на  Агенция „Фокус“ . Събитието е с благословението на Негово светейшество Българския патриарх и Софийски митрополит Неофит. Началото ще бъде в 16.00 часа.  \r\nНикола ПЕТКОВ", "date": "2019.09.22", "title": "Белоградчишкият епископ Поликарп ще освети манастир „Св. Троица“ в радомирското село Радибош на 23 септември"}
{"url": "http://www.focus-news.net/news/2019/09/22/2701306/belogradchishkiyat-episkop-polikarp-shte-oglavi-arhiereyska-sveta-liturgiya-v-hram-sv-yoan-predtecha-na-sofiyskiya-kvartal-obelya-na-23-septemvri.html", "text": "На 23 септември Православната църква чества Зачатие на св. Йоан Предтеча и Кръстител. По този повод Негово преосвещенство Белоградчишкият епископ Поликарп ще оглави Архиерейска света Литургия в храм „Св. Йоан Предтеча“ на софийския квартал „Обеля“, предаде репортер на  Агенция „Фокус“ . Богослужението е с благословението на Негово светейшество Българския патриарх и Софийски митрополит Неофит. Началото ще бъде в 9.00 часа.  \r\nНикола ПЕТКОВ", "date": "2019.09.22", "title": "Белоградчишкият епископ Поликарп ще оглави Архиерейска света Литургия в храм „Св. Йоан Предтеча“ на софийския квартал „Обеля“ на 23 септември"}
{"url": "http://www.focus-news.net/news/2019/09/22/2701307/the-national-interest-novo-rusko-atomno-orazhie-mozhe-da-prevarne-sasht-v-neobitaema-pustinya.html", "text": "По всичко личи, че в случай на ядрен конфликт, Москва би искала да попълни своя арсенал и да разшири възможностите да сложи край на цивилизацията, пише Себастиен Роблин в статия за американското списание  The National Interest . \r\n \r\n Агенция „Фокус“ представя превод на материала с уточнението, че той отразява единствено позицията на автора.  \r\n \r\nНа 22 май 2018 г. руската подводница „Юрий Долгорукий“ се плъзна под вълните на Бяло море в Северния ледовит океан. Люковете на подводницата, разположени в горната част по протежение на корпуса й, се отвориха и водата се изля в огромните й резервоари. След няколко секунди започна нещо подобно на изригване на подводен вулкан.  \r\nЧетири ракети с дължина дванадесет метра се появяваха една след друга от кълбата дим. За миг изглеждаше, че са на път да паднат обратно в морето, но след това горивото в техните двигатели се запали и те се издигнаха високо в стратосферата. Четирите ракети прелетяха над територията на цяла Русия и кацнаха на тестова площадка на полуостров Камчатка, на около 5,7 хиляди километра от мястото си на изстрелване. \r\nПодобно на подводниците с балистични ракети (т.нар. атомни подводни крайцери със стратегическо предназначение), които са използвани от САЩ, Китай, Франция, Обединеното кралство и Индия, основната цел на подводниците от проекта „Борей“ е невероятно зловеща: унищожаване на вражески градове, дори ако други ядрени сили са унищожени по време на първия ядрен удар. \r\nВсяка от 16-те ракети „Булава Р-30“ в подводница обикновено носи шест отделни единици с тегло 150 килотона, които са разделени и могат да поразяват отделни цели. Това означава, че една подводница от проекта „Борей“ може да порази обекти – населени места и военни бази, разположени на до девет хиляди километра разстояние, и носи ядрени бойни глави, които са 10 пъти по-разрушителни от бомбата, пусната над Хирошима. \r\nПодводниците от проекта „Борей“ са най-модерните в своя клас, които са на разположение на руските ВМС. Те са предназначени да заменят съветските подводници клас „Делта“. В годините на Студената война те бяха по-шумни от западните, следователно по-уязвими и откриваеми отколкото подводниците на западните противници.   \r\nТози проблем най-накрая беше признат през 80-те години на миналия век, когато СССР успя да закупи в Япония и Норвегия технологията, необходима за създаването на многоцелева подводница на проекта „Щука\" (класификация на НАТО - Shark), която отговаря на спецификите на американските многоцелеви подводници от клас „Лос Анджелис“. \r\nРазработването на концепцията за проекта „Борей“ започва през 80-те години на миналия век. След разпадането на СССР Русия, поради недостатъчното финансиране, решава да намали разходите, като модифицира подводниците клас „Щука“ в нови „Борей“. \r\n \r\nСтроителството продължи в Северодвинск, а водещата подводница „Юрий Долгорукий“ (кръстена на руския княз, основал Москва) беше пусната на вода през 2008 г. и въведена в експлоатация пет години по-късно, през януари 2013 г. \r\nОсновната цел на подводницата е да остане незабелязана достатъчно дълго, за да успее да използва ужасяващата си огнева мощ. Реализирането на тази концепция стана по-лесно благодарение на атомните електроцентрали, инсталирани на лодките, което им позволява да останат под вода в продължение на няколко месеца. За тази цел подводниците по проекта „Борей“ са създадени в съответствие с по-високите изисквания за стелт, отколкото подводниците от проектите от съветското време, и имат по-голяма способност да избегнат среща с враг, който подозира къде се намират. \r\nГладкият 170-метров корпус на подводниците от клас „Борей“ се счита за по-характерен за подводниците в западния стил, отколкото за тези от клас „Делта“. Корпусът, както и системите и механизмите вътре в гигантската машина, чиято водоизместимост (под вода) е 24 хиляди тона, са покрити с гума, поглъщаща звука. \r\nАтомната електроцентрала OKF-650B, монтирана на подводница „Борей“ и с мощност 190 мегавата, е оборудвана с помпа и реактивна задвижваща система, която й позволява да бъде изключително тиха при почти максимална скорост под вода от 50 възела. Явно това е причината подводниците да са по-тихи и да могат да останат невидими при по-високи скорости от подводниците от от клас „Охайо“ например, оборудвани с винтов двигател.  \r\nЗа да се предпази от вражески кораби и подводници, са инсталирани 533-милиметрови торпедни апарати и шест пускови установки за изстрелване на средства за противодействие. В случай на опасност за сравнително малък екипаж от 107 души, на руската подводница се монтира спасителна капсула.", "date": "2019.09.22", "title": "The National Interest: Ново руско атомно оръжие може да превърне САЩ в необитаема пустиня"}
{"url": "http://www.focus-news.net/news/2019/09/22/2701309/gencho-genchev-kmet-na-svishtov-bogata-kulturna-programa-shte-radva-posetitelite-na-praznika-svishtovski-loznitsi.html", "text": "Богата културна програма ще радва жителите и гостите на Свищов по време на есенния панаир „Свищовски лозници“. Това каза в празничното издание на предаването   „За честта и славата на България“   на  Радио „Фокус“   Генчо Генчев, кмет на общината. По думите му традиционно „Свищовски лозници“ е очакван празник от местните жители. „Това е есенният панаир. Листопадът в тази част на годината напомня именно за тези празници в края на месец септември. Сега е времето, когато се обират плодовете и гроздето, пълнят се бъчвите и се подготвяме за зимата“, каза още Генчев. Кметът на Свищов покани всички местни жители и гости на града да посетят събитията през трите дни на фестивала. \r\nВиктория МЕСРОБОВИЧ-КУВЕНДЖИЕВА", "date": "2019.09.22", "title": "Генчо Генчев, кмет на Свищов: Богата културна програма ще радва посетителите на празника „Свищовски лозници“"}
{"url": "http://www.focus-news.net/news/2019/09/22/2701311/dramatichen-teatar-nikola-vaptsarov-v-blagoevgrad-predstavi-detskiya-spektakal-letyashtata-printsesa-koyto-e-parvata-premiera-za-100-niya-sezon-na-teatara.html", "text": "Драматичен театър „Никола Вапцаров” – Благоевград представи първата си премиера в стотния, юбилеен сезон – детския спектакъл „Летящата принцеса” по Джордж Макдоналд. Това съобщи за  Радио „Фокус“ – Пирин  Симона Спасова, експерт „Връзка с обществеността“ към театъра. „Деца и родители се потопиха в магичния свят на летящата принцеса Росарио. В образа – обречена постоянно да лети, вместо да стъпва по земята, се превъплъти актрисата Гергана Цакова, която беше в истински полет до финала на представлението“, каза още Спасова. Тя добави, че уникалните сценография и костюми, песните, които се изпълняват на живо, бързо докосват децата и с лекота предават важните послания в спектакъла. „Както във всяка приказка с принцеса и в тази има принц, а ролята се изпълнява от актьора Игор Дамянов. Той преминава през редица изпитания, за да спаси своята любима“, посочи Спасова. Премиерата на спектакъла поднесе на младите зрители много изненади – фоайето на театъра бе превърнато в облачно небе, което посрещаше децата още на входа. \r\nЛивия НИНОВА", "date": "2019.09.22", "title": "Драматичен театър „Никола Вапцаров” в Благоевград представи детския спектакъл „Летящата принцеса”, който е първата премиера за 100-ния сезон на театъра"}
{"url": "http://www.focus-news.net/news/2019/09/22/2701310/sport-sabalenka-se-zavarna-s-pobeda-v-uhan-vinas-uilyams-otpadna.html", "text": "Действащата шампионка Арина Сабаленка започна с победа защитата на титлата си в турнира в Ухан. Световната №13 се наложи над сънародничката си от Беларус Алиаксандра Саснович с 6:1, 6:2 в двубой, продължил малко повече от час. \r\nВъв втори кръг тя ще играе срещу Даниъл Колинс, която елиминира шампионката от 2015 година Винъс Уилямс. Анерийканкар елиминира по-малката от сестрите Уилямс след 7:5, 7:6.", "date": "2019.09.22", "title": "Спорт: Сабаленка се завърна с победа в Ухан, Винъс Уилямс отпадна"}
{"url": "http://www.focus-news.net/news/2019/09/22/2701308/tass-okolo-300-tremora-sa-registrirani-v-albaniya-za-edno-denonoshtie.html", "text": "Общо 297 тремора са регистрирани на територията на Албания за последното денонощие, като 87 от тях са отчетени в нощта срещу неделя, съобщава руската информационна агенция  TACC . \r\nСпоред албанския сеизмолог Рапо Ормени опасността от нов силен трус е отминала, но заплахата от нови земетресения с по-малка сила ще се запази и през следващите седмици. \r\nДве силни земетресения разтърсиха Албания в следобедните часове на събота, причинявайки сериозни материални щети и паника сред местното население. Първият трус с магнитуд от 5,8 по скалата на Рихтер е регистрирано на 30 километра северно от Драч в 16:04 часа местно време (17:04 часа българско време) и е най-силното от 15 април 1979 г. То е усетено във всички части на Албания и в съседните страни. Второто земетресение е регистрирано десет минути по-късно с магнитуд 5,6 по скалата на Рихтер. \r\nНай-засегнати от трусовете са столицата на Албания, Тирана, Дуръс, разположен на брега на Адриатическо море, както и Поградец, Фиер и редица градове в югозападната част на Северна Македония. Жителите на Тирана и Дуръс прекараха нощта на улиците, както и в шест специално организирани центъра. Според последната информация са пострадали общо 107 души, 10 от които са хоспитализирани. В момента има данни за187 повредени съоръжения на градската инфраструктура. \r\nВ редица населени места в страната беше прекъснато електричеството, нямаше мобилна връзка. Албанската полиция е в готовност за оказване на помощ на нуждаещите се граждани. Страната разполага с безплатна гореща линия за жертвите. \r\n \r\n Тереза Герова", "date": "2019.09.22", "title": "ТАСС: Около 300 тремора са регистрирани в Албания за едно денонощие"}
{"url": "http://www.focus-news.net/news/2019/09/22/2701301/v-kazanlak-na-tsentralniya-ploshtad-be-otbelyazan-denyat-na-nezavisimostta.html", "text": "На централния площад „Севтополис“ се състоя празнично честване по повод 111 години от обвяване на Независимостта на България, предаде кореспондент на  Радио „Фокус“ . Тържествен водосвет бе отслужен от казанлъшки свещеници. Осветени бяха знамето на Община Казанлък и за пета поредна година училищни знамена. \r\nСлово по повод 111 години от обявяване Независимостта на България произнесе директорът на Исторически музей „Искра” д-р Момчил Маринов, който обърна внимание на значението на историческия акт отпреди 111 години и неговият смисъл за възпитание на поколенията в дух на патриотизъм.  \r\nВ тържествената по програма по повод историческата годишнина взеха  участие духовият оркестър на 61 Стрямска механизирана бригада – Казанлък и Клуб „ Бели рози” към Народно читалище „Възродена Искра”. \r\nВ централната част на Казанлък, в близост до Лъвовата чешма бе подредена постерна изложба „Българската независимост”. \r\nСред официалните гости на събитието бяха кметът Галина Стоянова и заместник – кметът Даниела Коева, кметове на населени места, общински съветници. \r\nСлавяна ГАЙДАРОВА", "date": "2019.09.22", "title": "В Казанлък на централния площад бе отбелязан Денят на независимостта"}
{"url": "http://www.focus-news.net/news/2019/09/22/2701294/vitseprezidentat-iliyana-yotova-tryabvat-ni-sashtata-uverenost-i-volya-na-dedite-ni-otpredi-111-godini.html", "text": "Трябва ни същата увереност на дедите ни отпреди 111 години, които знаеха къде искат да стигнат, как да строят бъдещето. Трябват ни същата воля и сила, независимо от конюнктура, от свои и чужди интереси. С тези думи вицепрезидентът Илияна Йотова приветства жителите и гостите на град Троян, където заедно с тях чества Деня на независимостта на България, съобщиха от  прессекретариата на държавния глава .  \r\nВицепрезидентът определи 22 септември като предизвикателство и отговорност към общество, политици и държавници. „Предизвикателство е към нас като общество и граждани, защото е необходимо да повярваме в собствените си сили, в силата на единението. Предизвикателство е пред политиците, защото трябват  конкретни политики, разумни и полезни за хората.  Предизвикателство е пред държавниците, защото силна и просперираща държава се гради със силни институции“, изтъкна Илияна Йотова. По думите на вицепрезидента днес имаме нужда от силни хора, отговорни за съдбините на България и българския народ, за да може всеки българин да живее достоен живот.  \r\nВицепрезидентът Йотова заяви, че 111 години поколения българи преживяват и триумфи, и трагедии, успехи и крушения, противопоставяне и обединение. „Пишем своята история като народ, което не би било възможно без 22 септември 1908 година. Обявяването на независимостта е извор на самочувствие и национален оптимизъм“, посочи вицепрезидентът.  \r\nИлияна Йотова призова често да се вглеждаме в избелелите фотографии от тези паметни събития, защото „те ни срещат с хора – смели, дръзки, горди“. По думите на вицепрезидента това бяха истински водачи, които имаха едно верую и една мисия – да върнат величието на един народ, пет века потъпкван, но съхранил българщината, да строят съвременна, модерна и просперираща България на обединените и независими българи.  \r\nПо-късно кметът на Община Троян Донка Михайлова показа на вицепрезидента Илияна Йотова традиционната улица на занаятите в центъра на града.", "date": "2019.09.22", "title": "Вицепрезидентът Илияна Йотова: Трябват ни същата увереност и воля на дедите ни отпреди 111 години"}
{"url": "http://www.focus-news.net/news/2019/09/22/2701299/narodni-predstaviteli-ot-gerb-se-vklyuchiha-v-chestvaniyata-na-denya-na-nezavisimostta-vav-veliko-tarnovo.html", "text": "11 народни представители от Парламентарната група на ГЕРБ се включиха в честванията на Независимостта във Велико Търново. Това съобщиха от пресцентъра на  ПП ГЕРБ . От самото начало на празничната програма в старата столица пристигнаха също и министрите Николина Ангелкова, Теменужка Петкова, Росен Желязков и Боил Банов.  \r\nЗаедно с домакина на тържествата – великотърновския кмет инж. д-р Даниел Панов, те присъстваха на празнична Света литургия, отслужена от великотърновския митрополит Григорий, която в 7.30 часа започна в историческия храм „Св. 40 мъченици“.  \r\nИменно в тази църква във В. Търново, преди 111 години, с Манифест към българския народ, подписан от Фердинанд І, е обявена Независимостта на България.  \r\nОфициалните лица поднесоха венци пред Пирамидата на Независимостта на хълма Царевец. Те присъстваха и на Военен ритуал за издигане националното знаме на Република България и заедно с празничното шествие преминаха през В. Търново от крепостта Царевец до паметника на Майка България в центъра на града.  \r\nПо-рано великотърновските народни представители от ГЕРБ Клавдия Ганчева, Станислава Стоянова и Станислав Стоянов отправиха поздрав към жителите и гостите на старата столица. В приветствието си те заявяват, че делото на Независимостта „е вплело в националната ни тъкан стремежа към справедливост, разбирателство, ред и мир, както и свободата на всеки отделен човек да прави своя личен избор“.  \r\n„Днес ние приемаме изключително сериозно отговорността да подчиняваме всяко свое решение на обществения интерес“, заявиха още великотърновските народни представители от ГЕРБ.", "date": "2019.09.22", "title": "Народни представители от ГЕРБ се включиха в честванията на Деня на Независимостта във Велико Търново"}
{"url": "http://www.focus-news.net/news/2019/09/22/2701312/faz-erdogan-potvardi-gotovnostta-na-ankara-za-ofanziva-v-severna-siriya.html", "text": "Държавният глава на Турция Реджеп Тайип Ердоган потвърди готовността на Анкара за военна операция в Северна Сирия, ако до края на септември там не бъде установена зона за сигурност, отбелязва германският национален ежедневник  Die Frankfurter Allgemeine Zeitung . \r\n„Приключихме всички подготовки по границата (със Сирия)“, цитира изданието думите на Ердоган, изречени преди отпътуването му за Ню Йорк за участие в Общото събрание на ООН. В същото време турският президент подчерта, че не иска конфронтация със САЩ в региона. \r\nТурция и САЩ се договориха в началото на август да създадат зона за сигурност в Северна Сирия. Тя трябва да бъде установена до края на септември. В противен случай Турция е готова за военното настъпление. Анкара обвинява Вашингтон в липса на ангажираност при прилагането на достигнатите договорености. Двете държави обаче вече започнаха съвместни патрули в региона, припомня вестникът. \r\nЕрдоган се надява по границата със Сирия да бъде създадена зона под изключителен турски контрол, от която да бъдат прогонени кюрдските войски. В момента зоната се контролира от кюрдската милиция YPG, която се смята от Анкара за терористична организация. За САЩ обаче тя е важен партньор в борбата срещу терористичната организация „Ислямска държава“. \r\nВ петък бе разпространена информация, че Турция вече е подготвила десетки лекари в граничната зона със Сирия. Те ще предоставят „медицински услуги“ като част от планираната трансгранична военна операция на турските въоръжени сили в Сирия. \r\n \r\n Тереза Герова", "date": "2019.09.22", "title": "FAZ: Ердоган потвърди готовността на Анкара за офанзива в Северна Сирия"}
{"url": "http://www.focus-news.net/news/2019/09/22/2701313/nad-10-700-chuzhdentsi-sa-rabotili-po-balgarskoto-chernomorie-prez-otminaliya-leten-sezon.html", "text": "Над 10 700 чужденци от трети страни, които не са членки на Европейския съюз, са работили по българското Черноморие през отминалия летен сезон. Това каза пред журналисти министъра на туризма Николина Ангелкова, предаде репортер на  Радио „Фокус“ – Велико Търново . Тя уточни, че това са били основно младежи от Украйна и Молдова, но според нея мярката е временна. По тази причина тече съвместна работа на Министерствата на туризма, образованието и труда и социалната политика в посока дуално обучение, квалификация и преквалификация. „В тази връзка през миналата година подписахме споразумение между Министерство на труда и социалната политика и Германо-български център за квалификация и преквалификация в областта на туризма. По тази програма са обучени над 450 работещи или безработни лица. В Центъра имаме две програми – една по Националната програма за заетост, а другата за финансиране на тези курсове от работодателя. Опитваме се да преодолеем липсата на кадри и квалифицирана работна ръка, но все още има какво да се желае“, обясни още министър Ангелкова. \r\nЛуиза ТРАНЧЕВА", "date": "2019.09.22", "title": "Над 10 700 чужденци са работили по българското Черноморие през отминалия летен сезон"}
{"url": "http://www.focus-news.net/news/2019/09/22/2701314/nyama-informatsiya-za-postradali-balgarski-grazhdani-pri-zemetresenieto-v-republika-albaniya.html", "text": "Няма данни за пострадали български граждани при земетресението в Република Албания с магнитуд 5.8 по Рихтер, регистрирано вчера, и последвалия го вторичен трус. Това съобщиха от  пресцентъра на Министерство на външните работи . В посолството на Република България в Албания не са постъпвали сигнали за пострадали български граждани, както и за търсещи помощ. Веднага след земетресението е създадена организация за приемане на сигнали за пострадали граждани, на които да им бъде оказана помощ. Не се съобщава за жертви след земетресението, което е нанесло материални щети. Не са констатирани поражения върху гражданската инфраструктура като пътища и мостове. Около 100 души са потърсили спешна медицинска помощ в болници , основно в градовете Тирана и Дурас. През нощта са били организирани 6 кризисни центрове в Тирана за оказване на лекарска помощ. Посолството на Република България в Тирана препоръчва на българските граждани, пребиваващи и пътуващи в страната, да бъдат предпазливи и да се осведомят подробно за актуалната обстановка. Посолството е в непрекъснат контакт с официалните албански власти и следи ситуацията.  \r\nПри нужда, българските граждани могат да се свържат с посолството на Република България в Тирана на дежурните телефони: +355 42 233 155 и +355 42 232 906.", "date": "2019.09.22", "title": "Няма информация за пострадали български граждани при земетресението в Република Албания"}
{"url": "http://www.focus-news.net/news/2019/09/22/2701316/prof-mladen-grigorov-fondatsiya-pametnitsi-na-balgarskata-slava-obyavyavaneto-na-nezavisimostta-e-tretiyat-etap-ot-palnoto-ikonomichesko-politichesko-i-duhovno-osvobozhdenie-na-balgariya.html", "text": "Обявяването на Независимостта е третият етап от пълното икономическо, политическо и духовно освобождение на България. Това каза за празничната програма на „За честта и славата на България“ на  Радио „Фокус“  проф. Младен Григоров, председател на Фондация „Паметници на българската слава“. Първият етап е Освобождението, след него Съединението, като с акта от 1908 година България става независима държава, тъй като дотогава тя е васал на Турция, допълни той. „На 22-ри септември 1908 г. с обявяването на Независимостта ние премахваме абсолютно всички съществуващи пречки пред държавата ни, все още васална на Турция. Ставаме 100% независима страна, възстановяваме Царство България – това, което е съществувало в Първото и Второто българско царство, се възстановява напълно“, обясни професорът. Младен Григоров добави, че родната дипломация тогава е успяла да осигури дипломатическо покритие от Великите сили за обявяването на Независимостта, което помага актът да бъде напълно безкръвен и създава условията за опит за осъществяване на българския идеал – всички българи в една държава.  \r\nВиктория МЕСРОБОВИЧ-КУВЕНДЖИЕВА", "date": "2019.09.22", "title": "Проф. Младен Григоров, Фондация „Паметници на българската слава“: Обявяването на Независимостта е третият етап от пълното икономическо, политическо и духовно освобождение на България"}
{"url": "http://www.focus-news.net/news/2019/09/22/2701317/dni-na-kulturno-istoricheskoto-nasledstvo-zapochvat-v-isperih-ot-24-septemvri.html", "text": "Дни на културно-историческото наследство започват в Исперих от 24 септември. Това съобщиха от  Историческия музей  в града. От 17.00 часа ще бъде представена традиционната изложба „Археологическо лято  2019“. Детска работилница „Царевични фантазии“ ще работи в Етнографската къща от 24 до 27 септември. Тя ще завърши с изложба, в която ще бъдат представени всички проекти на участниците, на 30 септември от 17 часа. На 2 октомври в Историческия музей ще бъдат организирани традиционни детски царевични игри. На 4 октомври ще се проведе конкурс за карнавален костюм, изработен от царевични елементи. На 5 октомври ще се състои фолклорен концерт -надиграване с участието на любителски състави, ще бъде организирана кулинарна изложба, варене и дегустация на качамак.", "date": "2019.09.22", "title": "Дни на културно-историческото наследство започват в Исперих от 24 септември"}
{"url": "http://www.focus-news.net/news/2019/09/22/2701320/useteni-sa-dve-leki-zemetreseniya-v-rayona-na-kardzhali.html", "text": "Две леки земетресения са станали по-рано днес в района на Кърджали. Това съобщи за  Агенция „Фокус“  дежурният сеизмолог в  Националния институт по Геофизика, Геодезия и География (НИГГГ)  към БАН. Първото е било по-слабо. Второто е усетено, но слабо. Трусът е със сила от над 3 по Рихтер. Предстои доизясняване на подробностите. Към момента няма данни за пострадали.  \r\nЗорница КОСТАДИНОВА", "date": "2019.09.22", "title": "Усетени са две леки земетресения  в района на Кърджали"}
{"url": "http://www.focus-news.net/news/2019/09/22/2701321/prof-milko-palangurski-istorik-za-mnogovekovnata-ni-istoriya-glasat-na-balgariya-nikoga-ne-se-e-chuval-na-tolkova-golyamo-sotsialno-ikonomichesko-prostranstvo-kakto-dnes.html", "text": "За многовековната ни история гласът на България никога не се е чувал на толкова голямо социално-икономическо пространство, както днес. Това каза в интервю за празничното издание на предаването „За честта и славата на България“ на  Радио „Фокус“  историкът проф. Милко Палангурски. Според него през този период са решени два основни проблема. Единият е свързан с опасността за българската национална сигурност. Налице са и социално-икономическите условия за просперитет и само от нас зависи до колко ще ги реализираме, допълни проф. Палангурски. „Влиянието ни вече в международно отношение е много интересен и бих казал резонен въпрос. Ние никога не сме били част от толкова огромна икономическа и военнополитическа структура. За 13 века история България за първи път е със съюзници 28 държави, в съюз е с почти всички свои балкански персонални съседи, с изключение на Сърбия и Македония. В България никога не е имало 600-милионен гарантиран пазар, който е достъпен за всяка българска стока, стига да има кой да я произведе“, каза още той. Според проф. Милко Палангурски в тези структури страната ни може да бъде от онези, които много добре олицетворяват и своите интереси, и интересите на своите съюзници.  \r\nВиктория МЕСРОБОВИЧ-КУВЕНДЖИЕВА", "date": "2019.09.22", "title": "Проф. Милко Палангурски, историк: За многовековната ни история гласът на България никога не се е чувал на толкова голямо социално-икономическо пространство, както днес"}
{"url": "http://www.focus-news.net/news/2019/09/22/2701324/s-raznoobrazni-initsiativi-i-pri-golyam-interes-v-rayon-trakiya-preminava-evropeyskata-sedmitsa-na-mobilnostta.html", "text": "С разнообразни инициативи и при голям интерес в район „Тракия“ преминава Европейската седмица на мобилността, съобщиха за  Радио „Фокус“- Пловдив  от общината. Всички детски градини и училища в най-младия пловдивски район се включиха в глобалната кампания, като събитията се провеждат в партньорство със Сектор КАТ“Пътна полиция“ при ОДМВР - Пловдив и с участието на инспектор Ботьо Гиргинов. В Детска гадина „Десислава“ с голям празник и тематични игри бе открита площадка по безопасност на движението. Децата от ДГ „Еделвайс“ проведоха открит урок на полигона по безопасност на движението в Парка на репресираните, а децата от ДГ „Д-р Едгар Бороу“ демонстрираха пред своите преподаватели наученото.Всяка година нашият район подкрепя инициативата на Европейската комисия, припомни кметът на район „Тракия“ Костадин Димитров. Той подчерта, важността на това децата да бъдат възпитавани от ранна детска възраст в отношение към околната среда, алтернативните методи за придвижване и на правилата за безопасно движение. Събитията в цялата програма на Европейската седмица на мобилността са поучителни, интересни, развлекателни и подходящи за всички възрасти. Темата на кампанията тази година е „Безопасно ходене и колоездене“, а мотото е „Върви с нас!“.", "date": "2019.09.22", "title": "С разнообразни инициативи и при голям интерес в район „Тракия“ преминава Европейската седмица на мобилността"}
{"url": "http://www.focus-news.net/news/2019/09/22/2701318/tass-zadarzhaniyat-ot-iran-tanker-stena-impero-mozhe-da-bade-osvoboden-do-chasove.html", "text": "Петролният танкер „Стена Имперо“, собственост на шведската компания „Стена Бълк“, задържан от Иран в Ормузкия проток на 19 юли, може да бъде освободена в неделя, информира шведската национална телевизия SVT, цитирана от  TACC , позовавайки се на ръководителя на компанията Ерик Хонел. \r\n\"Тази сутрин бяхме информирани, че „Стена Имперо“ вероятно ще бъде освободен след няколко часа\", каза той. \r\n\"Както ние разбираме, е взето политическо решение за освобождаването на кораба. Надяваме се, че той ще може да си тръгне след няколко часа, но не искаме да предполагаме нищо предварително. Искаме корабът да напусне иранските териториални води\", продължи Хонел. \r\n \r\n  Юлиян Марков", "date": "2019.09.22", "title": "ТАСС: Задържаният от Иран танкер „Стена Имперо“ може да бъде освободен до часове"}
{"url": "http://www.focus-news.net/news/2019/09/22/2701315/iranskiyat-vanshen-ministar-zarif-za-reshenieto-na-sasht-za-izprashtane-na-voyski-v-blizkiya-iztok-ne-sam-siguren-che-voynata-shte-bade-izbegnata.html", "text": "Официален Техеран има негативно отношение към решението на Вашингтон да разположи допълнителни войски в Близкия изток. Министърът на външните работи на Иран Мохамад Джавад Зариф определи стъпката на САЩ като „позьорска“, като същевременно предупреди, че действията на американците може да доведат до пълномащабен военен конфликт, предава руската информационна агенция  EA Daily . \r\n„Не съм сигурен, че можем да избегнем война“, подчерта Зариф, повтаряйки позицията си, която беше изразил по-рано: „Този, който започне войната, няма да бъде този, който ще я завърши“. \r\n„Иран няма да започне военни действия първи, но съм сигурен, че който започне войната, няма да е този, който ще я завърши\", категоричен бе иранският външен министър в интервю за американска телевизионна компания. \r\nЗариф критикува действията и намеренията на САЩ, като изрази увереност, че те няма да помогнат за нормализирането на ситуацията, която се разви след атаката с дронове срещу петролни съоръжения в Саудитска Арабия. \r\n„Мисля, че по отношение на опитите да се разбере този въпрос, всичко се движи в грешна посока“, отбеляза Зариф, който е в Ню Йорк, за да присъства на 74-та сесия на Общото събрание на ООН. \r\n \r\n Тереза Герова", "date": "2019.09.22", "title": "Иранският външен министър Зариф за решението на САЩ за изпращане на войски в Близкия Изток: Не съм сигурен, че войната ще бъде избегната"}
{"url": "http://www.focus-news.net/news/2019/09/22/2701327/prof-hristo-bondzholov-vtu-denyat-na-nezavisimostta-shte-ostane-pameten-v-istoriyata-na-naroda-ni.html", "text": "Денят на независимостта ще остане паметен в историята на народа ни. Това каза в интервю за празничното издание на предаването „За честта и славата на България“ на  Радио „Фокус“  проф. Христо Бонджолов, ректор на Великотърновския университет „Св. св. Кирил и Методий“. „Този акт е едно продължение на „пиянството на един народ“, ако трябва да цитирам Дядо Вазов. Мисля си, че това е още един връх, който нашият народ тогава е изкачил, направил е огромни усилия, повярвал е в собствените си сили и се е справил. Така че тази дата ще остане паметна в историята на народа ни. Но, както всяко пиянство, много бързо минава като време. Целият този ентусиазъм е избуял в това време, в тези години, във всички останали съпътстващи събития, идеализиращи този акт по-скоро, отколкото да можем да осъществим другото, което за съжаление много години след това, повече от век, не успяваме да направим, а именно не съединението на земите на България, а съединението на хората и това да се чувстваме един народ“, отбеляза той. Проф. Христо Бонджолов допълни, че и сега, както и тогава, народът ни има нужда от кауза. Според него в днешно време разединението е по-голямо, отколкото съединението. Само истински държавници могат да поведат народа си, каза още проф. Бонджолов. \r\nВиктория МЕСРОБОВИЧ-КУВЕНДЖИЕВА", "date": "2019.09.22", "title": "Проф. Христо Бонджолов, ВТУ: Денят на независимостта ще остане паметен в историята на народа ни"}
{"url": "http://www.focus-news.net/news/2019/09/22/2701319/chestvaneto-na-denya-na-nezavisimostta-v-yambol-be-sachetano-s-otkrivane-na-nova-izlozhba-vav-voenniya-muzey.html", "text": "С тържествена церемония по повод 111 години от обявяването на Независимостта на България и откриване на изложба в Музея на бойната слава Ямбол отбеляза празничния 22 септември. Това съобщиха от  пресцентъра на Общината . Честването започна с патриотични изпълнения на Духовия оркестър при НЧ „Съгласие- 1862“ – гр. Ямбол, ритуал по издигане на националното знаме и слово на кмета Георги Славов. „Да знаем и да почитаме важните моменти от историята ни е не само наш патриотичен дълг, но и знак за отношението ни към ценностите, които ни скрепяват като народ. А именно Независимостта е най-дръзкият акт, доказващ този копнеж за самоутвърждаване, с който една личност, една нация заявява своето израстване, своята сила и увереност в собствените сили“, каза в приветствените си думи кметът на Ямбол.  \r\nЧестването бе последвано от откриване на нова експозиция в Музея на бойната слава, посветена на участието в Първата световна война с акцент върху историята на цепелиновото летище край града тогава. Директорът на културния институт Милчо Начев представи пред аудиторията любопитни факти около полета на легендарния цепелин L 59 от ноември 1917 г., както и славни моменти от бойния път на 29-и пехотен Ямболски полк при Добро поле.", "date": "2019.09.22", "title": "Честването на Деня на независимостта в Ямбол бе съчетано с откриване на нова изложба във военния музей"}
{"url": "http://www.focus-news.net/news/2019/09/22/2701326/tass-zapochna-voenno-uchenie-na-stranite-ot-baseyna-na-cherveno-more.html", "text": "Съвместните учения „Червена вълна - 2“ на военноморските сили на шестте страни от басейна на Червено море, започнаха в неделя в Саудитска Арабия, съобщи вестник Asharq Al-Awsat, цитиран от  TACC \r\nКакто отбелязва адмирал Сакр ал Харби, командир на Западния флот на Кралство Саудитска Арабия, \"във военноморските учения вземат участие части от ВМФ на Йордания, Египет, Судан, Джибути, Йемен, Сомалия и Саудитска Арабия, както и самолетите на Саудитските военновъздушни сили \". Ученията ще продължат до 26 септември, заяви саудитският адмирал. \r\nСпоред Ал Харби маневрите \"са насочени към укрепване на морската сигурност на страните, разположени на брега на Червено море, защита на териториалните води, както и разширяване на военното сътрудничество и обмена на военен опит между тези държави\". Адмиралът добави, че настоящите учения са от особено значение \"с оглед на значението на Червеното море за целия свят като един от основните морски коридори, гарантиращи стабилността на световната търговия\". Командирът на Западния флот на Саудитска Арабия не информира за броя на военнослужещите, участващи в маневрите. \r\nВ края на 2018 година представители на седемте държави на среща в Рияд одобриха създаването на нов съюз. Саудитска Арабия, Египет, Джибути, Сомалия, Судан, Йемен и Йордания заявиха, че основните цели на обединението на държавите, разположени на брега на Червено море и Аденския залив, са \"засилване на сигурността в региона, развитие на взаимни инвестиции и реализиране на съвместни икономически проекти\". Първите съвместни учения „Червена вълна - 1“ бяха проведени през декември 2018 година. \r\n \r\n \r\n   \r\n \r\n  Юлиян Марков", "date": "2019.09.22", "title": "ТАСС: Започна военно учение на страните от басейна на Червено море"}
{"url": "http://www.focus-news.net/news/2019/09/22/2701323/tv-21-makedoniya-albanskata-armiya-dostavi-palatki-i-pohodni-legla-v-drach.html", "text": "За всички жители, които не желаят или не могат да останат в домовете си от страх от нови земетресения в Албания, по нареждане на Министерството на отбраната, тази сутрин са доставени палатки в близост до стадиона в Драч, информира македонският телевизионен канал  „ТВ 21“ \r\nГражданите, които не се чувстват сигурни в домовете си, могат да останат в палатки, заявяват от Министерството. \r\nВ Албания имаше серия от земетресения през последните 24 часа, а последният силен трус магнитуд от 5,0 по Рихтер беше 7 минути след полунощ (1:07 българско време) в неделя. \r\nЗеметресението причини щети на множество сгради и над 100 души са потърсили медицинска помощ в болници в страната. \r\n \r\n  Юлиян Марков", "date": "2019.09.22", "title": "„ТВ 21“ (Македония): Албанската армия достави палатки и походни легла в Драч"}
{"url": "http://www.focus-news.net/news/2019/09/22/2701325/nyama-postapili-signali-za-postradali-i-naneseni-materialni-shteti-pri-dvete-zemetreseniya-v-rayona-na-kardzhali.html", "text": "Няма постъпили сигнали за пострадали и нанесени материални щети при двете земетресения в района на Кърджали. Това съобщиха от пресцентъра на ОДМВР - Кърджали. Земетресенията са станали в 13.15 часа и 15.13 часа. По първоначална информация първото е било с по-нисък магнитуд и не е било усетено, а второто е било усетено по високите етажи на сградите по-осезаемо в Кърджали и Момчилград, слабо в Ардино и Черноочене и не е засегнало общините Крумовград и Кирково.", "date": "2019.09.22", "title": "Няма постъпили сигнали за пострадали и нанесени материални щети при двете земетресения в района на Кърджали"}
{"url": "http://www.focus-news.net/news/2019/09/22/2701328/gerb-sofiya-shte-registrira-kandidatite-si-za-mestnite-izbori-na-23-septemvri.html", "text": "ГЕРБ-София ще подаде документи за регистрация на кандидата си за кмет на Столична община, както и на кандидатите за общински съветници, кметове на райони и кметове на кметства. Това съобщиха от пресцентъра на  ПП ГЕРБ . Представители на ГЕРБ-София и СДС ще внесат необходимите документи в Общинската избирателна комисия на 23 септември 2019 г. (понеделник) от 12.00 часа.", "date": "2019.09.22", "title": "ГЕРБ-София ще регистрира кандидатите си за местните избори на 23 септември"}
{"url": "http://www.focus-news.net/news/2019/09/22/2701329/sport-ansambalat-po-hudozhestvena-gimnastika-specheli-srebaren-medal-na-topki.html", "text": "Художествена гимнастика: Българският ансамбъл спечели сребърен медал във финала на топки, но остана без медал и завърши пети на обръчи и бухалки.  \r\nТака България завърши участието си на Световното първенство в Баку с два медала, извоювани от ансамбъла - бронз в многобоя и сребро във финала с пет топки. В индивидуалната надпревара българските гимнастички  спечелиха две квоти за Олимпийските игри в Токио през 2020 година.", "date": "2019.09.22", "title": "Спорт: Ансамбълът по художествена гимнастика спечели сребърен медал на топки"}
{"url": "http://www.focus-news.net/news/2019/09/22/2701322/evrodeputatat-emil-radev-i-obshtinski-savetnitsi-ot-gerb-pochetoha-vav-varna-denya-na-nezavisimostta.html", "text": "С тържествено издигане на националното знаме Варна отбеляза 111 години от обявяването на Независимостта на България. Сред официалните лица на церемонията бяха евродепутатът от ГЕРБ/ЕНП Емил Радев, председателят на Общинския съвет Тодор Балабанов и общински съветници от ГЕРБ, районните кметове, представители на редица институции, дипломати. Това съобщиха от пресцентъра на  ПП ГЕРБ .  \r\nВарненският и Великопреславски митрополит Йоан отслужи молебен за България. По традиция празникът на пл. „Независимост” във Варна завърши с тържествен военен марш и българско хоро.  В 18,30 ч. на входа на Морската градина ще се проведе концерт на Представителния духов оркестър на Военноморските сили на Република България.", "date": "2019.09.22", "title": "Евродепутатът Емил Радев и общински съветници от ГЕРБ почетоха във Варна Деня на независимостта"}
{"url": "http://www.focus-news.net/news/2019/09/22/2701348/predstoyashti-sabitiya-v-stranata-za-23-septemvri-agentsiya-fokus.html", "text": "*** \r\n \r\nОт 9.00 часа в храм „Св. Йоан Предтеча“ в квартал „Обеля“ ще се състои Архиерейска света Литургия. Тя ще бъде оглавена от Негово преосвещенство Белоградчишкия епископ Поликарп. \r\n \r\n*** \r\n \r\nОт 11 часа в залата на ул. „Оборище“ №5 гражданският кандидат за кмет на София Мая Манолова ще представи програмата си за управление на столицата. Документът съдържа 23 мерки до 2023 г., развити в пет стълба – „София - светла, умна и почтена“, „София - чиста, уютна и зелена“, „София - удобна и подредена“, София - с грижа за гражданите“, „София - привлекателна и заможна“.   \r\n \r\n*** \r\n \r\nОт 12.00 часа в зала „Арена Армеец“ ще се състои церемония по официалното откриване на инициативата „Европейска седмица на спорта #BеАctive“. \r\n \r\n*** \r\n \r\nОт 12.00 часа в Общинската избирателна комисия ГЕРБ-София ще подаде документи за регистрация на кандидата си за кмет на Столична община, както и на кандидатите за общински съветници, кметове на райони и кметове на кметства \r\n \r\n*** \r\n \r\nОт 11.00 часа на площад „Македония“ в Благоевград ще се проведе инициативата „Спортна панорама”. \r\n \r\n*** \r\n \r\nОт 11.00 часа в зала „Ахело“ в хотел „Приморец“ ще се състои пресконференция за представяне на кандидатите за кмет и за общински съветници на ПП Национален фронт за спасение на България (НФСБ) за община Бургас. \r\n \r\n*** \r\n \r\nОт 18.00 часа в галерия „Ателиер“ на улица „Възраждане“ 25 ще бъде открита Изложбата с рисунки от пленера, посветен на художника Руси Стоянов. Творбите са от детския пленер „Бургас през погледа на Руси Стоянов“, който се проведе в местността Шилото. \r\n \r\n*** \r\n \r\nОт 9.00 часа на Самоводската чаршия ще започне Фестивалът на занаятите - целодневни концерти, пърформанси, хепънинг. \r\n \r\n*** \r\n \r\nОт 10.30 часа пред крепостта „Царевец“ ще се състои двучасов спектакъл на военни оркестри, участващи в ХІІI Международен фестивал на военните оркестри. \r\n \r\n*** \r\n \r\nОт 10.30 часа на Самоводската чаршия ще започнат демонстрации в работилници на АЕК „Самоводска чаршия“. Ще се проведат и детска работилничка за сапуни, кулинарна  работилничка „Юфката на баба Калинка“ и демонстрации с шеф Радичев. \r\n \r\n*** \r\n \r\nОт 19.30 часа в района на бившата казарма ще бъдат представени изпълнения на оркестрите  „Боги Бенд“ и „Галакси“ в рамките на Традиционния есенен панаир в града. \r\n \r\n*** \r\n \r\nОт 9.00 часа в обектите на Регионален исторически музей – Добрич ще се състои Ден на отворените врати по повод  Европейските дни на наследството. \r\n \r\n*** \r\n \r\nОт 10.00 часа в Художествена галерия – Добрич ще се проведе Ден на отворени врати по повод Европейските дни на наследството. \r\n \r\n*** \r\n \r\nОт 18.00 часа в Държавен куклен театър „Дора Габе“ ще се проведе премиера на спектакъла „Вълкът и седемте козлета“ на Държавен куклен театър „Дора Габе“. \r\n \r\n*** \r\n \r\nОт 18.00 часа в Шишковци ще бъде закрит тридневният Международен фестивал „Балканска черга”.  \r\n \r\n*** \r\n \r\nОт 10.30 часа пловдивските социалисти ще отбележат 96 години от първото в света Антифашистко въстание с поклонения пред паметниците в местността Кемера и парк „Акациева горичка”.  Поклонението пред мемориала в „Акациева горичка” е с начален час 13.00 часа. \r\n \r\n*** \r\n \r\nОт 11.30 часа в Международен панаир – Пловдив ще бъде открит Международният технически панаир. \r\n \r\n*** \r\n \r\nОт 14.00 часа в ОИК ще бъдат депозирани документите за регистрация на кандидатите на „БСП за България” за кмет на Община Пловдив, районни кметове и общински съветници. \r\n \r\n*** \r\n \r\nОт  16.00 часа в село Радибош Негово преосвещенство Белоградчишкият епископ Поликарп ще освети манастира „Св. Троица“.", "date": "2019.09.22", "title": "Предстоящи събития в страната за 23 септември (Агенция „Фокус“)"}
{"url": "http://www.focus-news.net/news/2019/09/22/2701350/vidinskiyat-kmet-ognyan-tsenkov-be-gost-na-festivala-na-zanayatite-nashentsi-u-staro-vreme.html", "text": "За трета поредна година фестивалът събра в село Покрайна много хора, които почитат българските народни традиции, съобщиха за  Радио „Фокус“ – Видин  от общината. Събитието се организира от местното читалище “Просвета-1927”, с подкрепата на Община Видин, както и на всички жители на населеното място. На него присъстваха видинският кмет Огнян Ценков, кметът на Покрайна Валентин Маринов и председателят на читалището Адриана Асенова. Огнян Ценков поздрави всички жители и гости, дошли в празничния ден: “Искам да изразя радостта си от вашата покана да присъствам днес тук, на третия фестивал “Нашенци у старо време”, който се превърна в една предпочитана традиция за нашия красив Видински регион. Вие показвате как трябва да бъдат уважавани обичаите и как да съхраняваме нашето богато фолклорно наследство” – каза Ценков, след което поднесе поздравителен адрес на Адриана Асенова. Водосвет за здраве и берекет отслужи отец Михаил. Във фестивала се включиха занаятчии, дърворезбари, самодейни състави. Неговата цел е да се покажат различни обичаи, определящи начина на живот и бита на населението в миналото, народни носии и вкусни местни гозби.Бяха дадени две награди – за най-възрастен и най-млад участник. Те бяха връчени на баба Наталия, която е на 85 години и на малкия Георги, който е едва на 4-месечна възраст.", "date": "2019.09.22", "title": "Видинският кмет Огнян Ценков бе гост на фестивала на занаятите “Нашенци у старо време”"}
{"url": "http://www.focus-news.net/news/2019/09/22/2701349/sport-daniyl-medvedev-specheli-tenis-turnira-v-sankt-peterburg.html", "text": "Тенис: Четвъртият в света Даниил Медведев спечели тенис турнира в Санкт Петербург, като на финала победи хърватина Борна Чорич с 6:3, 6:1. Това е шеста победа на Медведев в турнири от АТР и трета за сезона след турнира в София и „Мастърс“-а в Синсинати. Той също така достигна до финала на откритото първенство на САЩ, в който отстъпи на Рафаел Надал. Медведев е петия действащ тенисист, достигнал до пет поредни финала. Другите четирима са Новак Джокович, Рафаел Надал, Роджър Федерер и Анди Мъри.", "date": "2019.09.22", "title": "Спорт: Данийл Медведев спечели тенис турнира в Санкт Петербург"}
{"url": "http://www.focus-news.net/news/2019/09/22/2701353/s-raznoobrazni-initsiativi-regionalen-istoricheski-muzey-stoyu-shishkov-smolyan-shte-se-vklyuchi-v-evropeyski-dni-na-nasledstvoto2019.html", "text": "През настоящата 2019 година за 21-ви пореден път се провеждат Европейските дни на наследството, в които всяка година през месец септември се включват милиони хора от почти всички страни на нашия континент, съобщиха от  Регионален исторически музей „Стою Шишков“ – Смолян .Европейските дни на наследството – това широко европейско движение се осъществява под постоянното мото: ”Европа, общо наследство” – като съвместна инициатива на Съвета на Европа и Европейския съюз. За 2019 г. инициативите се провеждат под мотото „Изкуства и развлечения“. РИМ „Стою Шишков“ – Смолян, в партньорство с Община Смолян и клуб „Приятели на РИМ „Стою Шишков“ – Смолян, организират разнообразни инициативи в периода 22 – 25 септември. 22 септември 2019 г. е ден на „Отворени врати“ за безплатни посещения на постоянната експозиция „Културно–историческото богатство на Родопите от древността до наши дни“ и временните изложби на РИМ „Стою Шишков“ – Смолян. На 24 септември 2019 г. от 14.00 – 16.00 часа в залите на музея е организирана Детска музейна игра „Тайните на шишарката“ – знания и развлечения“. На 25 септември 2019 г. от 16.00 часа в изложбената зала на музея ще се проведе официална церемония по награждаване на отличените плакати от конкурса Национален преглед на музейния плакат – Смолян` 2019. Това е трети по рода си преглед-конкурс за съвременни рекламни плакати от постоянните експозиции и временни изложби на български музеи и галерии, регистрирани като културни организации в Министерство на културата. Церемонията се съпътства с изложба на участващите, селектираните и наградените плакати.", "date": "2019.09.22", "title": "С разнообразни инициативи Регионален исторически музей „Стою Шишков“ – Смолян ще се включи в Европейски дни на наследството`2019"}
{"url": "http://www.focus-news.net/news/2019/09/22/2701330/329-inspektsii-sa-izvarsheni-ot-sluzhiteli-na-rzi-varna-po-napravlenie-darzhaven-zdraven-kontrol.html", "text": "329 инспекции са извършени от служители на РЗИ – Варна по направление държавен здравен контрол. Това съобщиха за  Радио „Фокус“ – Варна  от Регионалната здравна инспекция (РЗИ) в града. От там добавиха, че през изминалата седмица в отдел „Държавен здравен контрол“ са постъпили 8 жалби , по които е започната процедура по проверка и отговор. Обработени са 5 жалби от предходната седмица, като една е препратена до друга институция за предприемане на мерки по компетентност. От служители на отдел “Организация и контрол на медицинските дейности” са направени общо 46 проверки, от тях: 12 в аптеки, 1 на дрогерия, 2 в Лечебни заведения за болнична помощ , 27 в Лечебни заведения за извънболнична помощ, 4 в хотели за спазване изискванията за осъществяване на достъп до медицинска помощ. Връчени са 3 предписания на аптеки и са издадени 2 акта за установено административно нарушение  на лечебни заведения. \r\nДесислава ВАСИЛЕВА", "date": "2019.09.22", "title": "329 инспекции са извършени от служители на РЗИ – Варна  по направление държавен здравен контрол"}
{"url": "http://www.focus-news.net/news/2019/09/22/2701351/predstoyashti-mezhdunarodni-sabitiya-za-23-septemvri-agentsiya-fokus.html", "text": "*** \r\n  Разпускане на парламента преди изборите на 10 ноември \r\n \r\n*** \r\n  Среща на министрите на вътрешните работи на ЕС за миграцията \r\n \r\n*** \r\n  Очаква се Върховният съд да обяви решението си за законността на спирането на работата на парламента \r\n \r\n*** \r\n  Пресконференция на Световната метеорологична организация за състоянието на климата \r\n \r\n*** \r\n  Протест на екоактивисти срещу производителя на торове „Яра“ \r\n \r\n*** \r\n  Разговори на Хайко Маас с Мишел Барние за Брекзит \r\n \r\n*** \r\n  Президентът на ЕЦБ Марио Драги ще говори пред Европейския парламент \r\n \r\n*** \r\n  Среща за климата в рамките на Генералната асамблея на ООН \r\n \r\n*** \r\n  Връчване на 71-те годишни награди „Еми“ \r\n \r\n*** \r\n  Разглеждане на искането за екстрадиция на търговския директор на „Хуауей“ Мън Ванчжоу в САЩ", "date": "2019.09.22", "title": "Предстоящи международни събития за 23 септември (Агенция \"Фокус\")"}
{"url": "http://www.focus-news.net/news/2019/09/22/2701347/telma-makedoniya-zemyata-v-albaniya-ostava-nespokoyna.html", "text": "Земята в Албания остава неспокойна и днес. Регистрирано е земетресение в 9 часа сутринта (10 часа българско време) в неделя с магнитуд 3,5 по скалата на Рихтер, информира македонският телевизионен канал  “Телма“ . \r\nВ Тирана и Драч разчистват улиците от развалини и части от фасадите, които се сринаха след мощното земетресение . Първият трус беше най-силният - 5,8 по скалата на Рихтер, който предизвика паника, като много от нараняванията вероятно се дължат на контузии при напускане на домовете по стълбите, коментира медията. \r\nПоследваха още три афтършока с магнитуд 5.1, след това 4.7 и 4.8. Страхът  накара хората да прекарат нощта под открито небе. Най-малко 105 души са ранени, 70 са потърсили медицинска помощ, а 21 са хоспитализирани. Повече от 290 къщи са повредени, има пукнатини в 20 жилищни сгради. На среднощно заседание на правителството беше решено полицията да бъде поставена в повишена готовност. Армията е разположила палатки близо до стадиона в Драч тази сутрин, така че всички, които не се чувстват сигурни да се върнат у дома, да спят в тези палатки. \r\nЕпицентърът на труса беше в Адриатическо море, на дълбочина 10 километра. И двата силни труса бяха усетени и в Македония, най-силно в района на град Дебър в северозападната част на страната, коментират от телевизионния канал.  \r\n \r\n  Юлиян Марков", "date": "2019.09.22", "title": "„Телма“ (Македония): Земята в Албания остава неспокойна"}
{"url": "http://www.focus-news.net/news/2019/09/22/2701352/emil-kostadinov-veche-vaprosat-e-ili-korneliya-ninova-ili-partiyata.html", "text": "Вече въпросът е или Корнелия Нинова, или партията. Това каза Емил Костадинов, БСП – Благоевград, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от  екипа на предаването . \r\n БСП Сандански и Варна – със законни или незаконни кандидати за власт? \r\nИлиана Беновска се свърза по телефона с Емил Костадинов и Борислав Гуцанов и зададе темата на разговора им „БСП - на изборите във Варна и Сандански – със законни или незаконни кандидати за власт?“ Тя попита събеседника си: „Кой ще свика този Национален съвет, ако изобщо има смисъл?“ Емил Костадинов заяви, че това е трябвало да бъде изпълнено от оперативното ръководство на партията, след като е заявена воля от 64 членове на Националния съвет. Той продължи с думите: „Но ние бяхме уведомени в петък следобяд, в навечерието на тези почивни дни, когато изтичат и технологичните срокове за регистрация, по един безпрецедентно циничен начин с едно безпрецедентно цинично писмо на председателката и на Изпълнителното бюро, видите ли вие, „в правото сте си, свикайте си тогава Национален съвет, определете място“, като че ли може да има друго място на заседанието“ \r\nВодещата го попита дали са свикали такъв пленум, след като са били уведомени в петък, а крайният срок за листите е във вторник. Г-н Костадинов заяви, че това писмо и отказа да има реакция на ИБ ден или два преди това, показват категоричното нежелание на бюрото, а вече и практическата невъзможност да бъде проведено заседание на НС, понеже технологичните срокове са до 24 септември за регистрация на листите и кандидатите.  \r\nБеновска попита събеседника си: „Каква листа и от кого ще бъде внесена в Сандански?“ Емил Костадинов използва въпроса, за да адресира казуса във Варна. Той заяви, че е бил използван повода на последното заседание на Националния съвет с евентуалното номиниране на г-н Костадин Костадинов за кандидат-кмет, което е срещнало категорично неодобрение в НС и не е щяло да мине. По думите му, вместо да се мине към безспорното решение за неутвърждаване на тази кандидатура, ситуацията е използвана за разрешаване на отношения на тясното сегашно ръководство с градската организация на БСП по „един безобразен начин“. Беновска поясни, че има предвид градската организация на Варна. Относно въпроса на водещата г-н Костадинов каза, че легитимните органи в община Сандански на БСП с абсолютно мнозинство на първата си конференция определят своя кандидат за кмет 80% от конферентния състав, след „ натрапено и външно“ решение на НС на БСП от 3 септември. На нова конференция на общинската организация в Сандански на 18 септември, отново категорично, с 1 изключение, е утвърдило решението си, с което категорично отказва да приема налаганото й от НС решение. \r\n Трябва ли Корнелия Нинова и Кирил Добрев да подадат оставка? \r\nБеновска попита: „Вие искате ли оставката на Корнелия Нинова и Кирил Добрев?“ Г-н Костадинов отговори, че в БСП има традиция за охрана на нейните изборни лидери, която според него не е непременно лоша. Той заяви, че това е причината критично настроените да ограничават публичните с изяви, но подмяната, която е преминала всякакви предели е неприемлива, а отговорността – абсолютно персонална. Водещата се намеси и каза, че това го чува вече 3 години, а събеседникът й каза: „Вече въпросът е или Нинова, или партията“ \r\n Листата на БСП в Сандански \r\nОтносно листата, която ще се внесе от БСП в Сандански, Емил Костадинов заяви, че ръководството на БСП в Сандански няма никаква информация и допълни: „За жалост, са дадени пълномощия на някой друг извън ръководството.“ \r\nЗа финал Емил Костадинов каза, че се надява левите хора и социалистите в частност Сандански, а и Варна, да не останат без представител. Така завърши разговорът между Емил Костадинов и Илиана Беновска в седмичното обзорно политическо предаване „Беновска пита“ по Канал 3 и Радио К2 на 22 септември 2019 година.", "date": "2019.09.22", "title": "Емил Костадинов: Вече въпросът е или Корнелия Нинова, или партията"}
{"url": "http://www.focus-news.net/news/2019/09/22/2701355/9023-zayavleniya-za-otpuskane-na-energiyni-pomoshti-sa-podadeni-vav-varna-i-regiona-do-momenta.html", "text": "9023 заявления за отпускане на енергийни помощи са подадени в града и региона до момента. Това каза за  Радио „Фокус“ – Варна , Димитричка Кънчева – директор на „Регионална дирекция за социално подпомагане“ в региона. Тя добави, че 607 от молбите са отказани, а по 7327 заявления са издадени заповеди за отпускане на помощ за предстоящия отоплителен сезон. Останалите 1089 молби са в процес на обработка, допълни Кънчева. По думите й, най-много молби за отпускане на помощи има подадени в град Варна – 2863, след това е Провадия с 2753 молби, Долни чифлик с 2096 заявления, Вълчи дол с 813 и Девня с 498 молби. Директорът на РДСП – Варна подчерта, че тази година има завишение на подадените молби,като за същият период на 2018-а година са били подадени 7184 заявления за отопление в областта. „В момента имаме 1839 молби за отпускане на целева помощ за отопление в повече“, добави още Кънчева. С 91,75 лв. е увеличена и сумата, която ще бъде отпусната през този отоплителен сезон. Месечният размер на целевата помощ за отопление е 93 лв., а общият размер за целият отоплителен сезон от 1-ви ноември до 31-ви март 2020 г. е 466 лв. Право на целева помощ имат лица и семейства, чийто средномесечен доход за предходните 6 месеца е по-нисък или равен на диференцирания доход за отопление и отговарят на условията на Закона за социално подпомагане. \r\nДесислава ВАСИЛЕВА", "date": "2019.09.22", "title": "9023 заявления за отпускане на енергийни помощи са подадени във Варна и региона до момента"}
{"url": "http://www.focus-news.net/news/2019/09/22/2701356/zemetresenie-s-magnitud-35-po-rihter-e-registrirano-v-rayona-na-kardzhali-obzor.html", "text": "Земетресение с магнитуд 3.5 по Рихтер е регистрирано в района на Кърджали. Данните са на Националния институт по география, геодезия и геофизика. Трусът е отчетен в 15.13 ч.  българско време. Преди това е регистриран по-слаб трус към 13.15 часа. Второто е усетено по високите етажи на сградите и по-осезаемо Кърджали и Момчилград. Слабо е усетено в Ардино и Черноочене. Не е засегнало общините Крумовград и Кирково.  \r\nНяма постъпили сигнали за пострадали и нанесени материални щети при двете.", "date": "2019.09.22", "title": "Земетресение с магнитуд 3.5 по Рихтер е регистрирано в района на Кърджали (ОБЗОР)"}
{"url": "http://www.focus-news.net/news/2019/09/22/2701358/sakam-da-kazham-severna-amerika-e-zagubila-tri-miliarda-ptitsi-prez-poslednite-pet-desetiletiya.html", "text": "Северна Америка е изгубила три милиарда птици през последните пет десетилетия, показват нови проучвания за значителното намаляване на популацията при стотици видове, пише македонското електронно издание   „Сакам да кажам\" .  \r\nКато цяло броят на птиците в САЩ и Канада е намалял с 29% през този период, което според авторите на изследването е знак за широко разпространена екологична криза. \r\n„Доказателствата показват масивен спад в популацията на птиците. Знаем, че някои видове са застрашени и броят им непрекъснато намалява, но за първи път резултатите показват повсеместни загуби при обикновените видове птици “, заяви Кен Розенберг от лабораторията по орнитология в Корнел, който ръководи изследванията. \r\nРезултатите показват загубата на три милиарда птици след 1970 г., повечето от които принадлежат на 12 семейства птици, до голяма степен поради загубата на техните местообитания. \r\n„Това е голяма загуба за природата, защото птиците са критичен компонент на повечето екосистеми. Когато загубим голям брой птици, това нарушава цялата жизнена мрежа “, добави Розенберг. \r\n \r\n  Юлиян Марков", "date": "2019.09.22", "title": "„Сакам да кажам“: Северна Америка е загубила три милиарда птици през последните пет десетилетия"}
{"url": "http://www.focus-news.net/news/2019/09/22/2701357/malina-edreva-nyama-yasna-politicheska-sila-zad-manolova-opasno-zadkulisie.html", "text": "Няма ясна политическа сила зад Манолова – опасно задкулисие. Това каза Малина Едрева, председател на ГЕРБ в СОС, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от  екипа на предаването . \r\n Подаръците в предаванетo \r\nБеновска покани Малина Едрева в студиото за първото ѝ участие в предаването с изненада по повод рождения ѝ ден. Водещата подари на председателя на ГЕРБ в СОС чаша с изображение на сърце, „защото е важно кой ще управлява сърцето на града – то да тупти силно, здраво и пълнокръвно“. Едрева благодари за подаръка и сподели, че в деня на София – 17 септември – светлинното шоу на п-д „Независимост“ е било със 140 удара в минута и именно това „сърце“ е било в центъра на града. Беновска подари на госта си и здрава червена българска ябълка, както и книгата с интервюто ѝ с Ахмед Доган от 1992 година, преиздадена преди 2016 година. Едрева подари на предаването „Исторически маршрути на София“. \r\n Кметските избори – постигнатото дотук и какво предстои?; Дигитален град; Грижа за младите и техните семейства \r\n„Както казах във встъплението си, основното зрелище, което наблюдаваме в момента, са кметските избори и то в София. Със символа, който е на чашата, освен че Ви пожелах сърцето на София да тупти здраво и пълнокръвно – нека да кажа, че София е сърцето на България и надали Борисов, ГЕРБ ще позволят сърцето им да бъде изтръгнато, така че Вашата задача е много голяма“ подчерта Беновска. „Ще успеете ли да надвиете Мая Манолова? Фандъкова в състояние ли е да добави позитивизъм към своя образ, защото хората непрекъснато искат надграждане?“ попита Беновска. „Нашата цел и нашата кауза е свързана с подобряване на живота в нашия град и за това сме работили през всички тези години и то работа със скорост и темпо, което всички, надявам се, виждаме промяната през последните 10 години в нашия град. Това, което много ни мотивира, е да не загубим това темпо и наистина да изведем града ни като съвременна европейска столица. Ние заварихме град преди 12 години, които беше град на кризите. Нямаше област в живота на града, която да не беше в криза. След 3 успешни мандата – днес вече говорим за чистота на въздуха, говорим за качество на живот. Тоест – вече има друго ниво на развитие на нашия град. Ето защо ние искаме да направим нужното, за да можем действително да дадем необходимото на нашите съграждани“ отговори Едрева. „Аз и във въпрос го зададох на г-жа Фандъкова и на г-жа Манолова, че е много по-лесно да критикуваш от позицията на новия, новодошлия, отколкото да защитаваш, защото хората имат привикване, но има и недоволство срещу Фандъкова, няма да го отречете, но има и привикване към подобряване на средата“ коментира Беновска. Едрева отбеляза, че недоволството е важна страна от прогреса, защото дава обратна връзка за взискателността и очакванията на гражданите, а задачата на управленците е да управляват очакванията на хората. „За нас е важно да знаем какво очакват хората , къде не сме отчели съответните грешки и пропуски. Аз се радвам на недоволството, това не е опасност. От друга страна, когато си дълго в управлението, това води до навик, но да припомня – ние сме вече в етап, в който градът започва да работи за качество на живот“ подчерта Едрева. \r\n„Какво качествено ще ми предложите?“ попита Беновска. Едрева отговори, че това, което общината дължи на гражданите, са услугите и улеснението във всичко, което трябва да свърши администрацията. „Ако ние досега бяхме много отворени към инфраструктура, към всичко това, което променя средата, днес е време да направим такава администрация, такава работа в администрацията, която наистина да бъде в подкрепа на хората и това е Дигиталният град“ подчерта Едрева. Беновска отбеляза, че възрастните хора, които не използват дигиталните технологии, няма да усетят промяната, а биха били по-съпричастни към битовите неуредици, които затрудняват придвижването им, например. „Когато дигиталният град има своята прозрачност и своята конкретика в изпълнение на своите програми , те тези проекти и програми водят до подобряване на средата на живот, а възрастният човек има нужда от това. Особено внимание отделяме на самотните възрастни хора, защото това е една група хора, лишени от своите близки и от своя духовен живот – специално правим културни програми. Имаме специално отношение и грижа към това през местните организации и регионалните кметове да достигаме до тези хора и да се възползват максимално от културния живот“ коментира Едрева. Беновска попита госта си как ще се осъществява това. Председателят на ГЕРБ в СОС отговори, че това вече се прави – има програми в училищна среда и специалисти, които обучават възрастните хора на дигитални умения. „А младите? Любимата ми тема е Виктор Орбан - тук искам да изляза от големия кръг на вниманието – щом държавата не го прави общината пък би ли се ангажирала. Орбан на държавническо ниво поощрява финансово семействата, който са създадени от млади хора, които са изучили най-малко средно или висше образование, или професионално образование, работят на светло, осигуряват се, имат едно, две до три деца. Той дава нисколихвени кредити, той дава стимулиране за всяко дете, той опрощава накрая… дава дори по 8 000 за покупка на 7-местен автомобил на семейство с 3 деца“ коментира Беновска. Едрева обясни, че за да се достигне до такава подкрепа у нас, трябва да се борави с ясните данни колко са младите, какъв им е социалният статус и т.н. и именно това е част от дигиталния град. „Чакайте, циганите не са се регистрирали по интернет, г-жо Едрева, но на тях им се дават непрекъснато месечни добавки, социални помощи“ подчерта Беновска. Едрева обясни, че подкрепата трябва да се извършва след спазване на конкретни условия, но без образование и без здравна култура това няма как да бъде решение. „Това, което дигиталният град дава като възможност, е да се знае с какво образование, какви групи хора, какъв е статусът, за да може наистина да се предприемат конкретните действия“ обясни Едрева. Беновска заяви, че ако е Мая Манолова – ще попита защо това не е направено до момента. Председателят на ГЕРБ в СОС отговори, че това изисква ресурс и отново се връща към момента на заварване на града в „тотални кризи – криза с отпадъците, балите, които бяха истинска бомба в нашия град, препълнените депа и контейнери по улиците на нашия град, помним много добре как не се раждаха деца в нашия град, детските градини бяха продавани, заменяни и загубвани безвъзвратно“. Беновска припомни, че младите изпитват недоволство и то не е без основание – например – работещи родители, които се осигуряват на светло, не могат да настанят децата си в държавни градини. Едрева отбеляза, че знае за този проблем и продължават да се строят нови детски заведения. „Нашият град става все по-привлекателен и все повече млади хора идват тук, създават своите семейства, раждат своите деца и ние трябва да отговорим на тези потребности, така че това е нашата първа задача – осигуряване на места за всички деца от 3-годишна възраст. За яслите – също работим. Яслената възраст е важна – това дава възможност на родителите да бъдат активни, да работят и да градят плановете за своя живот“ обясни Едрева. Беновска даде за пример майките, които използват цялото си майчинство, втората година са на минимална работна заплата, трябва да тръгнат на работа, но няма място в държавна детска градина – те са принудени да запишат детето си в частна, а нямат пари. Едрева подчерта, че се строят непрекъснато детски заведения и се разширяват яслените групи. \r\n Кметската програма на г-жа Фандъкова; Новите съветници в листата на ГЕРБ \r\n„Кога ще чуем програмата на г-жа Фандъкова?“ попита Беновска. Едрева отговори, че в първите дни от началото на кампанията на 27-ми септември сегашният кмет на София ще представи новата си програма. Предстои да бъде обявена точната дата. Листата на общинските съветници ще бъде регистрирана утре в 12 часа. Беновска попита какъв е процентът на новите в листата на избираеми места. „Зависи какво считате под избираеми места. Ние сме 30 и се борим за това присъствие в общинския съвет, за 31, разбира се“ подчерта Едрева. „Колко са в тези 31 новите пропорционално?“ попита Беновска. Председателят на ГЕРБ в СОС отговори, че близо 1/3 са новите общински съветници. Водещата попита дали имената им са в тайна до утре. Едрева отговори, че ще запази правото на г-жа Фандъкова тя да ги представи, а утре ръководството на ГЕРБ в София ще регистрира листата. „Ще имаме специално представяне на новите общински съветници“ отбеляза Едрева. „А, онези, които играха доста голяма роля в Столичния общински съвет дълги години, най-малко три имена се въртят в публичното пространство – Орлин Алексиев, Орлин Иванов, Андрей Иванов – те в листата ли са?“ попита Беновска. Едрева отговори, че нито един от тримата не е в листата. „Вие на кое място сте? На второ след Фандъкова ли?“ попита Беновска. Едрева отговори, че след кмета на София е един безспорен инвазивен кардиолог. \r\n Предизборни дебати; Приемственост в управлението на столицата \r\n„Какво ще правите с Мая Манолова? На дебат ще се явява ли г-жа Фандъкова?“ попита водещата. „Естествено! Г-жа Фандъкова ще се яви на всички дебати от уважение към всички граждани, които стоят зад съответните кандидатури“ отговори Едрева. Беновска отправи официална покана към госта си да направят дебат между г-жа Фандъкова и г-жа Манолова по „Канал 3“ и „Радио К2“ и при желание на г-жа Манолова, защото г-жа Фандъкова има желание да се яви на по-голям дебат, да бъдат поканени Ангел Джамбазки, Волен Сидеров – ако се кандидатира, Борислав Игнатов и др. „Г-жа Фандъкова в тези избори ще се яви на дебати с кандидатите за кметската позиция“ заяви Едрева. Беновска попита председателя на ГЕРБ в СОС дали г-жа Фандъкова би се явила на дебат, ако г-жа Манолова иска да са само двете. „Не виждам причина да са само двете“ каза Едрева. „Сигурно не виждате причина, защото самата Манолова си я отне снощи като каза, че не е упълномощавала БСП да говори от нейно име и нейната гражданска кандидатура не бива да бъде считана за такава на БСП“ коментира Беновска. „Не бих искала да си представям какво е състоянието на колегите от БСП, защото те не издигнаха свой кандидат за кмет, а сега разбираме, че тя не иска тази подкрепа. Днес разбирам, че едно друго движение създава граждански пояс около г-жа Манолова, за да я пази от политическите партии. „Днес“ се казва. Аз се питам всички лидери на политически партии , които я подкрепиха, каква е тяхната позиция“ коментира Едрева. \r\n„Считате ли, че г-жа Фандъкова ще спечели на първи тур? Задавам Ви много остър въпрос.“ попита Беновска. „За мен е важен крайният резултат“ отговори Едрева. „Попитах Мая Манолова и Ангел Джамбазки вчера – каква приемственост би имало, евентуално, ако някой от тях стане кмет. Вие искахте да кажете нещо по въпроса“ попита Беновска. „Исках да кажа, че Столична община и въобще градовете се управляват от политическия орган, който одобрява или отхвърля решенията  и предложенията на кметовете и когато няма ясна отговорност коя е политическата сила, която стои зад съответния кмет – тогава идва времето на задкулисието и това е много опасно“ отговори Едрева. „Кална ли ще бъде?“ попита Беновска. „Тя е вече доста ожесточена“ подчерта Едрева. „Как ще я озонирате? Г-жа Фандъкова гледам, че се явява често с бели ризи. Това е някак си като вопъл на дрескода“ попита водещата. „Да, защото е човек, който знае, който разбира от работата си, който не е популист, човекът, който има еволюционните идеи за града, човекът, който е прагматик и човекът, който е почтен“ заяви председателят на ГЕРБ в СОС. „Но силна ли е все пак Мая Манолова? За нея също може да се кажат подобни неща“ попита Беновска. Едрева отговори, че не би искала да дава оценка на другите кандидати, но смята, че е важно, когато Манолова се подготвя и прави изявления да не подвежда гражданите. \r\nБеновска заяви, че ще продължи да пита и да търси отговорите и за финал на интервюто с г-жа Малина Едрева ѝ подари тениската на предаването „Беновска пита“. \r\nТака завърши разговорът между Малина Едрева и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 22-ри септември 2019-та година.", "date": "2019.09.22", "title": "Малина Едрева: Няма ясна политическа сила зад Манолова – опасно задкулисие"}
{"url": "http://www.focus-news.net/news/2019/09/22/2701359/nimh-utre-shte-bade-slanchevo-s-maksimalnite-temperaturi-mezhdu-24-i-29.html", "text": "През нощта над по-голямата част от страната ще бъде ясно, над Западна България с разкъсана висока облачност. Ще бъде почти тихо. Минималните температури ще са между 6 и 11°, в София около 6°. Утре в 10 часа и 50 мин. е есенното равноденствие и започва астрономическата есен. Денят ще започне със слънчево време, но след обяд от запад облачността ще се увеличава и вплътнява. В Източна България ще духа до умерен вятър от юг-югозапад. Максималните температури ще са между 24 и 29°, в София около 26°. Атмосферното налягане ще се понижава и ще бъде по-ниско от средното за месеца. Това съобщи за  Агенция „Фокус“  дежурен синоптик Виктория Клещанова от  Националния институт по метеорология и хидрология (НИМХ) .  \r\nПо Черноморието ще бъде слънчево. Ще духа слаб до умерен вятър от юг-югозапад. Максимални температури между 22° и 25°, температурата на морската вода е 21-22°. Вълнението на морето ще бъде 1-2 бала. \r\nНад планините преди обяд ще бъде предимно слънчево, след обяд над масивите от западната половина от страната облачността ще се увеличава и вплътнява. Ще духа слаб до умерен юг-югозападен вятър, а по най-високите части – умерен запад-северозападен. Максималната температура на 1200 метра ще е около 21°, на 2000 метра – около 14°. \r\nВъв вторник ще преобладава облачно време, с превалявания, на повече места и повече като количество - в следобедните часове в западната половина от страната. Минималните температури ще са по-високи, дневните ще се понижат. В сряда все още ще превалява, но на по-малко места и в процес на спиране. В четвъртък облачността ще е променлива, по-често значителна, на места ще има и превалявания, на повече места в Западна България.", "date": "2019.09.22", "title": "НИМХ: Утре ще бъде слънчево, с максималните температури между 24 и 29°"}
{"url": "http://www.focus-news.net/news/2019/09/22/2701363/sport-lokomotiv-plovdiv-pobedi-beroe-s-30.html", "text": "Футбол: Отборът на  Локомотив Пловдив победи Берое с 3:0 в мач от десетия кръг на  efbet Лигата . Головете отбелязаха Георги Илиев, Карагерен и Ожболт. След победата Локомотив заема третото място във временното класиране  с 20 точки,а Берое са шести с 15 точки. В следващия кръг Локомотив Пловдив гостува на Витоша,а Берое посреща ЦСКА. \r\nВ 20:15 започва срещата Лудогорец – Арда.", "date": "2019.09.22", "title": "Спорт: Локомотив Пловдив победи Берое с 3:0"}
{"url": "http://www.focus-news.net/news/2019/09/22/2701360/kolona-ot-avtomobili-se-e-obrazuvala-na-avtomagistrala-hemus-predi-tunel-vitinya-v-posoka-sofiya.html", "text": "Колона от автомобили се е образувала на автомагистрала \"Хемус\" преди тунел \"Витиня\" в посока София, предаде репортера  Агенция \"Фокус\" . Пътните настилки са сухи, видимостта е добра.  \r\n \"Фокус\"  призовава шофьорите да карат внимателно и да спазват дистанцията.", "date": "2019.09.22", "title": "Колона от автомобили се е образувала на автомагистрала \"Хемус\" преди  тунел \"Витиня\" в посока София"}
{"url": "http://www.focus-news.net/news/2019/09/22/2701361/kathimerini-gratskiyat-premier-shte-tarsi-mezhdunarodna-pomosht-za-problema-s-migrantite.html", "text": "На фона на продължаващото увеличение на притока на нелегални мигранти в Гърция от Турция, премиерът Кириакос Мицотакис председателства спешна среща по въпроса през уикенда и се очаква да разгледа темата както с канцлера на Германия Ангела Меркел, така и с турския президент Реджеп Тайип Ердоган в кулоарите на срещата на върха на Общото събрание на ООН в Ню Йорк тази седмица, пише електронното издание на гръцкия вестник  Kathimerini . \r\nНа срещата в имението “Максимос” през уикенда, вторa в рамките на един месец,  се стигна до заключението, че усилията трябва да продължат за облекчаване на натиска върху лагерите на островите в Егейско море и че наличието на кораби на бреговата охрана в района трябва да се засили, както трябва помощ от агенцията за наблюдение на границите на Европейския съюз „Фронтекс“ и НАТО. \r\nИма особени притеснения относно ситуацията на остров Лесбос, след като над петдесет мигранти акостираха там в петък, а пристиганията продължиха през уикенда. Изпълнителният ръководител на пренаселения лагер „Мория“, който е домакин на около 12 000 души, информира местните власти, че лагерът не може да приема повече нови пристигащи и въпросът се очаква да бъде обсъден от местните служители на острова в понеделник. \r\nОчаква се Мицотакис да обсъди темата, когато се срещне с Меркел в Ню Йорк, като източници посочват, че правителството се надява ЕС да даде на Анкара стимул, вероятно допълнително финансиране, за да ускори завръщането на мигрантите в Турция в съответствие със споразумение, подписано от Анкара и Брюксел през 2016 г. \r\nСрещата на Мицотакис с Ердоган - първата му откакто стана премиер - също ще бъде внимателно наблюдавана, първо за признаци на намеренията на Анкара спрямо гръцко-турските връзки, но и на фона на проучвателни преговори за нов мирен тласък на Кипър след месеци на провокационни действия от Турция в Източното Средиземноморие. \r\nДокато е в Ню Йорк, Мицотакис ще се срещне с американския президент Доналд Тръмп във вторник, както и с потенциални инвеститори и членове на гръцката диаспора. \r\n \r\n  Юлиян Марков", "date": "2019.09.22", "title": "Kathimerini: Гръцкият премиер ще търси международна помощ за проблема с мигрантите"}
{"url": "http://www.focus-news.net/news/2019/09/22/2701362/obshtonatsionalna-stachka-v-gartsiya-e-obyavena-na-24-septemvri.html", "text": "Общонационална стачка на служителите от обществения транспорт и екипажите на морския транспорт в Гърция, както и в други сектори, е обявена за 24 септември 2019 г. Това съобщиха от  пресцентъра на Министерство на външните работи . За 24 часа работа спират кораби, фериботи, градски транспорт, включително метро.  Ще стачкуват и медицински персонал, преподаватели, частично - банкови служители и медии. Препоръчваме на българските граждани, пребиваващи или пътуващи до Гърция, да се информират предварително за разписанията на обществения  и  морския транспорт.  \r\nСъгражданите ни могат да се информират за предстоящи и настоящи стачни действия и на сайта: http://apergia.gr, който е наличен само на гръцки език. При необходимост от съдействие българските граждани могат да се свържат с Посолството ни в Атина на телефони: +30 693 70 96 220; +30 210 67 48 105; +30 210 67 48 106; +30 210 67 48 107 или с Генералното ни консулство в Солун на телефони: +30 2310 829 210; +30 2310 869 520.", "date": "2019.09.22", "title": "Общонационална стачка в Гърция е обявена на 24 септември"}
{"url": "http://www.focus-news.net/news/2019/09/22/2701368/obrazuvalo-se-e-golyamo-zadrastvane-po-patya-pernik-sofiya-prez-vladaya-pri-dragichevo.html", "text": "Образувало се е голямо задръстване по пътя Перник – София през Владая при Драгичево, съобщи слушател на  Радио „Фокус“", "date": "2019.09.22", "title": "Образувало се е голямо задръстване по пътя Перник – София през Владая при Драгичево"}
{"url": "http://www.focus-news.net/news/2019/09/22/2701367/nezavisimaya-gazeta-moldova-iska-da-pecheli-ot-targoviyata-na-rusiya-s-es.html", "text": "Русия и Молдова искат да създадат търговски и логистичен център, чрез който продукти от ЕС да отиват в Руската федерация и обратно. Идеята обаче все още не е получила одобрението на молдовското правителство, чиято глава Мая Санду се ръководи от нагласите на САЩ. Центърът ще бъде създаден, ако Вашингтон го позволи, въпреки факта, че говорим за взаимодействието на ЕС и Руската федерация с помощта на молдовския \"мост\", пише руският вестник  “Независимая газета“ . \r\nМолдова остава държава, половината от чието население е ориентирано към Русия, половината - на Запад. Ръководителят на Социалистическа партия на Република Молдова (СПРМ) Виктор Степанюк обърна внимание на това. Той отбеляза, че това е така и през 1918 г., когато Молдова се опитва да създаде независима държава, но геополитическият фактор е този, който е попречил на това. \r\nДнес Молдова е суверенна страна, но ориентацията на населението на геополитическа основа се поддържа. Нещо повече, това се отнася за молдовските власти, чийто президент Игор Додон, както и председателят на парламента на Република Молдова Зинаида Гречани искат да установят отношения с Русия, предимно защото това е от полза за Молдова, а също така е приветствано от по-голямата част от молдовското общество. Но правителството се оглавява от Мая Санду, която е ориентирана, както и ръководството на съседна Румъния, предимно към Съединените щати, а след това към ЕС. Наскоро Санду се завърна от пътуване до САЩ, където обсъди ситуацията в страната си. \r\nИ сега тя трябва да отиде на посещение в Русия, за което президентът настоява отдавна, но тя отлага пътуването, тъй като Игор Додон вече е обсъдил всички важни за страната въпроси в Москва. Посещението на Санду е необходимо, за да потвърди единството на управляващата коалиция в Молдова, създадена от левите и две десни партии: Социалистическата партия, чийто неформален лидер е Додон, и проевропейския партиен блок АКУМ (СЕГА- бел. ред) един от чиито съпредседатели е Мая Санду. Бъдещето на Молдова, освободена от олигархичния режим, зависи от това дали членовете на управляващия съюз ще намерят общ език. Наскоро левите и десните подписаха споразумение, в което обещаха да се ръководят само от интересите на хората. На това разчитат в Москва, надявайки се да се укрепят в този регион. \r\nИнтересно е, че през 2003 г. Кремъл направи същия опит, като вицепремиерът Дмитрий Козак участва пряко в неговото изпълнение. През 2003 г. неговият план за уреждане на конфликта в Приднестровието и връщането на Приднестровието под контрола на Молдова се провали поради отказа на президента Владимир Воронин да подпише документа. Москва не можа да забрави това дълго време, дори затвори руския пазар за молдовски продукти. И тогава почти всичко, което се произвеждаше в Република Молдова, се продаваше в Русия. Сега президентът на Молдова Игор Додон се опитва да се върне на предишното ниво на отношенията с Руската федерация, въпреки че страната вече е част от зоната за свободна търговия с ЕС. Но част от продукцията на молдовските фермери отива в европейските страни и те биха искали да получат достъп до традиционния пазар на Руската федерация. Мая Санду разбира това, още повече, че през октомври в страната има местни избори и електоратът със сигурност ще отговори на евентуалния й отказ да работи с Руската федерация. Така че, въпреки че не й е приятно, Санду вероятно ще трябва да дойде в Москва и да говори за пазара и газта, които тя вече обсъждаше в Киев в случай на прекратяване на руския транзит през Украйна през 2020 г. Но според Дмитрий Козак всичко трябва да е нормално с транзита на газ и Молдова ще продължи да го получава, освен това, по-евтино от преди. Освен ако, разбира се, молдовската управляваща коалиция не се разпадне. \r\nПри успех молдовското правителство може да спечели пари от търговията между Руската федерация и ЕС: Русия се надява да създаде център за търговия и логистика в Молдова, като провежда съответните преговори с ЕС. „Днес сме изправени пред амбициозни задачи и възстановеният междуправителствен диалог между нашите страни и засилването на бизнес контактите ще помогнат за решаването им. Руските и молдовските компании, в рамките на междуправителствената комисия, се съгласиха да стартират редица нови проектни инициативи“, заяви Михаил Бабич, заместник-министър на  Министерството на икономическото развитие на РФ. „Сред тях бих искал да отбележа споразумението за организиране на търговски и логистичен център в Република Молдова, който съчетава функциите на център за дистрибуция на едро и администриране на специален правен режим в областта на анализиране на качеството на продукта, оценка на съответствието му с техническите регламенти и организиране на митнически процедури“, каза той на репортерите. Той също така посочи, че стоките, внесени от Молдова, трябва да отговарят на всички изисквания на Евразийския икономически съюз. \r\n„За целта е необходимо да се създаде инфраструктура на системата за дистрибуция на стоки за доставка на продукти от Молдова в Русия и към Евразийския икономически съюз като цяло. В резултат на това може да възникне не само един, а няколко търговски и логистични хъба, които могат да поемат целия набор от предложени доставки през себе си “, каза заместник-министърът на Министерството на икономическото развитие на РФ. „В Молдова е на лице уникална ситуация. Създадената управляваща коалиция е специфична, тя е създадена от политически сили, които се придържат към противоположни външнополитически позиции. Но те се съгласиха да се фокусират върху решаването на вътрешните проблеми \", заяви Дмитрий Козак. „Времето, докато се поддържа такъв съюз, трябва да се използва много ефективно“, добави той, като отбеляза, че руското правителство е готово да предостави на молдовското ръководство възможно най-широка подкрепа. \r\nТърговските правила на ОНД и ЕС, с които Молдова е подписала споразумения, трябва да бъдат хармонизирани, добави Дмитрий Козак. „Готови сме за такава работа. И се надяваме, че ръководителят на правителството на Молдова ще дойде в Русия “, каза вицепремиерът, имайки предвид планираното посещение в Москва на ръководителя на кабинета на Молдова Мая Санду. Но именно Санду може да обърка картите с руските политици, тя винаги ще се консултира със САЩ и ще действа, както й кажат. \r\nСанду повдигна въпроса за изтеглянето на руските войски от Приднестровието, които наблюдават унищожаването на боеприпаси, съхранявани в складовете на Руската федерация на левия бряг на Днестър и пред американците. Според различни източници там се съхраняват около 20 хиляди тона боеприпаси. Представители на ОССЕ, САЩ и ЕС отдавна искат да се доберат до складовете, надявайки се да намерят и други оръжия, освен остарели снаряди. Но представители на Приднестровието не допускат военни наблюдатели от страни, различни от Руската федерация, да влизат на тяхна територия. Когато наскоро руският министър на отбраната Сергей Шойгу говори за готовността на Русия да унищожи боеприпаси от складове в приднестровското село Колбасное, представители на Запада предложиха помощта си в това. Президентът Вадим Красноселски на непризната Приднестровска република обясни пред вестника, че властите на Приднестровието заедно с Руската федерация ще решат въпроса за обезвреждането на боеприпаси. Той отбеляза също, че е необходимо първо да се извърши одит в складовете на оперативната група на руските войски. „Ще отнеме време. Приднестровската страна е загрижена преди всичко за спазването на технологичната и екологичната безопасност в процеса на възможно обезвреждане на боеприпаси “, подчерта Красноселски. По-специално той ще говори за това с Дмитрий Козак в Москва на 26 септември. Самият Козак по време на престоя си в Кишинев отбеляза, че Русия предпочита да не обсъжда ситуацията с приднестровското урегулиране. „Изхождаме от факта, че в момента в условията на крехък оптимизъм, както каза Игор Николаевич (Додон. -„ НГ “), тази тема не е необходимо да се повдига. Тя е деликатна и трудна. Ние не я инициираме или обсъждаме “, обясни Козак. Той обаче ще трябва да обсъди този въпрос с Красноселски, както и с Мая Санду, когато тя все пак отиде в Москва \r\nМежду другото, по време на посещението си в Съединените щати американците подкрепиха позицията на Кишинев по отношение на Приднестровието: регионът трябва да остане част от Молдова и да получи автономия, позовавайки се на думите на Санду, \"не повече от Гагаузия\". \"Няма да има федерация\", каза по-рано шефът на молдовското правителство. Вадим Красноселски каза пред вестника, че Приднестровието ще остане в същото положение, определено от хората на непризнатата република на референдум: независимост от Молдова, последвано от сближаване с Руската федерация. \r\n \r\n  Юлиян Марков", "date": "2019.09.22", "title": "„Независимая газета“: Молдова иска да печели от търговията на Русия с ЕС"}
{"url": "http://www.focus-news.net/news/2019/09/22/2701369/dots-milen-mihov-kandidaturata-na-maya-manolova-e-tolkova-grazhdanska-kolkoto-snyag-vali-prez-yuni.html", "text": "Кандидатурата на Мая Манолова е толкова гражданска, колкото сняг вали през юни. Това каза доц. Милен Михов, ВМРО, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от  екипа на предаването . \r\n Подаръците в предаването \r\nБеновска посрещна доц. Милен Михов и му подари тениската на предаването, както и книгата с интервюто ѝ с Ахмед Доган от 1992 година, преиздадена през 2016 година. Доц. Михов донесе на „Беновска пита“ една негова книга – „С кръст и меч“. Беновска подари на госта си традиционната здрава червена българска ябълка. \r\n Молитвата на ВМРО по време на местните избори; Разбор на направеното дотук в управлението \r\n„Каква е, образно казано, молитвата на ВМРО по време на местните избори?“ попита Беновска. „Молитвата е – упование на собствените сили, вяра в избрания път и разчитаме на доверието на хората, които добре ни познават, които добре оценяват нашата работа и се надяваме, че това ще бъдат осмите успешни избори за ВМРО в последните 6 години“ отговори Михов. Доц. Михов е номиниран за кмет на Велико Търново и утре предстои регистрацията на листата на ВМРО в историческата и духовна столица на България. Беновска му пожела успех и припомни интервю на Валери Симеонов, в което той казва, че реформите в България буксуват и в много сфери – енергетика, туризъм, икономика – не се правело нищо и Патриотите са искали да се направи своеобразен отчет на коалиционното споразумение, на изпълнението на програмата. Водещата попита госта си кога ще се направи този отчет. Доц. Михов обясни, че искат да се направи преглед на управленската програма и да се види какво е свършено, какво е започнато, но не е завършено и какво остава да се направи. „Това е абсолютно нормално наше искане, защото половината мандат на това управление изтече и в оставащото време ние трябва да отговорим на хората за това, което сме обещали“ заяви Михов, но кога ще стане е въпрос, на който ГЕРБ трябва да отговорят. „Поставихте ли този въпрос по съответния начин, защото само се говори?“ попита Беновска. Доц. Михов отговори, че въпросът е поставен на дневен ред и се надява в най-скоро време да се случи. \r\n Ангел Джамбазки; Безплатни детски градини и ясли \r\n„Местните избори са най-голямото зрелище. Ангел Джамбазки – силна кандидатура. Вчера го попитах, когато представи своята кандидатура и лидерът на партията го представи – Красимир Каракачанов, дали той наистина ще остане в София, ако го изберат за кмет, или тегли просто листата на общинските съветници. Той каза, че ще остане, ако го изберат за кмет. Доколко всъщност ВМРО ефективно може да приложи и в местната власт, и на държавно ниво в изпълнителната власт, и в законодателната власт идеите на партията за борбата с циганизацията, за борбата с престъпността, за повече ред, сигурност, повече социална справедливост към младите?“ попита Беновска. Доц. Михов бе категоричен, че Джамбазки ще остане в София, ако бъде избран за кмет, защото кметският пост е изключително важен и както Цезар е казал – „по-добре първи в Галия, отколкото втори в Рим“. „Както г-н Джамбазки, така и нашите кандидати в Пловдив, в Русе, във Враца, в Сандански са хора, които идват на жълтите павета от местната власт. Те дълго време са били общински съветници, така както и аз във Велико Търново. Те познават местното самоуправление и проблемите на хората от директен контакт. Дали ВМРО ще може – пак ще си послужа с пример - Г-н Славчо Атанасов в своя първи мандат като кмет на Пловдив, издигнат тогава от ВМРО, и сега ще го подкрепим, въведе нещо, което днес се говори навсякъде, че трябвало да бъде – безплатни детски ясли. Г-н Пенчо Шанев – един кмет на община Златарица във Великотърновска област – е въвел с ограничените финансови възможности на тази община същата социална придобивка за всички деца в детските градини, включително и безплатен обяд за децата в училищна възраст“ коментира Михов. \r\n Волен Сидеров \r\n„Волен Сидеров – днес се потвърди витаещото в пространството, все още некатегорично, че вероятно Волен Сидеров ще бъде издигнат за кмет на София от група интелектуалци, спортисти, майки, родители и други, които са увлечени от неговите идеи. Вчера на въпроса ми към Ангел Джамбазки и Красимир Каракачанов дали ще подкрепите Волен Сидеров за София по някакъв начин и въобще как ще се отнесете към неговата кандидатура – те буквално ми отговориха – „Сидеров да се грижи за здравето си“. Коментирайте Вие“ зададе Беновска. Михов изрази любопитството си защо Сидеров като лидер на „Атака“ е излъчен от гражданско движение, но той ще е единственият лидер на партия, който ще се кандидатира за кмет. „Желая му успех в тези избори, желая му добро представяне и наистина добро здраве“ каза Михов.  \r\n Мая Манолова \r\n„Мая Манолова -  защо тя от държавен омбудсман иска да стане „омбудсман на София“, ставайки кмет?“ попита Беновска. Михов отговори, че може би ѝ е омръзнало да се вози на влак и е решила да се вози на метро. Беновска припомни, че Манолова вчера е заявила, че не е упълномощавала нито една партия, обръщайки се към БСП иносказателно, да говорят от нейно име и да обвързват нейната гражданска кандидатура с партия. „Кандидатурата на г-жа Манолова е толкова гражданска, колкото сняг вали през месец юни. Това не може да бъде прието нормално и достоверно. Г-жа Манолова има политическа кариера в БСП и кандидатирането ѝ за кмет на София представя нейното явяване като омбудсман единствено и само като ПР кампания за нейното успешно явяване на тези местни избори“ подчерта Михов. \r\n Фандъкова – Манолова? \r\n„Кой ще победи – Фандъкова или Манолова?“ попита Беновска. „Ще победи този, който направи по-добра кампания и убеди повече. Кампаниите ще имат значение на тези избори. Те могат да повлияят върху резултата. Не е начертан, не е предрешен мачът в нито една община, с изключение на няколко“ отговори Михов. \r\n„С 3 изречения – Фандъкова – плюсове и минуси“ попита Беновска. „Фандъкова в своето управление представлява един делови кмет, минусът са натрупаните негативи на ГЕРБ“ заключи Михов.   \r\nТака завърши разговорът между доц. Милен Михов и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 22-ри септември 2019-та година.", "date": "2019.09.22", "title": "Доц. Милен Михов: Кандидатурата на Мая Манолова е толкова гражданска, колкото сняг вали през юни"}
{"url": "http://www.focus-news.net/news/2019/09/22/2701371/emil-mollov-sou-v-levski-velingrad-uchitelite-odobryavat-vavezhdaneto-na-uniformi-v-uchilishtata-no-ako-to-bade-zadalzhitelno-za-vsichki-uchilishta-v-stranata.html", "text": "Отношението на учителите към въвеждането на униформи в българските училища е положително, но ако то бъде задължително за всички училища в страната, каза за  Радио „Фокус“ – Пазарджик  Емил Моллов, директор на СОУ „В. Левски” във Велинград. Би било добре, ако закупуването на униформите се финансира частично от родителите и частично от държавата, защото към момента това е един от поводите за недоволство, каза Моллов. По думите му, в настоящия правилник на училището е заложено, че учениците трябва да посещават учебното заведение в приличен вид, но въпреки това те имат голяма свобода в облеклото. Мнението на учениците по отношение на униформите е разнопосочно. По принцип са скептично настроени, защото униформите няма да са подчинени на текущи модни тенденции и ще ги ограничават. Други искат да се идентифицират с учебното си заведение, както е в колежите по света, каза още Моллов.", "date": "2019.09.22", "title": "Емил Моллов, СОУ „В. Левски” – Велинград: Учителите одобряват въвеждането на униформи в училищата, но ако то бъде задължително за всички училища в страната"}
{"url": "http://www.focus-news.net/news/2019/09/22/2701365/borislav-gutsanov-nyama-da-iskam-ostavkata-na-korneliya-ninova-predi-izborite-zaradi-uspeha-na-bsp.html", "text": "Няма да искам оставката на Корнелия Нинова преди изборите заради успеха на БСП. Това каза Борислав Гуцанов, БСП-Варна, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от  екипа на предаването . \r\n Искането на 64 членове на НС на БСП за свикване на заседание на НС и саботирането от страна на ръководството на БСП . \r\n„Варна стана „ябълката на раздора“,, съвсем кратко ще напомня, имаше натиск, който беше упражнен и във Варна, и впоследствие на пленума на БСП, който одобряваше листите, първо г-н Гуцанов да бъде махнат от поста председател на БСП-Варна и в момента БСП-Варна няма попълнена с имена листа за общински съветници. На мястото на предложените от г-н Гуцанов двама кандидати за кмет БСП не одобри никой и сложи проф. Анелия Клисарова и сложи по длъжности написани в листата как да бъде попълнена тази листа. Нека да напомня, че 24-ти е срокът за внасянето. Г-н Гуцанов, давайте, какво се случва?“, започна разговора водещата Илиана Беновска. Борислав Гуцанов отговори, че казусът и проблемът Варна отдавна е излязъл извън измеренията на морската столица. Този проблем вече има съвсем други размери, защото става дума за грубо нарушаване от страна на Корнелия Нинова и Кирил Добрев на устава, дори може да се говори за погазване на устава. Тук вече стои въпросът кой всъщност взима решенията – органите, които имат право да го правят, или това става на някое друго място.  \r\n„Може ли малко по-конкретно да говорите!“, призова водещата Илиана Беновска. Събеседникът й отговори: „Г-жа Нинова се бори срещу паралелната държава, а същевременно имаме едва ли не някаква друга паралелна партия, така че тук е вече много по-големият въпрос, който излиза на дневен ред, а не само съветниците във Варна. Факт е, че 64 колеги, членове на НС, се подписахме под искане за свикване на извънредно заседание на НС говори много. В цялата 128 годишна история аз не знам членове на НС или на който и да е тогава висш съвет или централен съвет да са искали свикване на заседание. Това само по себе си трябва много да говори на ВС и на председателя Нинова. А фактът, че те по един много елегантен начин казаха – „да, имате право на това свикване и си го свикайте“ и даже не се подписа г-жа Нинова, а  „с уважение членовете на ИБ на НС“ започва да изглежда доста притеснително!“. \r\n„Уточнете кой трябва да го свика това заседание на НС, което се иска от подписката на 64 членове?“, попита водещата Илиана Беновска. Борислав Гуцанов отговори, че тези 64 членове, които са се подписали, имат право да свикат това заседание, но са го адресирали до ИБ по най-добронамерения начин, за да кажат колегиално „това е казусът“.  \r\n   „Г-н Гуцанов, Вие не сте малко момче, имате много дълъг опит, бил сте в управляващите органи на партията, защо все пак не свикахте НС, то беше ясно, че те няма да искат?“, попита водещата Илиана Беновска. Събеседникът й отговори, че коректното отношение между колеги и съпартийци е изисквало точно такова поведение. „Не, отговорете ми без общи приказки, защо не свикахте заседание на НС?“, още веднъж настоя да получи отговор водещата. Гостът заяви, че това не са общи приказки и подчерта: „Ние смятахме, че председателят Нинова и ИБ ще изпълнят волята на 64 членове на НС!“. „Защо очаквахте, че ще я изпълнят, видяхте, че те промениха вашата листа?“, продължи с въпросите си водещата Илиана Беновска. Председателят на БСП Варна заяви, че това наистина е брутално нарушение на устава и обясни: „Излиза, че имаме някакво паралелно ръководство на партията и някой друг взима решенията, а не органите. Аз затова казах, че този проблем излезе много извън границите на Варна. Не може да имаме декларации от страна на ГС във Варна и никой да няма реакции по този въпрос. Вие видяхте, че ГС поиска включително и оставката на заместник-председателя Добрев заради неговото поведение!“. \r\n„ГС какво направи, първо поиска оставката на заместник-председателя Добрев, кажете всички действия!“, продължи разговора водещата Илиана Беновска. Борислав Гуцанов отговори, че ГС на БСП-Варна е провел всичките си заседания, дал е две кандидатури за кмет на града, градската конференция е направила така, че да има гласувана листа с явно гласуване за водач и тайно гласуване за подредба. Градската конференция е единственият орган, който има право да го прави, но след това сме станали свидетели на преподреждане. \r\n„Кажете ми какви мерки предприехте вие, за да не ви изгние на вас образно казано „ябълката на успеха“? Какви мерки предприехте във Варна?“, попита водещата Илиана Беновска. Борислав Гуцанов отговори, че освен всичко друго е сезиран и съдът, очаква се неговото произнасяне. „Но аз пак казвам, този въпрос вече е политически, не е само чисто технически въпрос. Не само, че не можеш да говориш, че ще управляваш една държава по закон и по ред, а да не спазваш своите си закони, да се бориш срещу паралелна държава, а да имаш паралелност в собствената си партия! Между другото трябва да поправя г-жа Нинова, че този термин „паралелна държава“, който тя коментира, специалистите не го коментират като „паралелна държава“, а като „двойно дъно“ или „дълбока държава“!“, категоричен бе Гуцанов. \r\n Иска ли оставката на Корнелия Нинова? \r\n„Оставете емоциите настрана, разбирам, че сте развълнуван, това е понятно, искате ли Вие оставката на Корнелия Нинова, отговорете ми категорично и кратко?“, попита водещата Илиана Беновска. Борислав Гуцанов отговори, че в момента има много по-важна задача, а това е представянето на БСП по най-добрия начин на местните избори. Всички останали вътрешнопартийни неща могат да се коментират след изборите. „Сега най-важното е спечелването на изборите от БСП, защото аз смятам, че г-жа Нинова от една страна говори, че иска да бори ГЕРБ на думи, но на дела ние губим всички избори, което е много странно като съчетание!“, заяви председателят на БСП-Варна. „Какво, Вие подозирате, че някъде по тайна доба Нинова се е разбрала с Борисов ли?“, попита водещата Илиана Беновска. Събеседникът й отговори, че просто казва, че има паралелност и подчерта: „Аз казвам какви са реалните факти, а дали някой се е договорил или не, не съм казал подобно нещо, това Вие го коментирате!“. „Аз не твърдя нищо, а питам, журналистиката стига до истината чрез своите въпроси, аз питам!“, уточни водещата Илиана Беновска. „Аз смятам, че между думи и дела има огромно разминаване!“, добави Гуцанов.  \r\n Какво листа за общински съветници и от кого ще бъде внесена за Варна? \r\nБорислав Гуцанов обясни, че във Варна градската конференция със 157 души ясно е определила кой да бъде в лисата, като водачът с явно гласуване има 140 гласа. Листата е подредена с тайно гласуване  под надзора на 4 представители на общопартийната контролна комисия, изпратени от „Позитано“ 20. Тази листа обаче най-вероятно няма да бъде внесена, защото няма дадено пълномощно на председателя на ГС. „А кой ще внесе тази листа аз не мога да Ви кажа!“, добави той.  \r\n„Тоест този, който ще внася листата, който и да е той, имате ли  предположения кой е той, той не общува ли с Вас и с градската организация?“, попита водещата Илиана Беновска. Събеседникът й отговори: „Не общува в момента с градската организация, с мен като председател и с ГС! Доколкото разбирам това е довереният човек – народният представител Иван Иванов! Доколкото разбирам, а дали е така не мога да кажа“. \r\n„Но този, който и да е той, дори и да е Иванов, той ще внесе някаква листа, която той ли ще си я е написал, или му е написана от ИБ, или от кого?“, попита водещата Илиана Беновска. Гостът й отговори, че не може да каже от кого и как ще бъде написана листата. „Листа ще бъде внесена, поне аз се надявам да бъде внесена, защото в крайна сметка Варна трябва да имаме и кандидат за кмет, и листа за общински съветници. Но дано да бъде легитимно и законно избраната листа от градската конференция, а не нещо, подредено на тайно и скрито място!“, заяви Борислав Гуцанов с което завърши участието си в седмичното обзорно политическо предаване „Беновска пита“ по „Канал 3“ и „Радио К2” на 22-ри септември 2019 година.", "date": "2019.09.22", "title": "Борислав Гуцанов: Няма да искам оставката на Корнелия Нинова преди изборите заради успеха на БСП"}
{"url": "http://www.focus-news.net/news/2019/09/22/2701366/dneveniyat-tsentar-za-vazrastni-hora-v-bansko-chestva-150-godini-ot-rozhdenieto-na-svoya-patron-radon-todev.html", "text": "На 22 септември, Дневеният център за възрастни хора в Банско чества 150 години от рождението на своя патрон Радон Тодев. На тържествения обяд бе поканен и Георги Икономов, когото членовете на клуба уважават искрено, заради грижата и вниманието му към тях през годините. Той ги поздрави за това, че са задружни и от тях винаги има какво да се научи. Припомни подвигът на Радон Тодев и неговата чета и отбеляза, че примерът, който те са дали е изключително нужен и днес. В този ден - празник на подвига и независимостта, членовете на пенсионерския клуб разказаха за историята на извоюваната свобода от името на жертвоготовните банскалии, дали живота си с ясното съзнание за неговия край.Това съобщиха от  Община Банско .С цветя и мълчание в двора на църквата „Света Троица\", Георги Икономов и представителите на клуба почетоха 116 години от опяването приживе на нечуваната саможертва на Радон Тодев и неговата „смъртна\" чета. На 22-ри септември Банско празнува, защото независимостта, преди всичко е чувство, а чувството да си свободен, е и да можеш да мечтаеш!", "date": "2019.09.22", "title": "Дневеният център за възрастни хора в Банско чества 150 години от рождението на своя патрон Радон Тодев"}
{"url": "http://www.focus-news.net/news/2019/09/22/2701354/tass-maykal-pompeo-nyama-nikakvi-ilyuzii-za-istinskite-namereniya-na-iran.html", "text": "Държавният секретар на САЩ Майкъл Помпео няма никакви илюзии за истинските намерения на Техеран, цитира думите му  TACC . \r\nТой отказа да обсъжда публично публикации, че бунтовниците от движението „Ансар Аллах“ в Йемен са предупредили американските и саудитски дипломати за подготовката на Иран за изстрелване на нови ракети и дронове срещу Обекти на кралството. Това заяви самият той в неделя пред Fox News. \r\nТой бе помолен да потвърди или отрече публикация на The Wall Street Journal, която твърди, че хутите са уведомили дипломатите, че Техеран оказва натиск върху тях, за да ги принуди да се присъединят към предстоящите атаки. Източници на вестника не знаят колко сериозно приемат предупреждението във Вашингтон. В Рияд предприемат допълнителни мерки за сигурност и се опасяват от удари срещу петролни съоръжения или летища. \r\n„Няма да говоря за американското разузнаване. Въпреки това бих искал да подчертая, че ние постоянно изразяваме загриженост, че Иран продължава да се държи така, както се е държал през последните 40 години. Това беше и преди СВПД (Съвместния всеобхватен  план за действие), по време на неговото одобрение и след неговото сключване. Той (Иран) не спазва задълженията  си \", заяви държавният секретар на САЩ. \r\nТой припомни, че тази седмица е посетил Джеда и Абу Даби. „Целият свят знае, че Иран е лош играч. Те олицетворяват силите на злото в региона и дестабилизират ситуацията в Близкия изток. Надявам се, че следващата седмица целият свят ще се събере в Ню Йорк, за да говорят заедно и да обявят за неприемливо поведението на Иран “, обобщи Помпео, визирайки седмицата, в която предстоят изявленията на високо ниво, започваща на 23 септември по време на 74-ата сесия на Общото събрание на ООН. \r\nПомпео също каза, че не трябва да се обръща внимание на  предупрежденията на иранския външен министър Мохамад Джавад Зариф относно риска от мащабен военен конфликт в случай на нападение от Вашингтон или Рияд. \r\nТой беше помолен да коментира думите на иранския министър, казани в четвъртък в интервю за CNN. \"Ще започне пълномащабна война\", заяви Зариф в отговор на въпрос за последствията от удар върху Иран от САЩ или Саудитска Арабия. Той добави, че „Техеран без съмнение ще защитава своята територия“. \r\n\"Не разбирам защо някой слуша думите на Зариф. Той няма нищо общо с формирането на външната политика на Иран и лъже непрекъснато\", каза Помпео. \r\nТой отбеляза, че САЩ правят всичко възможно, за да осигурят на Саудитска Арабия и Обединените арабски емирства най-надеждните средства за самозащита. \"По този начин създаваме условия за възпиране и ако това възпиране трябва да продължи, тогава съм сигурен, че президентът Тръмп ще вземе решението, което трябва да бъде взето\", заяви държавният секретар на САЩ. \r\n \r\n  Юлиян Марков", "date": "2019.09.22", "title": "ТАСС: Майкъл Помпео няма никакви илюзии за истинските намерения на Иран"}
{"url": "http://www.focus-news.net/news/2019/09/22/2701372/sport-livarpul-pobedi-chelsi-s-21-kato-gost-i-ostava-s-palen-aktiv.html", "text": "Футбол: Отборът на Ливърпул победи Челси с 2:1 като гост и остава на чело във временното класиране с пълен актив от 18 точки след мач от шестия кръг на английската Премиър лига. \r\nГоловете за гостите реализираха Арнолд в 14-ата минута и Фирмино в 30-ата минута. За Челси точен бе Канте в 71-ата минута. След загубата Челси заема 11-тото място с осем точки. \r\nИзиграха се още три мача от Премиър лигата: \r\nКристъл Палас – Уулвърхемтън  1:1 \r\nУест Хем – Манчестър Юнайтед  2:0 \r\nАрсенал – Астън Вила  3:2", "date": "2019.09.22", "title": "Спорт: Ливърпул победи Челси с 2:1 като гост и остава с пълен актив"}
{"url": "http://www.focus-news.net/news/2019/09/22/2701376/petyo-blaskov-kato-e-dobar-kmetat-zashto-da-go-smenyame-manolova-mi-se-struva-dvulichna-tu-bsp-tu-ne.html", "text": "Като е добър кметът, защо да го сменяме, Манолова ми се струва двулична – ту БСП, ту не. Това каза Петьо Блъсков главен редактор на вестник „Труд“, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от  екипа на предаването . \r\n \r\n Кой ще е кралят на местните избори \r\nИлиана Беновска покани Петьо Блъсков и доц. Татяна Буруджиева в студиото и зададе темата на разговора им – Кой ще е кралят на местните избори? Според г-н Блъсков е очевидно, че София ще има кралица, но каза: „само че едната кралица нещо двулична ми се струва – ту БСП, ту не БСП, ту тия, ту ония“. По думите му това е нечестно да участваш по този начин в играта. Петьо Блъсков каза: „Кралят на изборите ще бъде българският народ.“ и допълни, че той трябва да определи дали му трябва такъв човек, който преди се е клел на един Господ, а днес се кълне на друг. Беновска го помоли да назове за кого говори и той отговори, че това е Мая Манолова. Водещата даде един лист на събеседника си, на който той да напише кой смята, че ще спечели изборите. След като г-н Блъсков го направи, той заяви, че има една плоскост, на която нещата стоят наистина и тя обикновено се пропуска. Според него най-споменаваните думи за Фандъкова са: „еми, тя толкова години беше кмет“ и продължи изречението, че това е хубаво и няма лошо толкова години да е кмет. „Както знаем, и Петър Велики 60 години е бил цар на Русия и е направил империята велика.“, заяви гостът, а Беновска го попита Борисов колко е бил начело на България и дали я е направил велика. Той не навлезе в такива вътрешни аналогии и продължи по предната тема с думите: „Като е добър кметът, защо зорлем да го сменим? Дай да тръгнем по нов път – е, кой нов път, накъде?“ Петьо Блъсков каза, че някой „бие шишовете на тази Манолова да играе нещо и да прави нещо“, но не поясни кой е той.  \r\nБеновска попита дали това е втори Радев, но гостът й отрече, защото според него аналогия с Радев е съвършено встрани от реалността. За Мая Манолова той каза, че не знае какво е направила като омбудсман, освен да седи по телевизорите и да ходи по протестите.  \r\nЗа финал Беновска заяви, че пясъчният часовник на предизборната борба вече е започнал да функционира и попита дали това ще бъде в полза на Борисов. Петьо Блъсков отговори: „Разбира се, че в негова полза. Резултатите се виждат. Какво има да коментираме?“ Така завърши разговорът между Петьо Блъсков и Илиана Беновска в седмичното обзорно политическо предаване „Беновска пита“ по Канал 3 и Радио К2 на 22 септември 2019 година.", "date": "2019.09.22", "title": "Петьо Блъсков: Като е добър кметът, защо да го сменяме, Манолова ми се струва двулична – ту БСП, ту не"}
{"url": "http://www.focus-news.net/news/2019/09/22/2701375/oblastniyat-upravitel-na-pernik-irena-sokolova-na-tarzhestvata-po-sluchay-45-godini-ot-sazdavaneto-na-grad-zemen.html", "text": "Областният управител на Перник Ирена Соколова почете официалната церемония за 45-годишнината от основаването на Земен за град. Това съобщиха от  пресцентъра на Община Перник .  \r\nГубернаторът поздрави празнуващите от сцената на площад \"Клинка\" с думите: \"Земенчани имате привилегията да живеете в един постоянно променящ се и красиво уреден град - с минало, изграден инфраструктурен облик, с личности допринесли за неговото културно и стопанско развитие. Това е един екологично чист район от Краището, с множество исторически и природни забележителности. За всичко това спомага доброто управление на кмета Димитър Сотиров и бизнеса с различен профил, избрал да функционира на тази територия и да спомага за обновлението й\". По повод празника Соколова връчи два почетни плакета. С първата награда беше удостоен кметът на общината за създаденото ползотворно сътрудничество с Областна администрация, както и за множеството спечели и реализирани европроекти. Почетният плакет на Областния управител получи и Народно читалище \"Светлина - 1924\", което вече 95 години е средище на културно-просветна дейност.", "date": "2019.09.22", "title": "Областният управител на Перник Ирена Соколова на тържествата по случай 45 години от създаването на град Земен"}
{"url": "http://www.focus-news.net/news/2019/09/22/2701374/rumyana-glavcheva-ekspert-seizmolog-dopisen-chlen-na-bani.html", "text": "Четири и половина чáса делят земетресение с магнитуд 3.2, масово усетено в Западна Албания, от две умерено силни земетресения от същото огнище, пише  Румяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН) . \r\n“Предупредителното” събитие е в събота 11:37 часá местно време. През 11 минути следват две земетресения – с магнитуд 5.6 в 16:04 и с магнитуд 5.2 в 16:15 време в епицентъра (+ 1 час у нас), които нанасят материални щети и леки наранявания на хора, описани в балканските и други медии. Дълбочината на източника е около 10 километра (км) под земната повърхност според стойността, заложена в решенията на Европейския център, съответно 30-40 км в оценките на Института по земни науки, енергия, води и околна среда на Албания. И в двата случая, активизацията е в земната кора и навярно обхваща и твърдия горен слой на мантията. Епицентрите са в района на Дуръс (Драч) около полуостров Родон. Европейският център информира за станали досега 38 афтершока с магнитуд над 2 (28 са вторичните трусове, отбелязани от албанския сеизмологичен център). Последният регистриран трус е в 17:38 време в епицентъра (18:38 у нас). Всичките 38 афтершока са усетени в епицентралния район. Сред вторичните трусове три са с магнитуд между 4.4 и 4.8, а 18 с магнитуд между 3 и 4. Огнищната зона заема крайбрежно пространство в Адриатическо море и част от албанска територия на сушата. Земетръсните епицентри оконтурват територия с размери 30-34 км в направление север-юг и около 25 км изток-запад. В някои случаи мощно земетресение (магнитуд над 6.5) се предхожда с години от процеси на активизиране.  \r\nВ медиите се разпространи, че трусовете са засегнали “основно стари сгради”. Това дава основание оценката за интензивността в епицентъра, предложена от Европейския център като VIII степен за земетресението с магнитуд 5.6, да се смята за завишена поне с половин степен. Следствие от огледа на сградите сега е натрупване на ефекти от действието на поне 8 сътресения с интензивност над пета степен. Още повече, че същият район бе активиран в началото на юли миналата година, като основният трус бе с магнитуд 4.9-5.1 – много от засегнатите сгради са възстановени недостатъчно, поради това, че повредите са преценени като слаби.", "date": "2019.09.22", "title": "Румяна Главчева, експерт-сеизмолог, дописен член на БАНИ: Земетръсната активност в района на Дуръс, Албания, предполага акумулиране на загуби"}
{"url": "http://www.focus-news.net/news/2019/09/22/2701364/politseyski-ekipi-izvedoha-barikadiraliyat-se-57-godishniya-mazh-ot-zhilishteto-mu-v-stolichniya-kvartal-ovcha-kupel.html", "text": "Полицейски екипи изведоха барикадиралият се 57-годишния мъж от жилището му в столичния квартал \"Овча купел\". Това съобщиха от  пресцентъра на МВР . По време на операцията няма пострадали хора или служители на МВР.  \r\nПрипомняме, че вчера бе подаден сигнал за буйстващ мъж. Часове по-късно той се бе барикадирал в жилището си. Последва незабавната реакция на органите на реда и на място пристигнаха екипи на СДВР, които обезопасиха периметъра, с цел да се гарантира сигурността на живеещите в съседство. С него работиха и психолози.", "date": "2019.09.22", "title": "Полицейски екипи изведоха барикадиралият се 57-годишния мъж от жилището му в столичния квартал \"Овча купел\""}
{"url": "http://www.focus-news.net/news/2019/09/22/2701377/vremenno-dvizhenieto-po-pat-i-5-tulovo-kazanlak-se-ogranichava-v-rayona-mezhdu-s-tulovo-i-pat-i-6-kazanlak-maglizh-poradi-katastrofa.html", "text": "Временно движението по път I-5 Тулово - Казанлък се ограничава в района между с. Тулово и път I-6 Казанлък - Мъглиж поради катастрофа. Това съобщиха от  пресцентъра на Агенция \"Пътна инфраструктура\" . Въведен е обходен маршрут: Казанлък - Мъглиж - Тулово и обратно. Шофьорите е необходимо да карат с повишено внимание и съобразена скорост.", "date": "2019.09.22", "title": "Временно движението по път I-5 Тулово - Казанлък се ограничава в района между с. Тулово и път I-6 Казанлък - Мъглиж поради катастрофа"}
{"url": "http://www.focus-news.net/news/2019/09/22/2701378/dots-tatyana-burudzhieva-v-polza-na-boyko-borisov-shte-e-predizbornata-borba.html", "text": "В полза на Бойко Борисов ще е предизборната борба. Това каза Явор Колев, доц. Татяна Буруджиева, политолог, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от  екипа на предаването . \r\n Кой ще е кралят на местните избори?; Мая Манолова – софийски или български омбудсман?; Силният ход на Фандъкова \r\nБеновска посрещна политолога Татяна Буруджиева в студиото на „Беновска пита“ по темата „Кой ще е кралят на местните избори?“. „Не е случайна тази метафора, защото политиката е много мъжка сфера, все още. Както се казва – кандидатите за кралици са малко, така че може и да е крал. Според мен ще имаме кралица, която и да бъде от тях. Смятам, че фокусът не случайно е върху София“ коментира Буруджиева. \r\n„Аз си спомням, че когато Манолова беше избрана за омбудсман, бяха същите упреци – че тя е от една политическа сила, че няма да може да защити хората, но виждам, че упорито доказва, че може и рейтингът ѝ е неслучайно един от най-високите в държавата“ коментира политологът. „Какво може?“ попита Беновска, а Буруджиева отговори, че Манолова може да защитава хора с различни виждания и с различни интереси. „Тогава обвиненията бяха, че едва ли не само отляво ще бъдат защитавани“ припомни политологът. „Имате ли хипотеза, ако Ви предложа да напишем тука на едно листче без да го видят зрителите, кой ще бъде?“ попита Беновска. Буруджиева каза, че в София, както и на други места в страната, развоят на изборите ще зависи от кампанията, защото ако има крайна ситуация в обществото е много лесно да се прогнозира какво точно ще се случи. „Всичко зависи от това как хората ще интерпретират казаното от различните кандидати“ заяви Буруджиева и се съгласи да напише на лист своето предположение за „крал на местните избор“. Беновска каза, че предположенията на Петьо Блъсков и Татяна Буруджиева ще бъдат разкрити след края на изборите. \r\n„Защо Мая Манолова се бори да стане „софийски омбудсман“ след като беше „български“?“ попита Беновска. Буруджиева смята, че Манолова не се бори да бъде „софийски омбудсман, защото няма никаква логика в това, но е съгласна с г-н Блъсков, че аргументът кой колко дълго време е бил кмет и е време за смяна е абсурден, защото един кмет може за 1 година да покаже, че не става, а друг за 20 години да се докаже. „Има такива кметове, които много по-дълго от г-жа Фандъкова са били кметове и са кметове в момента и може би пак ще ги изберат някои от тях. Така че това не е аргумент. Тука, обаче, има един такъв момент и аз това винаги го казвам в медиите – силен ход беше на г-жа Фандъкова, че влезе с извинение към софиянци за това, което им е причинено, включително и с факта, че ще обновява екипа си и има какво да се направи в София, и това е големият залог. И аз затова казвам, че всичко ще е въпрос на интерпретации – на кого точно софиянци ще повярват повече, че ще направи това повече. В София никой не може да отрече, че е направено много. Освен това има много проблеми, които висят отпреди г-жа Фандъкова и ще висят след нея – примерно – паркирането, тротоарите“ коментира Буруджиева. \r\n „Пясъчният часовник на предизборната борба вече започна да функционира. Дали това ще бъде в полза на Борисов? Да или Не?“. Буруджиева заяви, че определено ще бъде в полза на Борисов. \r\nТака завърши разговорът между доц. Татяна Буруджиева и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 22-ри септември 2019-та година.", "date": "2019.09.22", "title": "Доц. Татяна Буруджиева: В полза на Бойко Борисов ще е предизборната борба"}
{"url": "http://www.focus-news.net/news/2019/09/22/2701379/zam-predsedatelyat-na-parlamenta-emil-hristov-22-septemvri-1908-g-uvenchava-usiliyata-na-naroda-ni-da-othvarli-zavinagi-okovite-i-da-gradi-badninite-si-po-sobstvena-myara.html", "text": "22 септември 1908 г. увенчава усилията на народа ни да отхвърли завинаги оковите, да бъде осъзнат, самостоен, значим и да гради бъднините си по собствена мяра. Това заяви заместник-председателят на Народното събрание Емил Христов на тържествената заря-проверка по повод 111-ата годишнина от обявяването на Независимостта на България във Велико Търново, съобщиха от  Общината .  \r\nЗаместник-председателите на Народното събрание Емил Христов и Кристиан Вигенин и народни представители участваха във Велико Търново в тържественото честване на 111-ата годишнина от обявяването на Независимостта на България. Те присъстваха на тържествената заря-проверка на площад „Цар Асен І”. Заместник-председателят на парламента Емил Христов произнесе слово по повод годишнината от обявяването на Независимостта. Днес ни събира събитие, което не блести с имена на герои и саможертви, но въпреки това отваря нова страница в историята ни, отбеляза в словото си Емил Христов. Той подчерта, че „независимост“ е дума, толкова често използвана, че от висотата на днешния ден често се приема за даденост, за нещо гарантирано, завещано ни още от люлката, невидимо, като въздуха, който дишаме. Провъзгласяването на Независимостта се превръща в знаменателен исторически акт, който връща Отечеството ни в орбитата на  държавите с амбиции и бъдеще, заяви Емил Христов. „Независимост не се откупува“ казва тогавашният премиер Александър Малинов, написал текста на Манифеста в царския влак от Русе за Велико Търново, припомни заместник-председателят на Народното събрание и добави, че тези думи бележат единението на нацията и жаждата й за суверенитет по-силно и незаличимо от восъчните печати, скрепили пергамента на Манифеста. Формалната свобода е равносилна на несвобода, подчерта в словото си Емил Христов. Независимостта е правото да взимаме дръзко своите решения, но и да носим отговорност за тях, отговорност за общността си, заяви той. Независимостта ни е завещана ценност, но принадлежи само на истински смелите, добави заместник-председателят на парламента. Тук, в Търново, където отколешната традиция ни събира ежегодно на този ден, където всеки камък има своя памет за миналото, е още по-голяма отговорността ни към потомците да съхраним онзи изначален смисъл на понятието „независимост“ - сплав от идеализъм, прагматизъм и зачитане на човешките права, посочи Емил Христов. Колкото повече усилия влагаме, толкова по-корава и издържлива ще бъде сплавта на народа ни, добави той.", "date": "2019.09.22", "title": "Зам.-председателят на парламента Емил Христов: 22 септември 1908 г. увенчава усилията на народа ни да отхвърли завинаги оковите и да гради бъднините си по собствена мяра"}
{"url": "http://www.focus-news.net/news/2019/09/22/2701381/rossiyskaya-gazeta-shturmat-na-zona-51-se-prevarna-vav-fars.html", "text": "Около две хиляди души, които се готвеха да щурмуват „Зона 51“ в Невада, се събраха до оградата на тази тайна база на ВВС на САЩ, разположена на 130 километра от Лас Вегас, на брега на изсъхналото езеро Груум Лейк, в крайна сметка превърнаха събитието в \"карнавално-маскараден фарс\", пише руският вестник  \"Российская газета\" . \r\nСпоред американските медии, събитията, в които „участват хиляди земляни, опитващи се да установят контакти с НЛО в пустинята Невада, бяха предимно празнични и съпроводени с игри, но доведоха и до няколко ареста“. \r\nОсвен двама млади хора - момиче, което се опита да пропълзи под оградата на база в зори в петък и човек, който реши да уринира на входа на тайното съоръжение, в петък вечерта бяха арестувани още трима души. Има съобщения за няколко леки наранявания сред гостите; един човек е докаран с признаци на дехидратация от музикален фестивал, организиран в съседния град Рейчъл.  \r\nСобствениците на няколко ресторанта и магазини в района потъркват доволно ръце: веселите гости са изпили почти целия алкохол. Самите участници не крият радостта. „Всеки има страхотно чувство за общност“, казва Джон Дерибери, който дойде с приятелката си Сара Шор от Нашвил, Тенеси. „Започна като на шега и сега хората се опознават“, признава 23-годишната Трейси Фъргюсън от Су-Фолс, Южна Дакота. \r\n \r\nИзданието припомня, че през юли във „Фейсбук“ се създаде събитие, наречено „Щурм на  Зона 51: Те не могат да спрат всички нас“, където повече от два милиона души изразиха желание да „присъстват“ и да дойдат до портите на базата, където според легендите се намират останките на извънземни, които са били уж свалени от ВВС на САЩ в края на 40-те години. Всъщност експерименталните системи за самолети и оръжия се разработват на базата на нуждите на ВВС на САЩ. \r\n„Зона 51“ е с площ от 5000 квадратни мили, която функционира повече от 60 години и официално е част от тестовата площадка в Невада . Базата е известна като таен и добре укрепен обект и мнозина смятат, че правителството на САЩ я използва за провеждане на изследвания за съществуването и възможните посещения на Земята от извънземни. \r\nВ резултат на това събитията от 20 септември се развиха по следния начин. В петък сутринта в района на базата се събраха около 75 души. Всичко това наистина приличаше на фарс и най-малкото свидетелстваше за предстоящото нападение. Предимно младите хора носеха оранжеви скафандри, „извънземни“ маски и шапки от фолио. В цялата база, твърдят наблюдатели, са били поставени табели, показващи, че това е забранена територия: там беше написано, че правителството на САЩ може да използва „смъртоносна сила“, ако някой влезе в тази зона. \r\n \r\nКакто съобщава The Sun, се очакваше най-малко 30 000 души да пристигнат в малките градове Рейчъл и Хико на събитие, което започна като интернет шега. В крайна сметка реалният брой на „присъстващите“ едва надхвърли две хиляди души. \r\nМеждувременно служители на ВВС предупредиха ловците на НЛО, че ще открият огън в случай на нападение над базата. Говорителят на ВВС на САЩ Лора Макендрюс заяви, че не може да говори подробно за действащите процедури в базата, но посъветва участниците в нападението да не се опитват да извършат престъпление. \r\nВъпреки това почти 100 души тръгнаха в 3 часа сутринта в петък до най-известната \"задна порта\" на легендарната  строго секретна база на ВВС на САЩ, разположена близо до малкото градче Рейчъл, а други 40 души направиха по-труден преход към по-малко известния портал в долината Тикабу, заяви шерифът на окръга Линкълн Кери Лий. Шерифът каза, че през деня около портите на Тикабу са дошли около 300 души, а други 800 са карали или изминавали 13-километровата пътека до портите край Рейчъл през деня. \r\nЕдна от „присъстващите“, 60-годишна жена от Калифорния, беше арестувана, след като буквално с пяна на устата доказваше на заместниците на шерифа, на съпруга си и на всички около нея, че е щяла да извърши престъпление, „независимо от всичко“ , Не е ясно дали тази дама е била в нетрезво състояние. Според Лий още двама мъже са били арестувани, след като военните ги намериха в кола в периметъра на базата между двете порти. Служителите напразно се опитваха да извадят колата  от този труден терен. \r\nВсе още не е ясно как тези момчета са успели да преодолеят най-трудния маршрут: ярки прожектори, множество камери бяха инсталирани на портите на базата. И целият обект е заобиколен от редове бодлива тел. \r\nШерифът от съседния окръг Най съобщи, че около 40 души са се разпръснали след \"изключително сурови предупреждения\" от служители около 3 часа сутринта в петък. Те бяха близо до главната порта на базата. В района е забелязан Мати Робъртс, 20-годишен  от Бейкърсфийлд, Калифорния, който през юни започна това събитие във „Фейсбук“ 25-годишният Кирил Судан, който пристигна в Невада от френския град Лил, изрази разочарование, че не е видял тълпи от хора,  мечтаещи да се срещнат с извънземни. „Всички знаем, че не можем да преминем през нейната (основна) порта“, каза Судан. „Но ако се съберем тази вечер и имаме малко музика, бира, това вече ще бъде успех.“ \r\n \r\n  Юлиян Марков", "date": "2019.09.22", "title": "„Российская газета“: Щурмът на „Зона 51“ се превърна във фарс"}
{"url": "http://www.focus-news.net/news/2019/09/22/2701370/afp-partiite-na-izraelskite-arabi-podkrepyat-beni-gants.html", "text": "Израелските арабски политически партии скъсаха с дългогодишния прецедент в неделя и одобриха бившия военен началник Бени Ганц за премиер след изборите миналата седмица, в стремеж да попречат на президента да поиска от действащия премиер Бенямин Нетаняху да сформира следващото правителство, предава  AFP . \r\nДраматичният ход дойде, след като главно арабската Съвместна листа спечели 13 места на изборите във вторник, което ги превърна в третата по големина сила в 120-местния парламент. \r\nВ обявяването на решението лидерът на Съвместната листа Айман Оде каза, че решението на алианса не е одобрение на политиките на Ганц, а ход за сваляне на Нетаняху, най-дълго управлявалия премиер на Израел. \r\nНетаняху многократно е обвиняван в политическа реторика и действия, изразяващи се в расизъм спрямо израелското арабско население. \r\n\"Ние станахме нелегитимни в израелската политика в ерата на Нетаняху\", каза Оде на израелския президент Реувен Ривлин, когато го информира за одобрението. \r\n\"Този път препоръчваме  Бени Ганц да състави следващото правителство.\" \r\nИзтъкнатият член на Кнесета Ахмад Тиби заяви, че \"решението е взето: ще направим всичко необходимо, за да свалим Нетаняху.\" \r\n \r\n  Юлиян Марков", "date": "2019.09.22", "title": "AFP: Партиите на израелските араби подкрепят Бени Ганц"}
{"url": "http://www.focus-news.net/news/2019/09/22/2701380/mototsikletist-e-zaginal-v-rayona-na-selo-tulovo.html", "text": "Мотоциклетист  е загинал в района на село Тулово. Това съобщиха  за  Агенция Фокус  от  ОДМВР – Стара Загора . Сигнал за инцидентa е получен около 19.38 часа. Временно е затворен пътят Казанлък - Стара Загора.", "date": "2019.09.22", "title": "Мотоциклетист  е загинал в района на село Тулово"}
{"url": "http://www.focus-news.net/news/2019/09/22/2701383/tass-v-iran-zayaviha-che-tankerat-stena-impero-skoro-shte-bade-osvoboden.html", "text": "Танкерът „Стена Имперо“, задържан на 19 юли от Иран в Ормузкия проток, ще бъде освободен в близко бъдеще в съответствие с решение на съда, предава  TACC . \r\nТова съобщи в неделя началникът на отдела за пристанищата и крайбрежната ивица на провинция Ормозган Алламорад Афифипур. \r\n\"В съответствие с решението на съда да прекрати задържането на танкера \"Стена Имперо\", корабът скоро ще напусне пристанището на Бандар Абас и ще отплава за международни води\", заяви Афифипур, цитиран от агенция Fars. \r\nСпоред него \"решението за освобождаване на танкера вече е взето, но съдебната процедура все още продължава.\" \r\n \r\n  Юлиян Марков", "date": "2019.09.22", "title": "ТАСС: В Иран заявиха, че танкерът “Стена Имперо” „скоро ще бъде освободен“"}
{"url": "http://www.focus-news.net/news/2019/09/22/2701384/sport-sebastian-fetel-specheli-gran-pri-na-singapur.html", "text": "Формула 1: Себастиан Фетел спечели Гран При на Сингапур, а тимът на Ферари постигна двойна победа и с второто място на Шарл Льоклер. Трети остана Макс Верстапен от Ред Бул, а световният шампион Люис Хамилтън завърши четвърти. В генералното класиране британският пилот на Мерцедес  запазва първото място 296 точки,а Валтери Ботас е втори с 231 точки. След второто място в Сингапур Льоклер излезе на трето място с 200 точки, следван от Верстапен със същия брой точки. При конструкторите Мерцедес има 597 точки и комфортна преднина пред Ферари, които имат 394.", "date": "2019.09.22", "title": "Спорт: Себастиан Фетел спечели Гран При на Сингапур"}
{"url": "http://www.focus-news.net/news/2019/09/22/2701382/tanya-cholakova-eko-detska-gradina-pinokio-imame-ideya-v-dvora-na-uchebnoto-zavedenie-da-se-izgradi-cheshma-s-techashta-voda.html", "text": "Имаме идея в двора на учебното заведение да се изгради чешма с течаща вода. Това каза за  Радио „Фокус“ – Бургас  Таня Чолакова, директор на детска градина с екологична насоченост „Пинокио“ в Бургас. По думите ѝ подобни чешми има изградени вече в няколко учебни заведения на територията на Община Бургас. „Искам това да се случи и при нас през настоящата учебна 2019/2020 година. По този начин ще се улесни достъпът на децата до свежа питейна вода, когато прекарват повече време навън. Престоят на нашите деца навън е доста дълъг“, отбеляза Таня Чолакова. Тя добави, че се надява през настоящата учебна година да зачестят и мероприятията извън рамките на детската градина. „Родителите също заявяват това свое желание. Миналата година имахме две успешни разходки с първа възрастова група до „Авиомузей“ – Бургас и до Дома за стари хора „Цвета и Анка Върбанови“. Не е невъзможно, има ли желание от страна на родителите за такива мероприятия, ние винаги сме насреща“, каза още директорът на детска градина „Пинокио“. \r\nМария ПОПЧЕВА", "date": "2019.09.22", "title": "Таня Чолакова, еко детска градина „Пинокио“: Имаме идея в двора на учебното заведение да се изгради чешма с течаща вода"}
{"url": "http://www.focus-news.net/news/2019/09/22/2701373/yavor-kolev-gdbob-shte-proveri-pone-100-haknati-druzhestva-ot-tad-grup-i-raboti-s-io-po-promeni-v-nakazatelniya-kodeks.html", "text": "ГДБОБ ще провери поне 100 хакнати дружества от „ТАД Груп“ и работи с ИО по промени в Наказателния кодекс. Това каза Явор Колев, началник на отдел „Компютърни престъпления“ към ГДБОБ, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от  екипа на предаването . \r\n Работата на ГДБОБ по киберпрестъплението на „ТАД Груп“ \r\nИлиана Беновска покани рицарите срещу хакерите  Явор Колев и Михаил Константинов в студиото на предаването и веднага връчи на г-н Колев „рицарския доспех“, а именно клубната тениска на „Беновска пита“ и му пожела това да бъде бронята му срещу хакерите. Тя символично му даде и червената ябълка, която проверява кой си върши работата и ако тя загние като портрета на Дориан Грей, значи има нещо гнило в неговата дейност. Г-н Колев получи и мъдрото четиво с интервюто на Беновска с Ахмед Доган, а той от своя страна й подари книгата „Конвенцията по киберпресъпност на Съвета на Европа“ и „Протокола за ксенофобията“, което е едно също тежко престъпление, разделено от Конвенцията. \r\nВодещата поясни, че тази седмица е имало две конференции за киберсигурността, едната организирана от Съюза за стопанска инициатива, а другата от КРИБ и попита събеседника си: „Защо работодателите са се загрижили?“ Г-н Колев отговори, че хакерите като отрицателни герои извършват тежки престъпления в различни сфери на обществения живот и застрашават не само държавните институции, но и бизнеса. Той допълни, че от работата на ГДБОБ става ясно, че напреднали български компании често стават обект на хакерски атаки, на кражба на финансови средства чрез хакерски грабежи. \r\nВъв връзка с „ТАД Груп“, които хакнаха НАП и ГДБОБ и г-н Колев като отговарящ са разследвали подозренията, че те са подготвили или са влезли в информационните масиви на банки, застрахователни дружества и други институции, Беновска попита: „Наистина ли са толкова опитни?“ Явор Колев представи „ТАД Груп“ като компания, чийто профил е киберзащита, но те са се занимавали с проникване в информационните системи на различни компании от бизнеса, откривали са слабости и са източвали техните бази данни. Той поясни, че в момента текат разпити на тези жертви, които са установени от анализа на компютърните системи на „ТАД Груп“. Беновска попита от какъв ранг са тези дружества, колко са държавни и колко са частни. Гостът отговори, че това са частни дружества и класифицира някои от тях в топ 100 на българския бизнес и избори, че това са сериозни застрахователни компании, компании от IT сектора, производствени дружества и други. Явор Колев заяви, че до момента са проведени процесуално-следствени действия спрямо 50 дружества и тази седмица предстоят да бъдат разпитани още 8 представители на такива дружества. Той допълни, че работата продължава много активно, в момента няма конкретни данни, но предположи, че проверяваните дружества от ГДБОБ ще достигнат 100. Водещата попита данните на колко от тях са били ефективно източени, а събеседникът й заяви, че всички, които в момента разпитват са били ефективно източени. „Установили сме категорично, че това са техни бази данни, които те не са предоставяли на тази компания.“, заяви Явор Колев и в отговор на въпрос на Беновска допълни, че това е установено разглеждайки информационните ресурси на „ТАД Груп“. \r\n Цената на труда на IT специалистите в ГДБОБ \r\nВ студиото преди минути проф. Михаил Константинов заяви, че средната заплата на служителите в Информационно обслужване е 3000 лева и в тази връзка водещата попита г-н Колев колко е заплатата на служителите в ГДБОБ. Той отговори, че е на половината на тази и призна, че в МВР заплатите не са високи, но има други стимули в отдела. Явор Колев даде пример с обучението, което правят за колегите си и каза, че тази седмица най-добрите експерти на Европол са направили обучение по анализ на компютърни вируси, а другата седмица 5 човека ще заминат за Будапеща в академията на ФБР, където ще се обучават на компютърна криминалистика. Други от колегите в ГДБОБ са записали различни магистратури в Западна Европа по компютърна криминалистика и компютърни престъпления. Явор Колев поясни, че такава магистратура е в рамките на 54 хил. евро, а обученията са по 10 хил. евро на човек и това според него е стимулиращо, защото тези хора се изграждат като най-добрите специалисти в България по киберсигурност.  \r\n Съвместната работа на ГДБОБ и ИО \r\nБеновска попита дали местните избори могат да бъдат хакнати, а Явор Колев заяви: „Ние с Информационно обслужване работим в много тясна връзка и взаимодействие. Почти ежедневно се чувам с Иво Филипов, изпълнителния директор, по различни теми. Както ние оказваме съдействие при определени случаи на тях, така и те оказват съдействие.“ и благодари на проф. Константинов и колегите от ИО, защото разследването на „ТАД Груп“ е започнало с анализ, направен от експертите на ИО. Гостът допълни, че всички държавни институции, които имат отношение по киберсигурността на държавата работят тясно с Информационно обслужване и това е фиксирано и в Закона за киберсигурност, където са определени правомощията на всички инфтитуции. Г-н Колев заяви, че с Министерството на транспорта и информационните технологии, Държавна агенция Национална сигурност, Главна дирекция за борба с организираната престъпност са в постоянен ежедневен контакт и осигуряват стабилност на обществото в киберсигурността.  \r\nБеновска припомни, че Кирил Домусчиев открито е казал на конференцията, че държавата и бизнеса трябва да си стиснат ръцете по киберсигурността и със законови промени и с инвестиции и попита госта си дали ще предложат подобни промени.  Явор Колев отговори, че приветства подобни мерки, защото тези компании в България са данъкоплатци и плащайки данъците си инвестират в своята сигурност и в развитието на държавните ресурси, които осигуряват киберсигурността. Той отново повтори, че приветства съвместното партньорство и допълни, че публично-частното партньорство е един от основните инструменти за противодействие на киберпрестъпност, международното сътрудничество също е лост, който трябва да бъде използван за работа в тази насока.  \r\nБеновска попита проф. Константинов и г-н Колев дали си стискат ръцете и дали могат да изработят съвместен доклад, който да съдържа предложения за законови промени и инвестиции в сектора, за да се осигури по-голяма киберсигурност. Двамата стиснаха ръце и казаха, че те вече работят по подобен проект. По темата Явор Колев каза: „Едно от основните неща, които по много бърз начин сме подготвили, това са именно, а и подкрепяме инициативите на различни народни представители, с промени в Наказателния кодекс, касаещи киберпрестъпленията, защото стана ясно, че тези опасни престъпления не могат да бъдат наказвани с глоби и месеци лишаване от свобода, когато те нанасят изключително обществена вреда и на бизнеса, и на държавата като цяло.“ Така завърши разговорът между Явор Колев и Илиана Беновска в седмичното обзорно политическо предаване „Беновска пита“ по Канал 3 и Радио К2 на 22 септември 2019 година.", "date": "2019.09.22", "title": "Явор Колев: ГДБОБ ще провери поне 100 хакнати дружества от „ТАД Груп“ и работи с ИО по промени в Наказателния кодекс"}
{"url": "http://www.focus-news.net/news/2019/09/22/2701386/1317-zapovedi-za-otpuskane-na-ednokratna-pomosht-za-parvoklasnitsi-sa-izdadeni-do-momenta-vav-varna-i-regiona.html", "text": "1317 заповеди за отпускане на еднократна помощ за първокласници са издадени до момента във Варна и региона. Това каза за  Радио „Фокус“ – Варна , Димитричка Кънчева – директор на „Регионална дирекция за социално подпомагане“ в морската столица. Към 9-ти септември в дирекцията за област Варна са подадени общо 1407 заявления за отпускане на еднократна помощ за първокласници. От тях за 28 са издадени заповеди за отказ, по 1317 издадени заповеди за отпускане, а останалите са в процес на обработка. Димитричка Кънчева посочи, че най-много са подадените заявления-декларации за отпускане на помощи за първокласници във Варна – 910 броя, следвани от Провадия с 213 молби, в Долни чифлик има подадени 130 заявления и по 77 молби има подадени от Вълчи дол и Девня.   Директорът на социалното подпомагане в морската столица допълни, че подаването на документи за отпускане на помощи за  първокласници ще продължи до 15 октомври. Право на еднократната целева помощ за ученици имат семейства, чиито деца са записани за  първи път в първи клас  на държавно или общинско  училище  и средномесечния доход на член от семейството  за  предходните 12 месеца преди месеца на подаване на заявление-декларацията е по-нисък или равен на 450 лева. Този доходен критерий не се изисква за деца с трайни  увреждания,  деца с един жив родител и деца, настанени в приемни семейства и семейства на близки и роднини. Необходимите документи, които следва да се представят за определяне правото на подпомагане с този вид помощ са: удостоверение  за  брутните  месечни  доходи  на  семейството за последните   12   календарни   месеца,   предхождащи месеца, през  който  е подадено заявлението-декларация; удостоверение, че детето е записано в първи клас на държавно или общинско училище, издадено от съответното училище; Размерът на помощта е 250 лв. и се предоставя в пари и/или под формата на социални инвестиции.  Димитричка Кънчева допълни, че има и нов момент е и изплащането на еднократната помощ за ученици. С направените промени в Закона за семейни помощи за деца,  помощта по всички заявления-декларации, подадени след 1-ви август т.г., ще се изплаща на два пъти, половината от нея ще се изплаща след влизане в сила на заповедта за отпускането й, а втората половина ще се изплаща в началото на втория учебен срок, ако детето продължава да посещава училище. \r\nДесислава ВАСИЛЕВА", "date": "2019.09.22", "title": "1317 заповеди за отпускане на еднократна помощ за първокласници са издадени до момента във Варна и региона"}
{"url": "http://www.focus-news.net/news/2019/09/22/2701387/izvestiya-rusiya-se-zakrepi-v-blizkiya-iztok.html", "text": "През есента на 2019 г. изминаха четири години от началото на операцията на руските военновъздушни сили в Сирия. През това време руските военни помогнаха на правителствените сили да си върнат контрола над 90% от територията на страната и изградиха две военни бази с изключително стратегическо значение., пише руският вестник  “Известия“ \r\nАвиобазата Хмеймим и военноморската база Тартус окончателно затвърдиха присъствието на Руската федерация в Близкия Изток и Средиземноморието. И най-важното е, че те осигуриха директен достъп на руската авиация и флота до други региони. Например военно транспортните самолети Ил-76 и Ан-124, излетяли от Хмеймим, лесно ще стигне до Северна или Централна Африка и Латинска Америка. Журналисти от вестник \"Известия\" посетиха руските бази в Сирия и наблюдава службата и живота на руските войници. \r\nПреди това, в голямата жега, двигателите не винаги стартираха “, казва за „Известия“ заместник-командирът на смесения авиационен полк за военно-политическа работа. - Самолетите стояха на открито, понякога толкова нагрети, че автоматиката им не позволяваше излитането. \r\nНо сега руските пилоти вече нямат такъв проблем. Има изградени укрития в базата за авиационна техника. Това са малки сводести конструкции. Те надеждно защитават самолетите както от слънце, така и от импровизирани бомби, пуснати от дронове. \r\nВ укритията са инсталирани системи за подаване на гориво, електричество и дори имат климатизация. \r\nРуските самолети изпълняват задачи за осигуряване на противовъздушната отбрана на руските военни съоръжения ”, обяснява командирът на изтребителния полк Су-35 пред „Известия“. \"Ние също летим като ескорт на чуждестранни разузнавателни самолети, които са близо до базите Хмеймим и Тартус.\" \r\nВ допълнение към многофункционалните Су-35 руските военни инсталации са защитени с противовъздушните системи С-400, ракетните системи Тoр и системите „Панцер“. \r\nЗа четири години инфраструктурата на Хмеймим драматично се промени. За персонала са изградени няколко удобни трапезарии, има пекарна, комплекси за баня и перални. Специалната гордост на руското командване е системата за пречистване на водата. За ден тя произвежда няколко хиляди литра от най-чистата питейна течност, която след това се бутилира в пластмасови бутилки. \r\nЗа същия период Центърът за поддръжка на логистиката Тартус  се превърна в пълноценна военноморска база. Сега тя осигурява целогодишно присъствие в Средиземно море на военноморската група на руския флот. В Тартус на корабите и подводниците могат да се извършват ремонти, попълване на запасите им, а също и почивка на екипажа. \r\nСега в Тартус приключва строителството на ремонтния цех. Според представители на ВМС, той осигурява пълноценна поддръжка на различни части и възли, както и въоръжението на руските военни кораби и подводници. В същото време военните моряци подчертават: \"Новото съоръжение ни позволява да ремонтираме всеки кораб или подводница, които са на служба в руския флот\". \r\n \r\n  Юлиян Марков", "date": "2019.09.22", "title": "„Известия“: Русия се закрепи в Близкия Изток"}
{"url": "http://www.focus-news.net/news/2019/09/22/2701388/poveche-ot-1-311-000-lv-zadalzheniya-sa-plateni-chrez-pos-terminali-v-ofis-shumen-za-parvite-osem-mesetsa-na-godinata.html", "text": "От началото на годината до края на месец август 2019 г. от услугата плащане на задължения чрез инсталираните физически ПОС терминали в офис в Шумен са се възползвали близо 4 000 лица, като постъпилите суми в бюджета са малко над 1 311 000 лв. Това съобщиха от  Офиса на НАП в града . Инсталираните ПОС терминали в офис Шумен са в сградата на офиса за обслужване на клиенти на ул.“Адам Мицкевич“ № 1 (5 броя) и един в сектор „Обезпечаване\"", "date": "2019.09.22", "title": "Повече от 1 311 000 лв. задължения са платени чрез ПОС терминали в офис Шумен за първите осем месеца на годината"}
{"url": "http://www.focus-news.net/news/2019/09/22/2701390/sport-ludogorets-pobedi-arda-s-20.html", "text": "Футбол: Отборът на Лудогорец победи Арда с 2:0 в мач от десетия кръг на  efbet Лигата . Головете за шампионите вкараха Битон в 35-ата минута и Чибота в 66-ата минута. След победата Лудогорец продължава да оглавява временното класиране с 24 точки и все още не губил мач, а Арда са пети с 15 точки. В следващия кръг Лудогорец гостува на Дунав Русе, а Арда приема Етър. \r\nПо-рано се игра мача Локомотив Пловдив – Берое, завършил  3:0 за домакините от Пловдив.", "date": "2019.09.22", "title": "Спорт: Лудогорец победи Арда с 2:0"}
{"url": "http://www.focus-news.net/news/2019/09/22/2701389/afp-donald-tramp-priznava-che-e-obsazhdal-dzho-baydan-s-ukrainskiya-prezident-zelenski.html", "text": "Президентът на САЩ Доналд Тръмп в неделя потвърди, че е обсъждал бившия вицепрезидент Джо Байдън и обвиненията в корупция в телефонен разговор с президента на Украйна Владимир Зеленски , след като противниците на Тръмп призоваха за импийчмънт, предава  AFP . \r\nОплакването на лицата, подали сигналa, предизвика обвинения, че Тръмп се е опитал да убеди президента Владимир Зеленски да предостави уличаваща информация за Байдън, евентуалният му съперник на изборите през 2020 г. \r\nТръмп потвърди, че разговорът, проведен през юли, се е спрял на предполагаема корупция, свързана с Байдън и неговия син Хънтър, и той обмисля възможността стенограмата от този разговор да бъде публикувана. \r\n\"Проведохме много страхотен разговор, много директен, много честен разговор. Надявам се да успеят да го представят\", каза Тръмп, повтаряйки, че не е направил нищо лошо. \r\n\"Разговорът, който проведох, беше до голяма степен поздравителен, до голяма степен беше за корупция ... и до голяма степен фактът, че не искаме нашите хора, като вицепрезидента Байдън и неговия син, да създават ... корупцията вече в Украйна.\" \r\nThe Wall Street Journal съобщи, че Тръмп е притискал Зеленски около осем пъти да разследва евентуална корупция, свързана с Хънтър, който е работил с украинска компания за природен газ, докато баща му е бил вицепрезидент. \r\nБайдън каза пред репортери в събота, че действията на Тръмп изглеждат \"като прекомерна злоупотреба с власт\". \r\n\"Знам срещу какво съм, серийно злоупотребяващ с властта. Това е този човек\", каза Байдън. \r\nВлиятелният конгресмен Адам Шиф, председател на Комисията за разузнаване в Конгреса, в неделя заяви, че собствените му резерви относно импийчмънт избледняват след действията на Тръмп в така наречения украински скандал. \r\n \r\n  Юлиян Марков", "date": "2019.09.22", "title": "AFP: Доналд Тръмп признава, че е обсъждал Джо Байдън с украинския президент Зеленски"}
{"url": "http://www.focus-news.net/news/2019/09/22/2701392/tass-v-kongresa-mozhe-da-zapochne-protsedura-po-impiychmant-ako-se-dokazhe-che-donald-tramp-e-okazval-natisk-varhu-zelenski.html", "text": "Демократите в американския Конгрес могат да започнат процес на импийчмънт, ако се окаже, че президентът Доналд Тръмп временно е блокирал отпускането на военна помощ на Украйна в опит да принуди президента на тази страна Владимир Зеленски да извърши незаконни действия. Това беше обявено в неделя по CNN от конгресмена Адам Шиф, цитиран от  TACC \r\nТой беше попитан дали има основателна причина за импийчмънт, ако се окаже, че Тръмп е оказал натиск върху Зеленски по време на телефонен разговор през юли, за да го принуди да разследва дейността на бившия вицепрезидент Джоузеф Байдън и неговия син в Украйна. Според Шиф разпоредбата за импийчмънт е заложена в американското законодателство като „не първото, а последното средство, когато други лекарства вече не помагат“. \r\n\"Ако президентът [САЩ] забави военната помощ и в същото време се опита да сплаши чуждия лидер и да го принуди да направи нещо незаконно, например, да намери уличаващи доказателства за кандидата за президент [САЩ], тогава импийчмънтът изглежда е единственото средство, равностойно на тежестта на извършеното престъпление,\" каза Шиф. \r\nПорталът Axios в неделя публикува откъс от писмо на председателя на Камарата на представителите на САЩ Нанси Пелоси  Писмото се отнасяше до неназован американски служител на разузнаването, който е подал жалба до главния инспектор на САЩ Майкъл Аткинсън за телефонен разговор с президента на САЩ Доналд Тръмп. \r\n\"Ако администрацията на САЩ упорства и не позволи на лицата, които подават сигнали за нарушение, да разкрият пред Конгреса доказателства за възможно сериозно нарушение от страна на президента на конституционните му задължения, тогава администрацията ще отвори нова глава на беззаконието, която ще ни изведе на коренно нов етап в процеса\", написа Пелоси. Според портала и други американски медии „коренно новият етап от производството“ е пряк намек за процедурата по импийчмънт, към която досега председателят на долната камара е бил много резервиран. \r\n \r\n  Юлиян Марков", "date": "2019.09.22", "title": "ТАСС: В Конгреса може да започне процедура по импийчмънт, ако се докаже, че Доналд Тръмп е оказвал натиск върху Зеленски"}
{"url": "http://www.focus-news.net/news/2019/09/22/2701394/sport-latsio-pobedi-parma-s-20.html", "text": "Футбол: Отборът на  Лацио победи Парма с 2:0 в мач от четвъртия кръг на италианската Серия „А“ с голове на Чиро Имобиле и Адам Марушич. След победата  Лацио заема пето място със седем точки, а Парма са 15-ти с три точки. Начело е Интер с пълен актив от 12 точки. \r\nИзиграха се още пет мача от Серия „А“: \r\nСасуоло – СПАЛ  3:0 \r\nБолоня – Рома  1:2 \r\nЛече – Наполи  1:4 \r\nСампдория – Торино  1:0 \r\nАталанта – Фиорентина  2:2", "date": "2019.09.22", "title": "Спорт: Лацио победи Парма с 2:0"}
{"url": "http://www.focus-news.net/news/2019/09/22/2701391/the-guardian-dzheremi-korbin-zayavi-che-velikobritaniya-bi-bila-po-dobre-izvan-es-pri-dobra-sdelka.html", "text": "Джеръми Корбин предположи, че добра сделка след „Брекзит“ може да бъде за предпочитане от оставането в ЕС, като се конфронтира с активисти и депутати, които настояват партията да агитира за оставане в ЕС, пише британският вестник  The Guardian . \r\nПред BBC преди спорния дебат за Брекзит на конференцията на партията в Брайтън, Корбин се опита да омаловажи разделението в Лейбъристката партия след неуспеха му да освободи Том Уотсън и оставката на негов ключов помощник Андрю Фишър. \r\nНа въпроса дали е в дългосрочен интерес на Великобритания да остане в ЕС, лидерът на лейбъристите отговори: „Зависи от споразумението, което имаме с Европейския съюз“. \r\nПредположението му, че лейбъристкото правителство може да договори изгодна сделка, която би била за предпочитане пред членството в ЕС ,и това, че ще запази мнението си, докато тези преговори приключат се очаква да вбеси активистите срещу Брекзит. \r\nТой последователно изтъква: „Постоянно излагаме това, което считам за надежден вариант, който се основава на пет стълба - митническият съюз, търговските отношения, защитата на правата на потребителите и околната среда и, разбира се, споразумението от Разпети петък.“ \r\nАко ЕС-27 се съгласи с тези искания, той каза, „това би било разумно предложение, което  да се направи пред британския народ“. \r\nПовече от 90 местни партийни организации са внесли предложения за Брекзит на конференцията, като най-исканата от тях е подкрепата за оставане в ЕС. Те трябва да бъдат изготвени късно вечерта в неделя. \r\nНо националният изпълнителен комитет (НИК) заплашва да предотврати тези дискусии, като представи собствено изявление за политиката - проект на който предлага отлагане на решението дали да се подкрепи оставането за специална конференция, която да се проведе, след като евентуално лейбъристко правителство сключи сделка със Съюза. \r\nКорбин даде да се разбере, че това е неговата позиция и добави: „По-голямата част от поддръжниците и членовете на лейбъристката  са за оставане, но значително малцинство гласува по друг начин. Партията, народът и лидерът на тази страна трябва да разберат защо хората гласуват за напускане.\" \r\n \r\n  Юлиян Марков", "date": "2019.09.22", "title": "The Guardian: Джереми Корбин заяви, че Великобритания би била по-добре извън ЕС при добра сделка"}
{"url": "http://www.focus-news.net/news/2019/09/22/2701385/otbelyazahme-111-godini-ot-obyavyavaneto-na-nezavisimostta-na-balgariya-obzor.html", "text": "Отбелязахме 111 години от обявяването Независимостта на България. На тази дата през 1908 г. в църквата „Св. Четиридесет мъченици“ във Велико Търново се обявява Независимостта на България, с което страната ни отхвърля васалната си зависимост от Османската империя, наложена ѝ от Берлинския договор (1878 г.). Провъзгласяването на независимостта на България е политически акт, извършен от правителството на Александър Малинов. Според договора териториите на Северна България са включени в т. нар. Княжество България - автономно (самостоятелно) трибутарно (плащащо данък) княжество, което остава под върховната власт на султана. Южна България под името Източна Румелия получава административна автономия, но остава под политическата и военната власт на султана. Княжеството трябва да участва в изплащането на държавните дългове на Турция (за него е в сила режимът на капитулациите, наложен на Османската империя от Великите сили). Компанията на Източните железници запазва своите права на територията на Княжеството. Въпреки че васалната зависимост е по-скоро формална, тя затруднява установяването на равноправни икономически и политически отношения между България и останалите държави. На 22 септември 1908 г. с акта на провъзгласяването независимостта на България, княз Фердинанд I приема титлата цар. С провъзгласяването Независимостта на България се издига международният авторитет на страната и тя се превръща в равноправна на другите европейски държави. 111 години след обявяването независимостта в страната се реализират редица инициативи. По традиция празникът беше отбелязан от редица градове в страната. Кулминацията на честванията се състоя във Велико Търново. \r\nПразникът във Велико Търново уважи зам.-председателят на 44-ото Народно събрание Емил Христов. На честванията той заяви, че 22 септември 1908 г. увенчава усилията на народа ни да отхвърли завинаги оковите, да бъде осъзнат, самостоен, значим и да гради бъднините си по собствена мяра. Христов допълни, че днес ни събира събитие, което не блести с имена на герои и саможертви, но въпреки това отваря нова страница в историята ни, отбеляза в словото си Емил Христов. Той подчерта, че „независимост“ е дума, толкова често използвана, че от висотата на днешния ден често се приема за даденост, за нещо гарантирано, завещано ни още от люлката, невидимо, като въздуха, който дишаме. Провъзгласяването на Независимостта се превръща в знаменателен исторически акт, който връща Отечеството ни в орбитата на държавите с амбиции и бъдеще.  \r\nКметът на Велико Търново Даниел Панов заяви в празничното си слово, че на днешния ден преди 111 години храбрите българи доказват, че от свободата по-висше благо няма. Той подчерта, че именно с историческия акт българският народ променя Европа и прави Великите сили безмълвни. И това се случва не къде да е, а във вечната историческа и духовна столица на България – Велико Търново. Той подчерта, че Независимостта дава завършеност на изградената за кратко време българска държавност след Освобождението. Търново - най-българският град по своя дух, става символ на това велико общо българско достижение. \r\nПредставителите на институциите и политиците поздравиха българите с постове във Фейсбук.  \r\nПрезидентът Румен Радев поздрави българите за празника чрез публикация във Фейсбук. По думите му и преди столетие, и днес независима България означава справедливост, развитие, европейска перспектива. Радев добави още, че на 22 септември 1908 г. с достойнство и дързост българската държава зае своето пълноправно място на международната политическа сцена. За едва 30 години след Освобождението израсна поколение държавници, което с воля и последователност формулира и проправи пътя на националния ни идеал. В онези тежки дни страната ни съумя да стане регионален лидер и да догонва с бързи темпове империи и кралства от целия континент. Президентът коментира, че от нас зависи дали ще се задоволим с настоящето си положение или ще се борим, подобно на предците ни, за да моделираме собствената си историческа съдба. Нека с разум и самочувствие да работим за изграждането на модерна България. Вицепрезидентът Илияна Йотова чества Деня на независимостта на България в Троян. Тя заяви, че ни трябва  същата увереност на дедите ни отпреди 111 години, които знаеха къде искат да стигнат, как да строят бъдещето. Трябват ни същата воля и сила, независимо от конюнктура, от свои и чужди интереси. Вицепрезидентът определи 22 септември като предизвикателство и отговорност към общество, политици и държавници. По думите на вицепрезидента днес имаме нужда от силни хора, отговорни за съдбините на България и българския народ, за да може всеки българин да живее достоен живот. Вицепрезидентът Йотова посочи, че 111 години поколения българи преживяват и триумфи, и трагедии, успехи и крушения, противопоставяне и обединение. По думите и в момента пишем своята история като народ, което не би било възможно без 22 септември 1908 година. Обявяването на независимостта е извор на самочувствие и национален оптимизъм. Илияна Йотова призова често да се вглеждаме в избелелите фотографии от тези паметни събития, защото те ни срещат с хора – смели, дръзки, горди. По думите на вицепрезидента това бяха истински водачи, които имаха едно верую и една мисия – да върнат величието на един народ, пет века потъпкван, но съхранил българщината, да строят съвременна, модерна и просперираща България на обединените и независими българи. \r\nМинистър-председателят на България Бойко Борисов поздрави българите за празника с публикация във Фейсбук. По думите му обявяването на независимостта е едно смело и значимо събитие, с което българският народ се гордее! Постижение, сложило край на дългия път към националното освобождение, за което много достойни българи са се борили.  \r\nС публикация във Фейсбук председателят на Народното събрание Цвета Караянчева поздрави българите по случай празника. Тя написа, че 22 септември е паметна дата, която увенча стремежа на поколения българи да бъдат свободни, обединени в своя държава и сами да чертаят бъднините си. Тя добави още, че с обявяването на Независимостта в старопрестолния град Търново преди 111 години България окончателно се утвърждава като суверенна и равноправна държава и пред нея се разкриват нови перспективи за възход и развитие.  \r\nЛидерът на БСП Корнелия Нинова написа в профила си във фейсбук по празника, че независимостта е състояние на духа. Според нея ако всеки българин  носи независимостта в себе си и има характер да я защитава пред вътрешни и външни сили, то и България ще пребъде като свободна и независима държава. \r\n11 народни представители от Парламентарната група на ГЕРБ се включиха в честванията на Независимостта във Велико Търново. В честванията в старата столица се включиха и министрите - Николина Ангелкова, Теменужка Петкова, Росен Желязков и Боил Банов. Те присъстваха на празнична Света литургия, отслужена от великотърновския митрополит Григорий, се проведе в историческия храм „Св. 40 мъченици“. Именно в тази църква във Велико Търново, преди 111 години, с Манифест към българския народ, подписан от Фердинанд І, е обявена Независимостта на България. Официалните лица поднесоха венци пред Пирамидата на Независимостта на хълма Царевец. Те присъстваха и на Военен ритуал за издигане националното знаме на Република България и заедно с празничното шествие преминаха през В. Търново от крепостта Царевец до паметника на Майка България в центъра на града. \r\nKметът на София Йорданка Фандъкова коментира в приветственото си слово по повод отбелязването на 111-ата годишнина от обявяването на Независимостта на България в София, че винаги трябва да помним и размишляваме за онези забележителни дни, когато страната ни възвърна своето достойнство, а държавните ни мъже извоюваха с таланта си независимостта на България. По думите и днес отбелязваме тържествено една забележителна дата от българския исторически календар. В същата тази година, когато отбелязваме 140 години от обявяването на София за столица на България, почитаме и 111-ата годишнина от обявяването на Независимостта на България. Фандъкова добави още, че ако Съединението на България е триумф на българския дух и войнския героизъм на нашия народ, то обявяването на Независимостта е триумф на българската дипломация на държавническото изкуство. \r\nИсторикът проф. Пламен Павлов заяви, че няма смисъл от противопоставяне на големите дати в българската история, защото те взаимно се допълват. По думите му историческият акт на обявяването на Независимостта постепенно заема полагащото му се място в празничния календар.  \r\nПредседателят на Комисията по отбрана и народен представител от ПГ на ГЕРБ ген. Константин Попов заяви, че се чувства горд, че България е независима държава, неподвластна на чужди амбиции и интереси. Той добави, че Независимостта получена преди 111 години, е благодарение на всички българи, защото всички българи участват в това начинание. Всички възприемат изключително радостно, радушно тази проявена политическа смелост, това желание на политическия елит да води хората към свобода. И това е наистина нещо много вълнуващо, нещо много дълбоко, нещо много човешко.  \r\nДенят на Независимостта бе отбелязан тържествено с участието на представителни военни формирования. В честванията по повод 111-ата годишнина от провъзгласяването на Независимостта на България ще участват представителни формирования от: Сухопътните войски, Военноморските сили (ВМС), Военновъздушните сили (ВВС), Националната гвардейска част (НГЧ), Съвместното командване на силите (СКС), Националния военен университет (НВУ) „Васил Левски“, Висшето Военноморско училище (ВВМУ) „Н. Й. Вапцаров“.", "date": "2019.09.22", "title": "Отбелязахме 111 години от обявяването на Независимостта на България (ОБЗОР)"}
{"url": "http://www.focus-news.net/news/2019/09/22/2701393/the-independent-dzheremi-korbin-e-uzhasen-ot-vazmozhnostta-da-stane-premier.html", "text": "Джереми Корбин е \"ужасен\" да стане премиер и може да не издържи много дълго като лидер на Лейбъристката партия, твърди високопоставен партиен  функционер пред левия вестник  The Independent . \r\nМаневрирането около лидерските позиции на партията по време на годишната конференция в Брайтън се разглежда като предложение на лявата фракция около Корбин да поеме контрола върху партията, ако той внезапно се оттегли. \r\nСамият Корбин настоя, че се радва на работата и ще изтърпи пълен петгодишен мандат, ако спечели общите избори, очаквани в рамките на месеци. Това ще отведе 70-годишния лидер до ръба на 75-ия му рожден ден през 2024 година. \r\nРолята може да му бъде възложена внезапно, ако бъде поканен от кралицата да сформира кабинет за национално единство след вот на недоверие към Борис Джонсън или ако премиерът подаде оставка, вместо да поиска удължаване на Брекзит от Брюксел. \r\nВисокопоставеният лейбърист заяви, че вярва, че Корбин ще бъде \"ужасен\" от тази перспектива, тъй като неговата личност не е подходяща за изискванията на министър-председателския пост. \r\n„Ако Джереми трябваше да стане министър-председател, той би намерил това за ужасяващо“, заяви народният представител пред The Independent. \r\n„Той не обича да взема решения, не иска да бъде човекът, който има 20 текстови съобщения, с които да се занимава, преди да си легне в полунощ и се събужда в 6 часа сутринта с повече настоявания. \r\n„Той е щастлив, когато има нещо, на което да се противопостави, но когато властта стане по-реална и той трябва да съгласува конкуриращи се интереси, е нещо на което може да не е способен.“ \r\n \r\n  Юлиян Марков", "date": "2019.09.22", "title": "The Independent: Джереми Корбин е „ужасен“ от възможността  да стане премиер"}
