{"url": "http://www.focus-news.net/news/2019/01/02/2607826/tass-tereza-mey-shte-obsadi-nachini-za-preodolyavane-na-bezizhoditsata-po-otnoshenie-na-sdelkata-za-brekzit-s-vodeshtite-evropeyski-polititsi.html", "text": "Министър-председателят на Великобритания Тереза Мей ще предприеме редица срещи с водещи европейски политици, за да обсъди с тях начини за преодоляване на безизходицата около споразумението за Брекзит. Това съобщи вeстник Financial Times, според който британският лидер ще обсъди тази тема с няколко правителствени ръководители на Европейския съюз, сред които германския канцлер Ангела Меркел и министър-председателя на Холандия Марк Рюте, както и с председателя на Европейския съвет Доналд Туск, предава  TACC . \r\nИзданието информира, че една от основните теми на тези преговори ще бъде да се разгледа възможността за получаване на гаранции от страна на Брюксел за ограничен период на специалния митнически режим между Република Ирландия и Северна Ирландия. В същото време, както отбелязва изданието, органите на ЕС все още не са изпратили никакви сигнали за намерението да се срещнат с британския министър-председател и да променят текста на вече договореното споразумение между страните. \r\nВъпреки това, според вестника, Мей все още разчита на положителен резултат от контактите си с Брюксел и лидерите на ЕС и се надява, че може да направи подходящи отстъпки от европейските партньори, доказващи на скептичните британски депутати, че страната няма винаги да бъде в митническия съюз на блока. При този сценарий, Мей ще трябва да получи подкрепа от Демократичната юнионистка партия на Северна Ирландия, с която британските консерватори преди това са сформирали политически съюз, който им осигурява парламентарно мнозинство. Освен това изчислението се основава на „ефекта на доминото“, когато след юнионистите депутатите от Консервативната партия и други политически сили ще трябва да подкрепят сделката. \r\nБританският външен министър Джереми Хънт заяви, че е убеден, че правителството на Мей в крайна сметка ще намери начин да привлече подкрепата на депутатите при сключването на споразумение за Брекзит чрез Камарата на общините. В същото време той добави, че от Брюксел, който като цяло е съгласен с формулировката, че режимът за пребиваването на Ълстър в митническия съюз на ЕС ще бъде временен, Лондон не изисква нищо ново, а само пита какво означава терминът „временен“.  \r\nВъпреки това вестникът съобщава, че въпреки позитивното отношение на Хънт към предстоящото гласуване в британския парламент, министърът за Брекзит Стивън Баркли ще събере членовете на правителството, за да обсъди с тях като резервен вариант подготовката на страната за „твърд Брекзит“, т.е. излизане на страната от ЕС без никакво съгласие относно условията на „развода“.", "date": "2019.01.02", "title": "ТАСС: Тереза Мей ще обсъди начини за преодоляване на безизходицата по отношение на сделката за Брекзит с водещите европейски политици"}
{"url": "http://www.focus-news.net/news/2019/01/02/2607798/montana-momchentse-e-parvoto-bebe-rodeno-v-bolnitsata-v-grada-prez-2019-g.html", "text": "Момченце е първото бебе, родено в МБАЛ „Д-р Стамен Илиев“ в Монтана през 2019 г., съобщиха за  Радио „Фокус“ – Видин  от Акушерогинекологичното отделение в болницата. Момченцето е родено на 1 януари, в 13.00 часа. То е второ дете на семейство от община Чупрене, област Видин. В първия ден на 2019 година в отделението на монтанската болница се е родило и момиченце, чиито родители са от Берковица. \r\nАнна ЛОЗАНОВА", "date": "2019.01.02", "title": "Монтана: Момченце е първото бебе, родено в болницата в града през 2019 г."}
{"url": "http://www.focus-news.net/news/2019/01/02/2607796/pazardzhik-rzi-ne-ustanovi-otkloneniya-v-kachestvoto-na-piteynata-voda-v-oblastta.html", "text": "Регионална здравна инспекция (РЗИ) – Пазарджик извърши изследване за качеството на питейната вода в област Пазарджик, съобщиха за  Радио „Фокус” – Пазарджик  от РЗИ - Пазарджий. Пробите са взети в периода от 17 до 31 декември 2018 година от 5 населени места в региона. От тях няма такива, които да не отговарят на Наредба № 9 от 16 март 2001 г. за качеството на водата, предназначена за питейно-битови цели. Изследвани са и 11 проби вода от минерални водоизточници. При тях също не са констатирани отклонения от изискванията на Наредба №14 на МЗ за курортните ресурси, курортните местности и курортите. \r\nВаня НИКОЛОВА", "date": "2019.01.02", "title": "Пазарджик: РЗИ не установи отклонения в качеството на питейната вода в областта"}
{"url": "http://www.focus-news.net/news/2019/01/02/2607800/kyustendil-sedem-mnogofamilni-zhilishtni-sgradi-shte-badat-obnoveni-energiyno-po-evropeyski-proekt-na-obshtina-dupnitsa.html", "text": "Седем многофамилни жилищни сгради ще бъдат обновени енергийно по европейски проект на Община Дупница - със средства от Оперативна програма „Региони в растеж”. Това съобщи за  Радио „Фокус” – Кюстендил  Крум Крумов, ръководител на проекта „Въвеждане на енергоспестяващи мерки в многофамилни жилищни сгради в град Дупница, Община Дупница”. Проектът обхваща седем жилищни сгради, които са на територията на град Дупница. Продължителността му е до 28 декември 2019 година. Общата стойност на дейностите по проекта е близо 2,5 милиона лева. „Предварително имахме изготвени доклади от обследвания за енергийна ефективност и доклади за технически характеристики на сгради, защото това беше задължително условие на програмата. В последствие се разработи проектът на база инженеринг и към момента тече проектирането. Надявам се на по – благоприятни климатични условия да започне строителството. Има сключени договори с всички изпълнители на строително – монтажните работи, така че се надявам в най – скоро време да имаме първите резултати, тоест готови проекти”, каза Крум Крумов. По думите му след изготвянето на проектите предстои да бъдат съгласувани с различните експлоатационни дружества, които са фактор при този тип проектиране при въвеждане на енергоспестяващи мерки. След това предстои одобрение от приемащата администрация на проектите, тоест Община Дупница, издаване на разрешение за строеж, после предстои издаване на протокол 2 за откриване на строителна площадка и вече строителство. „Надявам се проектирането да протече през по – студените месеци януари и февруари, март вече да се случат нещата”, каза Крум Крумов. \r\nТой отбеляза също, че 31 ще достигне броят на енергийно обновените жилищни блокове в Дупница, като по Националната програма за енергийна ефективност са обновени 24 многофамилни жилищни сгради. „Мерките са препоръчани в доклада за енергиен одит и включват ремонт на покрив, топлоизолация на външни стени, подмяна на дограма и подмяна на осветление на общи части. Ако възникнат някакви обстоятелства или някакви детайли, ще се опитаме да ги решаваме в хода на изпълнение на проекта. Дейностите са допустими и разходите са допустими по програмата”, каза Крум Крумов. Изпълнението на мерките за енергийна ефективност в многофамилни жилищни сгради ще допринесе за по-високо ниво на енергийната ефективност на многофамилните жилищни сгради и намаляване на разходите за енергия. Цели се подобряване на експлоатационните характеристики за удължаване на жизнения цикъл на сградите, както и осигуряване на условия на жизнена среда в съответствие с критериите за устойчиво развитие. \r\nВенцеслав ИЛЧЕВ", "date": "2019.01.02", "title": "Кюстендил: Седем многофамилни жилищни сгради ще бъдат обновени енергийно по европейски проект на Община Дупница"}
{"url": "http://www.focus-news.net/news/2019/01/02/2607801/pavlin-kosev-hotelier-ot-varna-vse-poveche-hora-predpochitat-samostoyatelni-partita-pred-novogodishnata-programa-v-restorantite.html", "text": "Все повече хора предпочитат самостоятелни партита пред новогодишната програма в ресторантите. Това каза в интервю за   Радио „Фокус“ – Варна  председателят на Асоциацията на ресторантьорите и хотелиерите в града Павлин Косев. „Много семейства предпочитат малките зали, вместо банкетните зали, където ще делят празника с непознати“, коментира той. „Например в нашия хотел имахме доста компании, които не искаха да бъдат в основния ресторант и ние им обособихме конферентните зали, като им предоставихме озвучаване и те сами си пускаха музика“, обясни Павлин Косев. „Въпреки, че в големите зали на ресторантите има празнична програма, диджей и повече обслужващ персонал, клиентите предпочитат самостоятелност по време на празника“, посочи той. „В дома могат да се съберат 3-4 семейства, в зависимост от неговата големина. Тук обаче се организират от 7 до 10 семейства, които в домашни условия не могат да се съберат. Те не искат програма, не искат да плащат скъп куверт и си наемат залата“, допълни Павлин Косев. По думите му тенденцията е хората да избират по-самостоятелна форма на забавление, където сами организират празничната си програма и забавлението си. \r\nБояна АТАНАСОВА", "date": "2019.01.02", "title": "Павлин Косев, хотелиер от Варна: Все повече хора предпочитат самостоятелни партита пред новогодишната програма в ресторантите"}
{"url": "http://www.focus-news.net/news/2019/01/02/2607795/pazardzhik-inspektori-ot-iara-sa-otkrili-5-zalozheni-hrilni-mrezhi-s-obshta-dalzhina-500-m-v-yazovir-dospat.html", "text": "При проверка по вода на яз. „Доспат“, в района на махала „Крушата“, община Сърница, инспектори от ИАРА , са открили заложени в работно положение 5 хрилни мрежи с обща дължина 500 м. , съобщиха от  ИАРА . Уловената от тях риба от видовете каракуда – 11 бр., маломерен шаран – 2 бр. и пелед – 3 бр., е върната обратно в язовира. Съставен е констативен протокол срещу неизвестен извършител.", "date": "2019.01.02", "title": "Пазарджик: Инспектори от ИАРА са открили 5 заложени хрилни мрежи с обща дължина 500 м в язовир „Доспат“"}
{"url": "http://www.focus-news.net/news/2019/01/02/2607797/plovdiv-parkingat-pred-blokove-s-nomera-239-i-240-v-zh-r-trakiya-e-gotov.html", "text": "Паркингът пред блокове с номера 239 и 240 в район „Тракия“ в Пловдив е напълно готов, съобщиха за  Радио „Фокус“-Пловдив  от районната администрация. Кметът на район „Тракия“ Костадин Димитров съобщи, че той е продължение на зоната за паркиране пред блок 242. \"С това новите места там стават 35, а в целия район „Тракия“ през миналата година общият брой на обособените паркоместа е почти 250. \r\nИ през настоящата 2019-та година дейностите по благоустрояването на публични пространства „Тракия“ ще продължи\", добави районният кмет Костадин Димитров. Още през януари в зона А-7 ще се облагороди междублоковото пространство пред блок 322 – с нови тротоари, паркинг, подходи към входовете.", "date": "2019.01.02", "title": "Пловдив: Паркингът пред блокове с номера 239 и 240 в ж. р. „Тракия“ е готов"}
{"url": "http://www.focus-news.net/news/2019/01/02/2607802/rzi-varna-nyama-problem-s-kachestvoto-na-piteynata-voda-v-oblastta.html", "text": "Няма проблем с качеството на питейната вода във Варненска област. Това сочи последният мониторинг, извършен от инспектори на Регионалната здравна инспекция (РЗИ). Той е проведен в периода от 1 до 28 декември, съобщиха за  Радио „Фокус“ – Варна  от РЗИ. Констатациите са направени на базата на изследвания, извършени в 9 населени места. Изследвани са 11 проби при консуматорите от централно водоснабдени населени места по микробиологични и 7 - по химични показатели. При анализа на острата заразна заболеваемост в областта не са установени източници на чревни заболявания, предавани по воден път.  \r\nДиана СТОЕВА", "date": "2019.01.02", "title": "РЗИ – Варна: Няма проблем с качеството на питейната вода в областта"}
{"url": "http://www.focus-news.net/news/2019/01/02/2607806/smolyan-momiche-e-parvoto-bebe-za-2019-godina-v-bolnitsata-v-grada.html", "text": "Момиче на име Анна е първото бебе за 2019 година, родено в МБАЛ „Д-р Братан Шукеров“ – Смолян. Това съобщиха от  лечебното заведение . Семейството на детето е от село Ерма река. Бебето е родено в 10.30 часа чрез цезарово сечение. То е с тегло 2,820 килограма и ръст 49 сантиметра. \r\nПоследното бебе за старата година е родено на 31 декември 2018 г., в 13:20 часа. То се казва Иван и е от Чепеларе, родено е нормално, с тегло 3,56 килограма и ръст 51 сантиметра. \r\nПрез 2018 година в МБАЛ „Д-р Братан Шукеров“ са родени 436 бебета. От тях 214 момчета и 222 - момичета.", "date": "2019.01.02", "title": "Смолян: Момиче е първото бебе за 2019 година в болницата в града"}
{"url": "http://www.focus-news.net/news/2019/01/02/2607805/dimitar-popov-bzdp-gotse-delchev-prez-2018-godina-poluchihme-reditsa-signali-za-postradali-ptitsi.html", "text": "През 2018 година получихме редица сигнали за пострадали птици. Това каза за  Радио „Фокус“ - Пирин  Димитър Попов, председател на „Българско дружество за защита на птиците“ (БЗДП) – Гоце Делчев. През месец април е получен сигнал за нужда от поставяне на изкуствена платформа за щъркелово гнездо в Хаджидимово. Сигналът е подаден от кмета на село Лъки- Катя Бозова. При проверка се установява строеж на ново гнездо върху електрически стълб. Поставена е изкуствена платформа от служители на „ЧЕЗ Електроразпределение“ - Гоце Делчев. „Имаше нужда от поставяне на изкуствени платформи за щъркелови гнезда в село Баничан. Сигналът е подаден от кмета на селото Иван Каръков. Поставена е една платформа и има нужда от поставяне на най-малко още две“, каза още Попов.  \r\nПо думите му през месец май е получен сигнал за пострадал щъркел в Хаджидимово. При проверката е установена парализа на двата крака и е изпратен за лечение в Дивите животни – София. Същият месец е получен сигнал за намерена малка сова, а в последствие се оказа малко на домашна кукумявка. Изпратена в Дивите животни София за доотглеждане. В средата на годината е получен сигнал и за паднало щъркелово гнездо в Баничан. „В резултат на разразила се силна буря предната нощ се е изкривила и наклонила изкуствената платформа и гнездото, което е било върху нея е паднало.Сигналът е подаден от кмета на село Баничан Иван Каръков и Секретаря на читалище „Изгрев 1930“ в селото Румяна Джибова. Отидох на място веднага след получаването на сигнала и се обадих в централата на ЧЕЗ, както и на Пирнарев от „ЧЕЗ Електроразпределение“ Гоце Делчев за оказване на съдействие и подмяна на платформата с нова. Общият брой на марките щъркелчета, които бяха паднали от гнездото е 4, а едно беше загинало“, каза още Попов. \r\nЛора КАЛЧЕВА", "date": "2019.01.02", "title": "Димитър Попов, БЗДП - Гоце Делчев: През 2018 година получихме редица сигнали за пострадали птици"}
{"url": "http://www.focus-news.net/news/2019/01/02/2607808/shumen-132-mesta-sa-obyaveni-za-prodazhba-na-martenitsi-v-grada.html", "text": "132 места са обявени за продажба на мартеници в Шумен. Това съобщиха от  Общината . В стая 374 в Община Шумен се състои разпределението на местата в централната градска част. Търговията ще става по пешеходната зона на бул. „Славянски“ в отсечката от пл. „България“ до пл. „Освобождение“. След разпределяне на местата кандидатите подават заявления за разполагане на маси за продажба на мартеници на гише №3 в Центъра за информация и услуги, който се намира на първия етаж в сградата на общината, и заплащат се административна такса от 10 лв. Търговците, които желаят да продават мартеници на други места, извън централната градска част, също подават заявление за разполагане на маси за продажба на мартеници на гише №3. Заявлението се одобрява от главния архитект на общината и едва след това се заплаща административната такса от 10 лв. Търговията на мартеници ще започне от 15 февруари и ще продължи до 5 март. Таксата за 1 кв. м. търговска площ е бъде 1,20 лв. на ден за централната градска част и по 1 лв. за зони извън центъра.", "date": "2019.01.02", "title": "Шумен: 132 места са обявени за продажба на мартеници в града"}
{"url": "http://www.focus-news.net/news/2019/01/02/2607807/vidin-varhovniyat-administrativen-sad-ostavi-v-sila-stanovishteto-po-ekologichna-otsenka-na-riosv-montana-za-ski-zona-midzhur.html", "text": "Върховният административен съд остави в сила становището по екологична оценка на РИОСВ – Монтана за ски зона „Миджур“, съобщиха за  Радио „Фокус“ – Видин  от инспекцията. От РИОСВ посочиха, че е одобрен общият устройствен план на туристическата и ски зона „Миджур“. Становището по екологична оценка беше обжалвано от Асоциация на парковете в България (АПБ) пред Административен съд – Монтана, и след проведеното в няколко заседания съдебно производство, искането на асоциацията беше отхвърлено, а становището на РИОСВ – Монтана – оставено в сила. Асоциация на парковете в България подаде касационна жалба до ВАС срещу решението на първоинстанционния съд. На 27.12.2018 г. Върховният административен съд се произнесе с необжалваемо Решение, с което потвърди Решението на Административен съд – Монтана, респективно Становището на РИОСВ – Монтана, с което се съгласува ОУП на ТСЗ „Миджур“.", "date": "2019.01.02", "title": "Видин: Върховният административен съд остави в сила становището по екологична оценка на РИОСВ – Монтана за ски зона „Миджур“"}
{"url": "http://www.focus-news.net/news/2019/01/02/2607803/nyama-da-ima-vinetki-za-severnata-skorostna-tangenta-obzor.html", "text": "След първото за годината правителствено заседание премиерът Бойко Борисов обяви, че преминаването по Северната скоростна тангента в София ще става без винетка, както досега. Разговори за това ще има ли винетка за пътния участък се водеха между Столична община и АПИ. „Както Южната дъга е в рамките на София, така и Северната тангента е в рамките на града, разпоредил съм винетната система да се отчита, както досега\", заяви Борисов. Според него смисълът на това да се прави Южна дъга или Северна тангента винаги е бил те да са в услуга на гражданите- да пътуват по-бързо, по-безопасно, по-лесно ин да имат възможност за по-високи доходи. Премиерът призова кметовете да полагат повече грижи за пътищата, ако искат те да са общински и да се ползват без винетки от гражданите. „Сега кметовете, за съжаление все от ГЕРБ, им е много лесно да казват: „Държавата“. Хубаво, държавата ги построи, плати ко-финансирането по европейските фондове, поддръжката сега пак държавата да я прави. Да де, ама държавата е на всички тези граждани. Така че като искате по 12 платна в градовете, ето подаряваме ви ги, поддържайте ги“, коментира Борисов. „Северната скоростна тангента ще бъде изключена от списъка на пътищата, за които е нужна винетка и благодаря на премиера Бойко Борисов, че прие аргументите ни“, заяви столичният кмет Йорданка Фандъкова. Тя обърна внимание, че тангентата извежда голяма част от трафика, който преминава през центъра, и е изключително важна, както за намаляване на задръстванията, така и за подобряване на качеството на въздуха. „Хората, които живеят в София и се движат само в рамките на общината, е логично да я ползват за своите градски пътувания без винетка, защото те не я ползват като част от Републиканската пътна мрежа“, посочи Фандъкова.  \r\nПо-рано през деня председателят на УС на АПИ инж. Светослав Глосов коментира, че отсечката е транзитен път, част от бъдещата АМ „Европа“, и агенцията ще настоява тя да бъде платена. Той обърна внимание, че при купуване на годишна винетка ползването на цялата републиканската пътна мрежа струва за шофьор на лек автомобил 26 стотинки на ден, а за отиване и връщане по Северната скоростна тангента, което е около 32 км, са необходими около 8-10 лв. за гориво в двете посоки. Председателят на УС на АПИ подчерта, че за жителите на София в крайните райони има алтернативни общински пътища, които са безплатни и те също може да се ползват. Дончо Барбалов, зам.-кмет на София, отбеляза, че Северната тангента се използва от стотици хиляди столичани и трябва да се намери законово решение на казуса.  \r\nПо-късно от АПИ съобщиха, че до 25 януари работна комисия ще търси законови решения за Северната скоростна тангента. В комисията ще участват експерти от пътната агенция и Столична община. „Целта е да не се намаляват приходите на агенцията от пътни такси, основно тол за превозните средства над 3,5 тона, които ще се събират от 16 август, тъй като те са необходими за изграждането и поддържането на инфраструктурата“, заяви инж. Глосов. Заместник-кметът на София Дончо Барбалов каза, че има още много да се работи на експертно ниво, защото трябва да намери законово решение, съобразено с очакванията на столичани, което да осигури финансов ресурс за развитието и поддържането на транспортната инфраструктура. Той подчерта, че предстои да се обсъди дали Столична община ще има възможност да поддържа Северната скоростна тангента, тъй като в момента 16-километровият участък се поддържа от АПИ.", "date": "2019.01.02", "title": "Няма да има винетки за Северната скоростна тангента (ОБЗОР)"}
{"url": "http://www.focus-news.net/news/2019/01/02/2607809/prof-mihail-konstantinov-ako-na-evroizborite-bsp-zaedno-s-dps-saberat-obshto-9-mandata-shte-ima-predsrochni-parlamentarni-izbori.html", "text": "Ако на евроизборите БСП заедно с ДПС съберат общо 9 мандата, ще има предсрочни парламентарни избори у нас. Това прогнозира в предаването „Това е България“ на  Радио „Фокус“  проф. Михаил Константинов. Той уточни, че очаква ГЕРБ и БСП да получат най-много евродепутати, но на резултатите от изборите за европейски парламент трябва да се гледа и за евентуален коалиционен партньор. „Ако приемем една такава потенциална коалиция – БСП плюс ДПС – трябва да се види дали тя ще има повече мандати отколкото ГЕРБ плюс евентуалните техни съюзници. Евентуални съюзници на ГЕРБ биха били \"Обединени патриоти\" и една обединена градска десница. Тук не трябва да се гледат само гласовете на ГЕРБ и на БСП, които ще бъдат близки като брой, а мандатите заедно с тези на един евентуален коалиционен партньор. Българските евродепутати са 17. Повече от половината от 17, това е 9. Така че БСП плюс евентуален свой съюзник ако имат 9 депутати, това е очевидна подкана за предсрочни парламентарни избори. Това показва, че настроенията в България са се променили.“ Проф. Константинов каза още, че не очаква появата на нов политически играч, защото за евроизборите е късно, а местните избори имат различна специфика.   \r\nЦоня СЪБЧЕВА", "date": "2019.01.02", "title": "Проф. Михаил Константинов: Ако на евроизборите БСП заедно с ДПС съберат общо 9 мандата, ще има предсрочни парламентарни избори"}
{"url": "http://www.focus-news.net/news/2019/01/02/2607545/predstoyashti-sabitiya-v-stranata-za-2-yanuari-agentsiya-fokus.html", "text": "От 10.00 часа ще се проведе правителствено заседание. \r\n*** \r\nОт 10.30 часа в НЧ „Градина-Върбица 1894“ ще бъдат отбелязани 156 години от рождението на Алеко Константинов – литературно четене и тематичен кът.  \r\n*** \r\nОт 08.30 часа в общината ще бъдат разпределени местата за продажба на мартеници в централната градска част.", "date": "2019.01.02", "title": "Предстоящи събития в страната за 2 януари (Агенция „Фокус“)"}
{"url": "http://www.focus-news.net/news/2019/01/02/2607544/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Министър-председателят на Израел Бенямин Нетаняху се срещна с държавния секретар на САЩ Майкъл  Помпео в Бразилия, в преговори, които са фокусирани върху изтеглянето на американските войски от Сирия, пише израелското англоезично издание  The Times of Israel .  \r\n\"Имаме много неща за обсъждане\", заяви Нетаняху пред репортери преди срещата. „Ще обсъдим интензивното сътрудничество между Израел и Съединените щати, като също ще се разгледат въпросите след решението на САЩ да се оттеглят от Сирия, как да засилим още повече нашето разузнавателно и оперативно сътрудничество в Сирия и другаде, за да блокираме иранската агресия в Близкия изток и да принудим Иран да се оттегли\". \r\n„Това е обща цел и трябва да кажа, че също така много оценявам подкрепата, силната подкрепа и недвусмислената подкрепа, която вие и президентът оказахте в нашата защита срещу Сирия и Хизбула през последните няколко дни\" - добави Нетаняху. \r\nПомпео подчерта, че американският ангажимент към сигурността на Израел е непроменен, въпреки изтеглянето на САЩ. \r\n\"Нашите усилия за противопоставяне на иранската агресия продължават и нашият ангажимент към ... защитата на Израел продължава, по същия начин, както преди да бъде взето това решение\", казва държавният секретар на САЩ. \r\n*** Демократите са готови с предложение за възстановяване на нормалното финансиране на правителството, пише авторитетното американско издание  The New York Times .  \r\nДемократите от Конгреса подготвят предложение за възобновяване на финансирането на федералното правителство чрез премахване на финансирането за Министерството на вътрешната сигурност и сигурността на границите от други законопроекти за разходите, които се ползват с подкрепата на двете партии - гамбит, чиято цел е да принуди президента Тръмп да преговаря или да поеме отговорността за продължителна блокада на правителственото финансиране. \r\nПланът на Демократите, който ще бъде представен  за гласуване в четвъртък, когато те поемат контрола над Парламента, се състои от два законопроекта. Първият включва шест двупартийни мерки за разходи, които ще финансират изцяло агенциите като вътрешния отдел и Службата за вътрешни приходи до края на фискалната година през септември. \r\nВторият ще разреши финансирането на националната сигурност на сегашните нива до 8 февруари, включително 1,3 милиарда щатски долара за изграждане на гранични съоръжения, но няма да има финансиране за граничната стена на Тръмп - разпоредба, която го прави мъртъв при пристигането му в контролирания от републиканците Сенат. \r\nКато разделят Закона за националната сигурност, демократите отварят вратата за един месец преговори. Но те също така  ще предизвикат Тръмп и сенаторът Мич Макконъл – републиканец от Кентъки и лидер на мнозинството, да оставят голяма част от правителството затворено заради искането на президента за стената.  \r\nБлокирането на дейността на правителството ще създаде на американците представа за това как Вашингтон ще работи в нова ера на разделено управление. Това ще бъде и първият тест за лидерството на Нанси Пелоси, която се очаква да стане първата жена председател на Конгреса. Тя продължава да настоява, че демократите няма да позволят финансирането на стената. \r\n\"Той няма да получи стена\", Пелоси в неотдавнашно интервю. \"Но той трябва да признае, че ние сме първият клон, член 1, законодателната власт и ние не сме тук като печат за изпълнителната власт, а сме равностойни на него.\" \r\nЗатварянето оставя без заплати стотици хиляди държавни служители, които трябва да търсят начин да предоговарят кредитите си и да разсрочват различни плащания. \r\nДемократите твърдят, че предложените от тях мерки ще създадат един месец на президента да преговаря с тях. Но Тръмп ще загуби възможността да настоява за гранична стена, ако приеме условията им. \r\nДвупосочният план на демократите ще усложни живота на Макконъл, който заяви, че няма да подкрепи никаква мярка, която няма подкрепата на президента. След като законопроектите преминат през Конгреса, както се очаква, Макконъл ще трябва да реши дали да постави едното, и двете или нито едно пред  Сената за гласуване. \r\n*** Проектът за създаване на система за признаване на безпилотни летателни апарати започна Федералната авиационна администрация (ФАА) на САЩ. Както съобщава вестник  Wall Street Journal , целта на програмата е да се тестват технологии, които допълнително ще разширят търговската употреба на такива устройства. \r\n\"Това е важен и положителен сигнал, че Федералната авиационна администрация е увеличила усилията си да разработи правила за използването на безпилотни летателни апарати,\" заявява търговец за изданието. \r\nБез надеждни методи за идентифициране на безпилотните летателни апарати и прецизно проследяване на техните маршрути, ФАА, както и американските правоприлагащи агенции, се въздържаха от издаване на разрешителни за полети с такива превозни средства в голяма част от страната. Както припомня WSJ, сега са разрешени търговски дронове с тегло не повече от 24,9 кг. Те имат право да летят на височина не повече от 121 м и само в пределите на видимост от оператора на земята. \r\nОчаква се новите правила за дроновете да бъдат одобрени в рамките на една до две години. Според  представител на ФАА, \"основната задача е да се гарантира безопасността на полетите.\" \r\n*** Във вторник премиерът на Япония Шиндзо Абе обеща през 2019 г. да даде тласък на преговорите с Русия по сключване на мирния договор между двете държави, пише", "date": "2019.01.02", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/01/02/2607799/ria-novosti-tramp-otnovo-obvini-demokratite-za-zatvaryaneto.html", "text": "Президентът на САЩ Доналд Тръмп отново обвини демократите за временното намаляване на работата на федералните ведомства заради липсата на бюджет, съобщава  РИА Новости . \r\n„Имаме „затваряне“, защото демократите отказват да финансират сигурността на границата“, заяви Тръмп пред репортери в Белия дом. \r\nСпоред него, демократите играят политически игри в навечерието на президентските избори през 2020 г. \r\nОт 22 декември редица министерства и ведомства временно са намалили работата си в САЩ поради липсата на бюджетно финансиране. Основно разногласие са средствата за сигурност по границата. Тръмп изисква от конгреса 5 млрд. долара за защита на границата, а демократите от Конгреса са готови да дадат не повече от 1,3 млрд. долара. Превод и редакция : Калоян Пенков", "date": "2019.01.02", "title": "РИА новости: Тръмп отново обвини демократите за „затварянето“"}
{"url": "http://www.focus-news.net/news/2019/01/02/2607550/blizo-600-dushi-sa-preminali-prez-speshnoto-na-pirogov-a-na-198-signala-sa-reagirali-ekipite-na-tssmp-sofiya-v-novogodishnata-nosht-obzor.html", "text": "Натоварено дежурство през новогодишната нощ отчете УМБАЛСМ „Н.И.Пирогов“. Говорителят на лечебното заведение Мария Пойразова съобщи, че през спешното отделение на болницата през нощта са преминали близо 600 души. Около 100 от тях са останали за лечение. Най-много са потърсили помощ в травматологичния кабинет, предимно заради наранявания след битови инциденти и употреба на пиратки. Петима са приетите, пострадали от пиротехнически средства, 4 от тях са били хоспитализирани. Най-тежкият случай е на 16-момче, което е загубило третия си пръст. Оказана е помощ и на много пациенти с битови наранявания като порязвания от стъкла и ножове. \r\nПойразова отчете, че тази година през болницата са преминали по-малко хора, употребили алкохол, в сравнение с минали години. Двама мъже на около 60 години и две непълнолетни момичета са останали за лечение, заради прекомерна употреба на спиртни напитки.  \r\nГоворителят на „Пирогов“ обърна внимание, че пациентите, потърсили помощ в спешното отделение на лечебното заведение през изминалата година, са се увеличили, в сравнение с предходната.   \r\nЗа Агенция „Фокус“ говорителят на Центъра за спешна медицинска помощ (ЦСМП) в София Катя Сунгарска съобщи, че спешните екипи в столицата са реагирали на 198 сигнала в новогодишната нощ. 100 от тях са за хора, прекалили с алкохола. От тях само петима са били в толкова тежко състояние, че се е наложила хоспитализация. 19 са били екипите на терен.  \r\nНе са липсвали и фалшиви сигнали. Получено е обаждане за горяща къща с бедстващи хора в село край Своге. Пристигналите на място екипи са установили, че нито е имало пожар, нито лица, които да се нуждаят от помощ. При друг сигнал рано сутринта жена е алармирала, че младо момче е било нападнато от мечка в Банкя. \"Колегите са заварили 24-годишно момче, което е излязло навън по потник и къси гащи и е премръзнало\", разказа Сунгарска, като уточни, че мечка и кръв на мястото не е имало. \r\nВ новогодишната нощ от ЦСМП-София са реагирали и на сигнал за сбиване в кв. „Христо Ботев“. Двама души са хоспитализирани в болница УМБАЛ „Царица Йоанна - ИСУЛ”, а други двама са били с по-леки наранявания и са отказали да бъдат приети в лечебно заведение.", "date": "2019.01.02", "title": "Близо 600 души са преминали през спешното на „Пирогов“, а на 198 сигнала са реагирали екипите на ЦСМП-София в новогодишната нощ (ОБЗОР)"}
{"url": "http://www.focus-news.net/news/2019/01/02/2607546/afp-noviyat-brazilski-prezident-se-nasochva-kam-prestapnostta-i-koruptsiyata.html", "text": "Десният Жаир Болсонаро обяви кръстоносен поход срещу корупцията, престъпността и лявата идеология веднага щом във вторник пое за следващите четири години най-висшия държавен пост в най-голямата икономика на Латинска Америка. Така  AFP  започва коментара си за политиката, която възнамерява да води новият президент на Бразилия. \r\n В речта си пред бразилския парламент Болсонаро призова за „истински национален пакт между обществото и изпълнителната власт, законодателната и съдебната власт“ в името на възстановяване на „вялата“ икономика, „без идеологически пристрастия“.  \r\nТой поема управлението на страната с изключително високо одобрение, но в същото време съвсем не са малко онези, които се страхуват от заявената му носталгия по военната диктатура (1964-1985), от твърдостта, с която обяви, че ще се бори срещу престъпността и официално обявеното му пренебрежение към жените и малцинствата.   Прегръдка със САЩ и Израел \r\nВ речта си Болсонаро няколко пъти повтори, че ще смачка лявата „идеология“, която доведе Бразилия до толкова ниско равнище.   \r\nДумите му съвсем ясно бяха насочени към политиките, прилагани от Партията на работниците, която управлява между 2003 и 2016, но приключи с участието си във властта с поредица от корупционни скандали.   \r\nБразилия „ще се завърне като страна, избавена от идеологическите ограничения“, каза той.   \r\n\"Трябва да създадем истински цикъл за икономиката, който да доведе до нужното доверие, за да отворим нашите пазари за международната търговия, да насърчим конкуренцията, производителността и ефикасността, но без идеологически пристрастия“, обяви новият президент, който вече бе обявил, че ще направи всичко възможно, за да предизвика левите правителства във Венецуела и Куба.   \r\nТопло приветства израелския премиер Бенямин Нетаняху на тържеството по повод встъпването в длъжност, а двамата лидери говореха за „братство“. Нетаняху каза, че Болсонаро го е уверил, че Бразилия ще премести посолството си в Ерусалим.   \r\nБразилският президент заяви, че се възхищава от Тръмп, с когото споделя общи националистически инстинкти и пренебрежение към многонационалните организации. Той обеща да изведе Бразилия от Глобалния пакт на ООН за миграцията, и възнамерява да стори същото и с Парижкото споразумение за климатичните промени.   \r\nБолсонаро поема президентската институция от десноцентристкия Мишел Темер, наследил представителката на Партията на работниците Дилма Русефф, но малко говори за нужните фискални реформи. Темер, най-непопулярният лидер на Бразилия, остави поредица от обвинения в корупция, когато напускаше поста на президента.   \r\nБолсонаро обеща да управлява от името на всичките 210 милиона бразилци, първите му декларации предполагат, че ще потърси начини да преустрои страната според собствените си планове.  'Промяна' \r\nНеговото правителство ще започне работа в сряда. В състава му има икономически министър, възпитан от американската пазарна школа и съдия звезда в борбата с корупцията като правосъден министър, но близо една трета от 22 членния кабинет са бивши военни.   \r\nВъзникват тревоги и по въпросите за опазване на околната среда, която в Бразилия е много разнообразна. Те са породени от заявената ясна бизнес ориентация на плановете му, която е за сметка на съхраняване на природата, особено в района на Амазонка, определян и като „белите дробове на планетата“.   \r\nБолсонаро обяви, че неговият образователен министър ще спре „марксисткия боклук“ да се преподава в училищата и университетите – друг удар по Партията на работниците, която насърчаваше достъпът до образование за бедните.   \r\nДесетки хиляди присъстваха на церемонията по встъпване в президентска длъжност в столицата Бразилия, но тя се проведе при изключително засилени мерки за сигурност с участието на патрулиращи военни самолети, анти-дронова технология и множество прегради срещу тълпата.  Ивелина Ватова", "date": "2019.01.02", "title": "AFP: Новият бразилски президент се насочва към престъпността и корупцията"}
{"url": "http://www.focus-news.net/news/2019/01/02/2607547/nova-tv-makedoniya-rama-izmenenie-na-granitsite-s-makedoniya-cherna-gora-i-gartsiya-spored-shengen.html", "text": "„Отваряне на границата с Косово е само началото“, това е казал албанският премиер Еди Рама в новогодишното си обръщение  към нацията, съобщава македонската  Нова ТВ . В бъдеще подобен сценарий ще се обяви за Гърция, Македония и Черна гора и е добавил: „Вярвам, че границата между Косово и Албания през пролетта ще бъде по критериите на Шенгенското споразумение.   \r\nТази практика албанския премиер възнамерява да използва, за да влезе страната в Европейския съюз.   \r\nТова предупреждение Рама отправя три дни, след като косовският премиер  Рамуш Харадинай написа в страницата си във Фейсбук, че „от този момент границата между Косово и Албания“ не съществува.   Ивелина Ватова", "date": "2019.01.02", "title": "Нова ТВ (Македония): Рама: Изменение на границите с Македония, Черна гора и Гърция според Шенген"}
{"url": "http://www.focus-news.net/news/2019/01/02/2607554/tass-nasa-prodalzhava-da-se-gotvi-za-vizitata-na-rogozin-v-sasht-vapreki-kritikite-ot-vashington.html", "text": "Продължава подготовката за визитата на ръководителя на Роскосмос Дмитрий Рогозин в САЩ въпреки критиките от страна на представители на политическия истаблишмънт, съобщава  ТАСС . \r\nЗа това съобщи прессекретарят на НАС Мегън Пауърс.  \r\n\"Корените на отношенията между САЩ и Русия в космическата област са още от 70-те години на миналия век \", е изтъкнала тя. \"Поради тази историческа причина НАСА кани ръководителя на руската космическа агенция да посети САЩ. Освен това след визитата на директора на НАС през октомври в Русия за участие в проявите по повод изпращането на екипажа за Международната космическа станция (МКС), НАСА реши да го покани, за да посети нашите комплекси в САЩ и за да обсъдим насоките, в които да  продължи нашето сътрудничество в космоса \", е добавила Пауърс. Критика на посещението    \r\nПо-рано редица американски служители и законодатели излязоха с критика по адрес на планираната визита на Рогозин в САЩ. „Така се пуска абсолютно неверен сигнал за относителна отмяна на санкциите, макар и временна, за да го поканят да изнесе лекция пред студенти в един от най-добрите наши университети“, е заявил Марк Уорнър, конгресмен от щата Вирджиния, пред специалния комитет по разузнаване към Сената.  Ивелина Ватова", "date": "2019.01.02", "title": "ТАСС: НАСА продължава да се готви за визитата на Рогозин в САЩ въпреки критиките от Вашингтон"}
{"url": "http://www.focus-news.net/news/2019/01/02/2607551/the-guardian-tramp-pokani-zakonodatelite-na-brifing-za-sigurnostta-po-granitsata.html", "text": "Доналд Тръмп е поканил лидерите от Конгреса да участват в брифинг за сигурността по границата, който Белият дом организира в сряда в разгара на спирането на работата на правителството, политическата безизходица и  федералните финанси, пише британският  The Guardian . \r\n Късно във вторник все още не са били известни нито дневният ред на срещата, нито окончателният списък на участниците в нея. Вестникът обаче има потвърждение от източник от американския Конгрес, че тя ще се състои в сряда след обед.  \r\nПоканени са лидерите на двете партии и от двете Камари, твърди източникът.   \r\nПо-рано във вторник президентът е заявил, че той е „готов, има желание и е в състояние“ да преговаря за края на частичното спиране на работата от правителството, което вече е в своя 12-ти ден (сряда – бел. ред.), но настоява всяко споразумение да съдържа и точка за финансиране на „една добра старомодна стена“ по границата между САЩ и Мексико.   \r\nПолитическата „задънена улица“ ще продължи и в четвъртък, когато започне новата сесия на Конгреса, вероятно ще продължи и след това. Демократите отказват да ползват парите на данъкоплатците за стена и възнамеряват да създадат собствено законодателство, за да разрешат проблемите, без подобно плащане. \r\nВъв вторник Тръмп продължи да настоява да се ангажират с неговия случай, като „туитваше“ послания на лидерите на демократите.След обед той написа: “Сигурността на границата, „нещото“ Стена и спирането едва ли са темите, с които Нанси Пелоси (лидер на ДП в Долната камара. – бел. ред.)  би желала да започне своята служба като Председател! Нека да направим сделка“, е написал във вторник след обед.  \r\nДемократите се подготвя да вземат контрола в Долната камара в свои ръце още в четвъртък и бързо да гласуват няколко закона за възстановяване на работата на правителството.- Републиканците са категорични, че няма да приемат подобно законодателство в Сената, където все още те са господари.   \r\nВъв вторник сутринта Тръмп изглежда вече се бе предал. В Туитър той написа: Много подозирам, че демократите не са отделили пари за нова стена“. Пред телевизия Фокс той заяви, „Прекарах Коледа в Белия дом, прекарах Нова година в Белия дом. Готов съм, важно е. Много хора чакат заплатите си. “  \r\nМинистерствата вече страдат от липса на пари, в сряда 19 музея и националната зоологическа  градина във Вашингтон ще затворят.   \r\n Има много индикации от демократическия лагер, че те няма да преговарят пред четвъртък най-рано, макар че републиканците са готови да обсъждат по-широка сделка за имиграцията.  В понеделник демократите разкриха детайли от проектозаконите, които ще представят в четвъртък.   \r\n Темата за стената се превърна в политически футбол по време, когато миграцията на хора от Централна и Южна Америка създаде хуманитарна криза на границата. Хаосът се породи в последните седмици в резултата от милитаризирането на американската страна на границата, нападения срещу мигрантите, разделяне на семейства, смъртта на две деца и други проблеми, които доведоха до избухване на протести и призиви към ООН да се направи независимо разследване.  Ивелина Ватова", "date": "2019.01.02", "title": "The Guardian: Тръмп покани законодателите на брифинг за сигурността по границата"}
{"url": "http://www.focus-news.net/news/2019/01/02/2607556/novogodishnite-pozhelaniya-na-polititsite-obzor.html", "text": "Още в първите часове на новата 2019-а година политиците отправиха своите пожелания. В обръщението си президентът  Румен Радев  заяви, че 2018-а в била година на корупционни скандали и ерозия на демократичните права и институции. По думите му през изминалата година не е сторено нужното, за да може 2019-а да бъде по-лесна. „Напротив: това бе година на корупционни скандали и ерозия на демократичните права и институции. Проблемите бяха отсрочвани, но не и решавани. Примирихме се със застоя и безвремието, с липсата на цели и реформи. Преглътнахме ръста на цените и ниските доходи. Зачеркнахме машинното гласуване и други идеи, гарантиращи честни избори. Продължава отстъплението на закона и справедливостта пред произвола“, подчерта президентът и добави, че тази вечер мнозина ще говорят за бъдещето си, а някои ще споделят и планове за емиграция. „Други ще пуснат и неканения гост на празничната трапеза - политиката. Но политиката не се прави на масата, а се определя и решава от усилията на милионите осъзнати личности. Вярвам, че за изминалите години българите свикнаха да дишат въздуха на свободата и няма да позволят тя да бъде ограничавана“, посочи президентът. Румен Радев изрази убеждение, че българският народ може да излезе от всяка криза и безпътица, когато надмогне егоизма и страха и обедини усилия в името на справедливостта, законността, суверенитета и просветеното бъдеще. Според него в това е смисълът на единението и в това е бъдещето ни като народ и държава. \"Бог да пази България и да благослови усилията на достойните, които творят добро. Такива винаги е имало. Има и днес. 2019-а ще бъде такава, каквато я сътворим с общи усилия. Нека тя да донесе здраве във всеки дом, сила на духа, за да преодолеем трудностите и дързост в сърцата, за да сбъднем мечтите си. Да ни е честита Новата 2019 година“, пожела президентът Румен Радев.  \r\nПремиерът  Бойко Борисов  призова през 2019 година заедно да работим за надграждане на постигнатото и да бъде по-добра за всички. „Измина една дълга година, изпълнена с много предизвикателства. За първи път България пое председателството на Съвета на ЕС. Доказахме, че можем да бъдем активни участници в дебатите за развитието на ЕС, миграцията, присъединяването на Западните Балкани към Съюза, че може да защитаваме националния си интерес по важни въпроси като правата на българските граждани във Великобритания след Брекзит”, пише премиерът. „Доказахме, че можем да бъдем лидер в региона, водейки активни разговори със съседите ни за реализирането на съвместни проекти и развитието на всички държави на Балканите”, допълва той и подчертава, че през годината са работили активно и във вътрешен план. „В сила влиза рекордно голям държавен бюджет с ръст на БВП, пенсии, заплати, като особено внимание отделяме на образованието и на хората в неравностойно положение”, посочва Борисов. \r\nПредседателят на парламента  Цвета Караянчева  пожела новата 2019 г. да донесе на всички светли хоризонти, положителни емоции и силата да вярваме в себе си, да градим и да опазим този наш земетръсен Балкански Вавилон, който дедите ни са завещали да обитаваме. \"Желая ви стремглаво ново начало и нови възможности. И не забравяйте, че границите са вътре в нас и само от нас зависи да ги прекосим. Честита Нова 2019-а година\", е написала още Цвета Караянчева. \r\nВицепремиерът и министър на външните работи  Екатерина Захариева  призова хората да посрещнат новата 2019-а година с радост, да я изживеят със здраве, късмет, смирение и любов. „Нека сме обединени в името на нашите общи ценности и по-добро бъдеще, да вярваме в доброто и да го сътворяваме. Бъдете вдъхновени“, пожела още Екатерина Захариева. \r\nМинистърът на туризма  Николина Ангелкова  пожела много здраве и успех. Нека бъдем по-често сред близките и приятелите си, а професионалните ангажименти да ни носят ново удовлетворение. Да сме отговорни пред себе си и обществото, за да изградим перспективно бъдеще за децата ни и авторитет за България. Благодаря от сърце за усилията, положени от туристическия бранш да градим заедно модерния имидж на страната като конкурентна дестинация на международната карта. Убедена съм, че през следващите години успехите ще се увеличават. Мир, щастие и хармония за всички“, написа Николина Ангелкова. \r\nСпоред лидера на БСП  Корнелия Нинова  2019 ще бъде преломна. \"2019 е година за смели решения и действия. Вярвам, че тя носи края на статуквото и промяна към по-добро за българите, за България и за Европа. В основата на тази промяна ще бъде всеки един от нас. Защото сме свободни и силни хора, които милеем за българщината, борим се за правата си и тачим семейството си. Пожелавам ви здраве, лична реализация, сили и вяра, че ще променим живота си. Бъдете уважавани в обществото и обичани от близки и приятели. На добър час през новата 2019 г.“, пожела още Корнелия Нинова.", "date": "2019.01.02", "title": "Новогодишните пожелания на политиците (ОБЗОР)"}
{"url": "http://www.focus-news.net/news/2019/01/02/2607548/aa-poveche-ot-40-000-siriytsi-sa-se-varnali-u-doma-ot-turtsiya-prez-2018-godina.html", "text": "Над 40 000 сирийски бежанци са напуснали Турция през 2018 година и са се върнали по домовете си, след като родните им градове в североизточна Сирия са били освободени от терористите, съобщава агенция  АА .  \r\nТе прекосяват  границата през пункта Чилвегьозю в южната провинция Хатай, след като минат през задължителни правни процедури на самата граница.През същия КПП през 2018 година са преминали общо 104 000 камиона с хуманитарна помощ и търговски стоки.   \r\nПрез декември турският вътрешен министър Сюлейман Сойлу заяви, че след операциите „Щитът на Ефрат“ и „маслинова клонка“, които Турция проведе за разчистване на североизточна Сирия от терористични групи, по броят на завърналите се е близо 300 000 души.  Ивелина Ватова", "date": "2019.01.02", "title": "АА: Повече от 40 000 сирийци са се върнали у дома от Турция през 2018 година"}
{"url": "http://www.focus-news.net/news/2019/01/02/2607557/the-telegraph-napadatelyat-ot-manchestar-podveden-po-zakona-za-mentalnoto-zdrave.html", "text": "Заподозреният извършител на нападението с нож от гара „Виктория“ в Манчестър е 25-годишен мъж, задържан  и подведен под отговорност съгласно Закона за менталното здраве, след като във вторник вечерта е бил прегледан от медицински екип, пише вестник  The Telegraph .   \r\nТова се случи след като полицейски сержант, ранен в инцидента, е проявил „невероятна смелост“ като не е допуснал терористът да се развилнее на гарата, която е на метри от Манчестър Арена, сцената на самоубийствения бомбен атентат, при който през 2017 година бяха убити 22 души, каза кметът на Манчестър Анди Бърхам във вторник вечерта.   \r\nВ новогодишната нощ сериозно ранена  беше двойка на възраст над 50 години.  \r\nПолицейският офицер, който е над 30 години, също е бил ранен, докато с трима свои колеги се е опитвал да предотврати по-голям инцидент, след като са чули „смразяващ от ужас вик“.  \r\nОт полицията са заявили, че продължава да се разследва и терористичната нишка в инцидента.  Мъжът е бил облечен в черни дрехи и са го чули да скандира лозунги на „Ислямска държава“.  Ивелина Ватова", "date": "2019.01.02", "title": "The Telegraph: Нападателят от Манчестър подведен по Закона за менталното здраве"}
{"url": "http://www.focus-news.net/news/2019/01/02/2607558/daily-express-kitayski-vissh-voenen-preduprezhdava-pekin-mozhe-da-potopi-dva-amerikanski-samoletonosacha.html", "text": "Китайски контраадмирал предупреди, че Пекин може да потопи два американски самолетоносача и да попари заплахата за Трета световна война, пише  The Daily Express . \r\n Контраадмирал Лоу Юен е заявил пред аудитория в Шънджън, че онова, от което САЩ най-много се страхува е да не даде жертви“ преди да декларира, че един от нейните суперсамолетоносачи ще убие 5 000 души персонал. Говорейки за китайския антиракетен капацитет, Лоу е пояснил, че, ако бъдат потопени два носителя, жертвите ще се удвоят. „Тогава ще разберем колко уплашена е Америка.“, е казал контраадмиралът.   \r\nВ навечерието на новата година той е дискутирал отношенията между Китай и САЩ по повод ескалацията в търговската война помежду им.   \r\nВоенният е настоял, че търговският конфликт „определено не е само икономическа и търговска фрикция“. Той е предупредил, че всъщност това е „първостепенна стратегическа тема“. \r\nКитай продължава да демонстрира мускули в Южна Азия, да разширява влиянието си в Югоизточна Азия и да укрепва претенциите си за спорните острови Спартли.  \r\nАмериканските бойни кораби са разположени в района за да следят за китайската експанзия и движението на китайските кораби и все по-голяма става вероятността двете сили да се сблъскат в следващите месеци.  Ивелина Ватова", "date": "2019.01.02", "title": "Daily Express: Китайски висш военен предупреждава: Пекин може да потопи два американски самолетоносача"}
{"url": "http://www.focus-news.net/news/2019/01/02/2607559/pregled-na-nyakoi-osnovni-temi-v-ruskiya-pechat-agentsiya-fokus.html", "text": "Специалистите от Следствения комитет на Русия (СКР) не са открили следи от взривни вещества или техни компоненти в развалините на жилищната сграда в Магнитогорск, съобщава официалният представител на институцията Светлана Петренко. Това пише в днешния си брой вестник  „Ведомости“ . \r\nТя е уточнила, че от СКР са решили да публикуват предварително данните от разследването във връзка със „съобщения, появили се в медиите“. \r\nТя е подчертала, че следователите продължават да разработват всички възможни версии за случилото се.   \r\nНа мястото на трагедията в Магнитогорск работи екип от повече от 100 следователи и криминалисти от Москва и от Челябинск. \r\nВ понеделник, 31 януари, в жилищна сграда в Магнитогорск избухва битова газ. Девет души са загинали, съдбата на 32 е неизвестна, няколко са хоспитализирани, сред тях е и спасеното на 1 януари 11-месечно дете, което е транспортирано в Москва. \r\nНа 2 януари, сряда, е обявен траур в цялата Челябинска област в памет на загиналите. \r\n*** След решението на Тръмп първата група американски войски е напуснала Сирия, пише  „Независимая газета“ , като се позовава на турската осведомителна агенция Anadoly Agency. \r\n По нейни данни в последните дни на 2018-та Сирия са напуснали не по-малко от 50 военни, като са оставили склад с оръжие и боеприпаси в провинция Хасек. Медиите съобщават, че те са се отправили към Ирак на бронирани автомашини.  \r\nПо думите на американски официални лица изевждането на повече от 2000 души ще отнеме между 60 и 100 дни.  \r\nПри това прессекретарят на американското Министерство на отбраната  Дана Уайт е изтъкнала, че кампанията против „Ислямска държава“ (ИД) не е приключила и че „САЩ продължават да работят със съюзниците си и партньорите си за разгрома на ИД“. \r\n*** Гражданинът на САЩ, Пол Уилън, задържан в Русия по подозрение в шпионаж, се оказа служител на компания Borg Warner, която се занимава с производство на резервни авточасти, пише  „Известия“ . Това се съобщава в информация, публикувана на сайта на самата компания: „Можем да потвърдим, че в момента господин Уилън е директор по глобална сигурност в компанията.“.  \r\nОтбелязва се също, че за ареста в компанията, работодател са научили на 31 декември, след като е била разпространена информацията на Федералната служба за сигурност на Русия. \r\nПо-рано на 1 януари за служебното положение на Пол Уилън е съобщил неговият брат Дейвид Уилън, който е разказал, че преди това Пол е служил в морската пехота, а сега  е в оставка. В Москва е дошъл заради сватбата на свои познати. Дейвид Уилън е съобщил също, че от американското посолство ще посетят брат му в срок до 72 часа.", "date": "2019.01.02", "title": "Преглед на някои основни теми в руския печат (Агенция „Фокус“)"}
{"url": "http://www.focus-news.net/news/2019/01/02/2607804/ria-novosti-broyat-na-zaginalite-pri-srutvaneto-v-magnitogorsk-se-uvelichi-do-28-dushi.html", "text": "Спасителите извадиха от развалините в Магнитогорск тялото на починало момче, съобщава  РИА Новости . \r\n„Спасителите са извадили тяло на момче от развалините“, заяви събеседник на агенцията. \r\nТой уточни, че общият брой на жертвите в Магнитогорск достигна 28 души. \r\nВ понеделник, 31 декември, в Магнитогорск, по предварителни данни, един от входовете на десет етажна жилищна сграда се срина в резултат на газова експлозия. Операцията по издирване продължава. Превод и редакция : Калоян Пенков", "date": "2019.01.02", "title": "РИА Новости: Броят на загиналите при срутването в Магнитогорск се увеличи до 28 души"}
{"url": "http://www.focus-news.net/news/2019/01/02/2607560/pregled-na-nyakoi-osnovni-temi-v-britanskiya-pechat-agentsiya-fokus.html", "text": "Заподозреният извършител на нападението с нож от гара „Виктория“ в Манчестър е 25-годишен мъж, задържан  и подведен под отговорност съгласно Закона за менталното здраве, след като във вторник вечерта е бил прегледан от медицински екип, пише вестник  The Telegraph .   \r\nТова се случи след като полицейски сержант, ранен в инцидента, е проявил „невероятна смелост“ като не е допуснал терористът да се развилнее на гарата, която е на метри от Манчестър Арена, сцената на самоубийствения бомбен атентат, при който през 2017 година бяха убити 22 души, каза кметът на Манчестър Анди Бърхам във вторник вечерта.   \r\nВ новогодишната нощ сериозно ранена  беше двойка на възраст над 50 години.  \r\nПолицейският офицер, който е над 30 години, също е бил ранен, докато с трима свои колеги се е опитвал да предотврати по-голям инцидент, след като са чули „смразяващ от ужас вик“.  \r\nОт полицията са заявили, че продължава да се разследва и терористичната нишка в инцидента.  Мъжът е бил облечен в черни дрехи и са го чули да скандира лозунги на „Ислямска държава“. \r\n*** Китайски контраадмирал предупреди, че Пекин може да потопи два американски самолетоносача и да попари заплахата за Трета световна война, пише  The Daily Express . \r\n Контраадмирал Лоу Юен е заявил пред аудитория в Шънджън, че онова, от което САЩ най-много се страхува е да не даде жертви“ преди да декларира, че един от нейните суперсамолетоносачи ще убие 5 000 души персонал. Говорейки за китайския антиракетен капацитет, Лоу е пояснил, че, ако бъдат потопени два носителя, жертвите ще се удвоят. „Тогава ще разберем колко уплашена е Америка.“, е казал контраадмиралът.   \r\nВ навечерието на новата година той е дискутирал отношенията между Китай и САЩ по повод ескалацията в търговската война помежду им.   \r\nВоенният е настоял, че търговският конфликт „определено не е само икономическа и търговска фрикция“. Той е предупредил, че всъщност това е „първостепенна стратегическа тема“. \r\nКитай продължава да демонстрира мускули в Южна Азия, да разширява влиянието си в Югоизточна Азия и да укрепва претенциите си за спорните острови Спартли.  \r\nАмериканските бойни кораби са разположени в района за да следят за китайската експанзия и движението на китайските кораби и все по-голяма става вероятността двете сили да се сблъскат в следващите месеци. \r\n*** Доналд Тръмп е поканил лидерите от Конгреса да участват в брифинг за сигурността по границата, който Белият дом организира в сряда в разгара на спирането на работата на правителството, политическата безизходица и  федералните финанси, пише британският  The Guardian . \r\n Късно във вторник все още не са били известни нито дневният ред на срещата, нито окончателният списък на участниците в нея. Вестникът обаче има потвърждение от източник от американския Конгрес, че тя ще се състои в сряда след обед.  \r\nПоканени са лидерите на двете партии и от двете Камари, твърди източникът.   \r\nПо-рано във вторник президентът е заявил, че той е „готов, има желание и е в състояние“ да преговаря за края на частичното спиране на работата от правителството, което вече е в своя 12-ти ден (сряда – бел. ред.), но настоява всяко споразумение да съдържа и точка за финансиране на „една добра старомодна стена“ по границата между САЩ и Мексико.   \r\nПолитическата „задънена улица“ ще продължи и в четвъртък, когато започне новата сесия на Конгреса, вероятно ще продължи и след това. Демократите отказват да ползват парите на данъкоплатците за стена и възнамеряват да създадат собствено законодателство, за да разрешат проблемите, без подобно плащане. \r\nВъв вторник Тръмп продължи да настоява да се ангажират с неговия случай, като „туитваше“ послания на лидерите на демократите.След обед той написа: “Сигурността на границата, „нещото“ Стена и спирането едва ли са темите, с които Нанси Пелоси (лидер на ДП в Долната камара. – бел. ред.)  би желала да започне своята служба като Председател! Нека да направим сделка“, е написал във вторник след обед.  \r\nДемократите се подготвя да вземат контрола в Долната камара в свои ръце още в четвъртък и бързо да гласуват няколко закона за възстановяване на работата на правителството.- Републиканците са категорични, че няма да приемат подобно законодателство в Сената, където все още те са господари.   \r\nВъв вторник сутринта Тръмп изглежда вече се бе предал. В Туитър той написа: Много подозирам, че демократите не са отделили пари за нова стена“. Пред телевизия Фокс той заяви, „Прекарах Коледа в Белия дом, прекарах Нова година в Белия дом. Готов съм, важно е. Много хора чакат заплатите си. “  \r\nМинистерствата вече страдат от липса на пари, в сряда 19 музея и националната зоологическа  градина във Вашингтон ще затворят.   \r\n Има много индикации от демократическия лагер, че те няма да преговарят пред четвъртък най-рано, макар че републиканците са готови да обсъждат по-широка сделка за имиграцията.  В понеделник демократите разкриха детайли от проектозаконите, които ще представят в четвъртък.   \r\n Темата за стената се превърна в политически футбол по време, когато миграцията на хора от Централна и Южна Америка създаде хуманитарна криза на границата. Хаосът се породи в последните седмици в резултата от милитаризирането на американската страна на границата, нападения срещу мигрантите, разделяне на семейства, смъртта на две деца и други проблеми, които доведоха до избухване на протести и призиви към ООН да се направи независимо разследване.", "date": "2019.01.02", "title": "Преглед на някои основни теми в британския печат (Агенция „Фокус“)"}
{"url": "http://www.focus-news.net/news/2019/01/02/2607561/sport-grigor-dimitrov-se-klasira-za-chetvartfinalite-na-turnira-v-brizbeyn.html", "text": "Тенис : Във втория кръг от турнира Сингъл в Бризбейн най-добрият български тенисист се наложи в два сета над представителя на домакините Джон Милман с 6:3, 6:4.   \r\nСрещата продължи час и половина.  \r\nГригор Димитров се класира за четвъртфиналите на турнира в Бризбейн.", "date": "2019.01.02", "title": "Спорт: Григор Димитров се класира за четвъртфиналите на турнира в Бризбейн"}
{"url": "http://www.focus-news.net/news/2019/01/02/2607562/pregled-na-mezhdunarodnite-novini-do-6-chasa-agentsiya-fokus.html", "text": "Тенис : Във втория кръг от турнира Сингъл в Бризбейн най-добрият български тенисист се наложи в два сета над представителя на домакините Джон Милман с 6:3, 6:4.   \r\nСрещата продължи час и половина.  \r\nГригор Димитров се класира за четвъртфиналите на турнира в Бризбейн. \r\n***  Победителят от президентските избори Жаир Болсонаро във вторник встъпи в длъжност като държавен глава, съобщава  ТАСС . Тържествената клетва той е произнесъл на тържествено заседание в Националния конгрес на страната в присъствието на представителите на законодателната и съдебната власт, както и на чуждестранни гости, поканени специално за церемонията.   \r\n\"Заклевам се да пазя, защитавам и спазвам конституцията, да следвам законите, да работя за общото благо на бразилския народ, да поддържам единството, целостта и независимостта на Бразилия“, се е заклел Болсонаро. \r\nПо традиция, която спазват всички новоизбрани бразилски президенти, Болсонаро е пристигнал в парламента с кабриолет Rolls-Royce и е поздравил събралите се хора. Политикът е бил съпроводен от съпругата му Мишел и един от синовете му Карлос Болсонаро. \r\nПо-рано в местната преса са се появили съобщения, че новият президент може да се откаже от традицията и да не пътува с кабриолет от съображения за сигурност. През септември 2018 година срещу него бе извършено покушение и той трябваше да прекара няколко седмици в болница.   \r\nПобедата си Болсонаро спечели във втория тур на президентските избори на 28 октомври като кандидат на консервативната Социално-либерална партия. Мандатът му изтича на 31 декември 2022 година. \r\n*** Детето, което бе евакуирано от Магнитогорск в Москва, остава  тежко след полета, съобщава пресслужбата на Министерството на здравеопазването на РФ, предава  РИА „Новости“ .   \r\n\"По поръчения на министъра на здравеопазването Вероника Скворцова водещи детски хирурзи и реаниматолози осигуряват евакуацията на момченцето, спасено във вторник под развалините на сградата в Магнитогорск. Самолетът е кацнал на летище „Шереметево“ и веднага детето е отведено в Националния институт по неотложна детска хирургия и травматология. Състоянието му остава непроменено тежко“, се казва в официалното съобщение.   \r\nПо данни на министерството 11-месечното дете страда от сериозни измръзвания и мозъчно-черепна травма.   \r\n*** В новогодишното си обръщение към гръцката нация премиерът Алексис Ципрас е заявил: „Това ще е първата година, когато ще можем да кажем, че жертвите и битката на гръцкия народ се изплащат“, информира македонската медия  Макфакс . \r\nТой е подчертал, че за първи път след осем години Гърция е освободена от международни финансови задължения. \r\nПремиерът на южната ни съседка е говорил за перспективите пред страната си през 2019 г. \"След толкова години днес се борим за трудова заетост. И продължаваме все по-бързо да се движим към по-нататъшно намаляване на безработицата. Вече спечелихме битката, като открихме 350 000 нови работни места, но нашата цел е да спечелим цялата война с нея. Така ще се спре емиграцията на млади, способни и креативни хора в чужбина \", е заявил гръцкият премиер Алексис Ципрас в новогодишното си обръщение към гръцкия народ.   \r\n*** Във вторник премиерът на Япония Шиндзо Абе обеща през 2019 г. да даде тласък на преговорите с Русия по сключване на мирния договор между двете държави, пише", "date": "2019.01.02", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/01/02/2607553/tass-tramp-zayavi-che-e-gotov-za-nova-sreshta-s-kim-chen-un.html", "text": "Президентът на САЩ Доналд Тръмп обяви, че с нетърпения очаква да се срещне в председателя на Държавния съвет на Корейската народно-демократична република (КНДР) Ким Чен-ун, съобщи  ТАСС .  \r\nТова свое послание той е написал в страницата си в Туитър: „Аз с нетърпение чакам да се срещна с председателя Ким,който толкова добре разбира че Северна Корея притежава огромен икономически потенциал“, е заявил Тръмп, докато коментира съобщението на Ким Чен-ун за желанието му да се срещне отново с американския президент.   \r\nНа 2 юли в Сингапур се състоя първата в историята среща на толкова високо равнище между САЩ и КНДР. Според съвместното изявление след нея Пхенян обяви готовност да започне пълна денуклеаризация на Корейския полуостров, а САЩ в отговор се задължиха да гарантират сигурността на Северна Корея. До този момент обаче това послание от Сингапур към международната общност няма конкретни измерения.  Ивелина Ватова", "date": "2019.01.02", "title": "ТАСС: Тръмп заяви, че е готов за нова среща с Ким Чен-ун"}
{"url": "http://www.focus-news.net/news/2019/01/02/2607563/sport-sreshtite-v-21-krag-na-angliyskata-premiar-liga.html", "text": "В сряда  предстоят да се играят шест срещи от английската Премиър лига. \r\nБорнемут-Уотфорд \r\nУест Хям – Брайтън \r\nУулхямптън – Кристал Палас \r\nХъдърсфилд – Бърнли \r\nЧелси – Саутхямптън \r\nНюкасъл Юн – Манчестър Юнайтед", "date": "2019.01.02", "title": "Спорт: Срещите в 21 кръг на английската Премиър лига"}
{"url": "http://www.focus-news.net/news/2019/01/02/2607549/nezavisimaya-gazeta-parvata-amerikanska-grupa-napusna-siriya.html", "text": "След решението на Тръмп първата група американски войски е напуснала Сирия, пише  „Независимая газета“ , като се позовава на турската осведомителна агенция Anadoly Agency. \r\n По нейни данни в последните дни на 2018-та Сирия са напуснали не по-малко от 50 военни, като са оставили склад с оръжие и боеприпаси в провинция Хасек. Медиите съобщават, че те са се отправили към Ирак на бронирани автомашини.  \r\nПо думите на американски офиицалин лица изевждането на повече от 2000 души ще отнеме между 60 и 100 дни.  \r\nПри това прессекретарят на американското Министерство на отбраната  Дана Уайт е изтъкнала, че кампанията против „Ислямска държава“ (ИД) не е приключила и че „САЩ продължават да работят със съюзниците си и партньорите си за разгрома на ИД“.  Ивелина Ватова", "date": "2019.01.02", "title": "Независимая газета“: Първата американска група напусна Сирия"}
{"url": "http://www.focus-news.net/news/2019/01/02/2607564/gd-granichna-politsiya-normalen-e-trafikat-na-vsichki-granichni-punktove.html", "text": "Нормален е трафикът на всички гранични пунктове. Това съобщиха от  ГД „Гранична полиция“.  Нормално е движението по границите със Сърбия, Македония, Гърция, Турция и Румъния.", "date": "2019.01.02", "title": "ГД „Гранична полиция“: Нормален е трафикът на всички гранични пунктове"}
{"url": "http://www.focus-news.net/news/2019/01/02/2607565/api-dvizhenieto-po-patya-omurtag-targovishte-v-mestnostta-boaza-se-osashtestvyava-v-edna-lenta-poradi-patno-proizshestvie.html", "text": "Временно движението по път I-4 Омуртаг– Търговище се осъществява в една лента в местността Боаза поради пътнотранспортно произшествие. Това съобщиха от  пресцентъра на Агенция \"Пътна инфраструктура\" . Движението се регулира от \"Пътна полиция\".", "date": "2019.01.02", "title": "АПИ: Движението по пътя Омуртаг-Търговище в местността Боаза се осъществява в една лента поради пътно произшествие"}
{"url": "http://www.focus-news.net/news/2019/01/02/2607552/vedomosti-na-myastoto-na-intsidenta-v-magnitogorsk-nyama-vzrivno-ustroystvo.html", "text": "Специалистите от Следствения комитет на Русия (СКР) не са открили следи от взривни вещества или техни компоненти в развалините на жилищната сграда в Магнитогорск, съобщава официалният представител на институцията Светлана Петренко. Това пише в днешния си брой вестник  „Ведомости“ . \r\nТя е уточнила, че от СКР са решили да публикуват предварително данните от разследването във връзка със „съобщения, появили се в медиите“. \r\nТя е подчертала, че следователите продължават да разработват всички възможни версии за случилото се.   \r\nНа мястото на трагедията в Магнитогорск работи екип от повече от 100 следователи и криминалисти от Москва и от Челябинск. \r\nВ понеделник, 31 януари, в жилищна сграда в Магнитогорск избухва битова газ. Девет души са загинали, съдбата на 32 е неизвестна, няколко са хоспитализирани, сред тях е и спасеното на 1 януари 11-месечно дете, което е транспортирано в Москва. \r\nНа 2 януари, сряда, е обявен траур в цялата Челябинска област в памет на загиналите.   Ивелина Ватова", "date": "2019.01.02", "title": "„Ведомости“: На мястото на инцидента в Магнитогорск няма взривно устройство"}
{"url": "http://www.focus-news.net/news/2019/01/02/2607568/predstoyashti-mezhdunarodni-sabitiya-za-2-yanuari-agentsiya-fokus.html", "text": "Новогодишно обръщение на японския император, последно преди планираната абдикация \r\n***  Британският външен министър Джереми Хънт ще говори за ролята на Великобритания в света след Брекзит \r\n***  Държавният секретар на САЩ ще посети Колумбия", "date": "2019.01.02", "title": "Предстоящи международни събития за  2 януари   (Агенция \"Фокус\")"}
{"url": "http://www.focus-news.net/news/2019/01/02/2607566/aktualna-patna-obstanovka.html", "text": "Информация за състоянието на републиканските пътища към 06.00 часа на 2 януари 2019 г., предоставена от  пресцентъра на Агенция \"Пътна инфраструктура\".   \r\nІ. Метеорологична обстановка: \r\nТемпературите са в интервала от - 16° до + 6°. \r\nВремето над страната е предимно облачно. \r\nСлаб до умерен вятър духа областите: Смолян, Видин, Търговище, Силистра, Добрич, Шумен и Варна. \r\nПътните настилки са предимно сухи, на места мокри, по усойните и планински райони частично заледени, обработени и проходими при зимни условия. \r\nОграничена видимост поради мъгла: \r\n- до 50 м в районите на Оряхово, Крушовица, Борован, Б.Слатина и Криводол /обл.Враца/; Телиш /обл.Плевен/; \r\n- до 100 м в района на Айтоски проход /обл.Бургас/; Деков, Любеново и Гривица /обл.Плевен/; \r\nОграничения за товарни автомобили:  \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника за периода на официалните празници а именно: \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\nІІ. Състояние на автомагистралите: \r\nАМ „Тракия“:  \r\nОбласт София: \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението по АМ „Тракия“ при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението по АМ „Тракия“ в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. Срок до 31.05.2019 г. \r\nОбласт Стара Загора: \r\nВременно движението по АМ „Тракия“ от км 168+000 до км 208+100 в участъка  Чирпан –  Стара Загора се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  \r\nДвижение в една лента по АМ „Тракия“ от км 156 до км 157 в посока София поради ремонт на мантинела в средно разделителната ивица. Временно се затваря изпреварващата лента и движението на МПС се пренасочва в активната лента за движение. Регулира се от сигналисти. Срок до 03.01.2019 г. \r\nОбласт Сливен: \r\nВременно движението в района на с. Биково от км 254+500 до км 254+750 посока Бургас се осъществява с повишено внимание поради съборена мантинела. Участъка е сигнализиран с пътни знаци и скоростта е намалена на 110 км/ч. Срок до 03.01.2019 г. \r\nАМ „Хемус“:  \r\nОбласт София: \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.;   \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението по АМ „Хемус“ от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението от км 34+590 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г.; \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Люлин“: няма ограничения.  \r\nІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Предел“ - отворен за всички МПС; \r\n- „Превала“ - отворен за всички МПС; \r\n- „Троянски“ - забранен за МПС над 12 т.; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ – забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\nСъстояние на републиканската пътна мрежа: \r\nОграничения в движението на МПС но първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението по път I-1 София - Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД.  Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Хасково: \r\nДвижението по околовръстен път на гр. Хасково в участъка от км 293+369 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 30.01.2019 г.; \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 30.01.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: : няма ограничения \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nОбласт Бургас:  \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 11.01.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nІV. Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.01.2019 г. \r\nПът III-795: Движението по път III-795 Малина – АМ ,,Тракия” от км 45+000 до км 47+000 се осъществява в една лента поради частични ремонтни дейности на асфалтовата настилка. Срок: до 04.01.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 31.01.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.01.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.01.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.01.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.01.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.01.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.01.2019 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.01.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\n\tПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nПът II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.01.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nРемонтни дейности:  \r\nПът ІІ-35: Движението по път ІІ-35 Плевен – Троян, в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Плевен – Троян, обходен път на гр. Ловеч от  \r\nкм 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.01.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма ограничения. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 02.01.2019 г.; \r\nОбходен маршрут:  път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 07.01.2019 г.; \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 19.02.2019 г. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 10.01.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в дясната лента, поради направа на подпорна стена на аварирал участък. Участъкът е сигнализиран с пътни знаци. Срок до 31.01.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 02.04.2019 г.; \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС:  \r\nПът III – 5503:  Движение в една лента Бояджик – Болярско от км 22+300 до км 28+300 Срок до 03.01.2019 г \r\nПът III-5308:  Движението по път III-5308 Калчево-Каменец от км 0+000 до км 16+600 се осъществява двупосочно в една лента, поради ремонтни дейности по \r\n асфалтовата настилка. Срок до 03.01.2019 г. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.01.02", "title": "Актуална пътна обстановка"}
{"url": "http://www.focus-news.net/news/2019/01/02/2607570/sport-mesi-parvi-v-top-100-za-2018-godina.html", "text": "Испанският спортен всекидневник „Марка“ избра Лионел Меси (Барселона) за № 1 сред 100-те най-добри футболисти за 2018-та. \r\nВтори е хърватинът Лука Модрич (Реал, Мадрид). \r\nТрети се нареди французинът Антоан Гризман (Атлетико, Мадрид).", "date": "2019.01.02", "title": "Спорт: Меси първи в Топ 100 за 2018 година"}
{"url": "http://www.focus-news.net/news/2019/01/02/2607567/predstoyashti-sabitiya-v-stranata-za-2-yanuari-agentsiya-fokus.html", "text": "*** \r\nОт 10.00 часа в Министерски съвет ще се проведе седмичното правителствено заседание. \r\n*** \r\nОт 10.30 часа в НЧ „Градина-Върбица 1894“ ще бъдат отбелязани 156 години от рождението на Алеко Константинов – литературно четене и тематичен кът.  \r\n*** \r\nОт 08.30 часа в общината ще бъдат разпределени местата за продажба на мартеници в централната градска част.", "date": "2019.01.02", "title": "Предстоящи събития в страната за 2 януари (Агенция „Фокус“)"}
{"url": "http://www.focus-news.net/news/2019/01/02/2607569/nimh-sled-obyad-oblachnostta-shte-se-uvelichi-i-vecherta-v-yugozapadnite-rayoni-i-rilo-rodopskata-oblast-shte-zapochne-da-prevalyava-snyag.html", "text": "Днес преди обяд над по-голямата част от страната ще е предимно слънчево. В сутрешните часове в Дунавската равнина и Лудогорието ще е с ниска облачност или мъгла. След обяд облачността бързо ще се увеличи и вечерта в югозападните райони и Рило-Родопската област ще започне да превалява сняг. Вятърът ще се ориентира от запад-северозапад и ще се усили. Максималните температури ще бъдат между 4° и 9°. Това съобщи за Агенция „Фокус“ дежурният синоптик Георги Цеков от  Националния институт по метеорология и хидрология.  Атмосферното налягане ще бъде по-ниско от средното за месеца и през деня още малко ще се понижи. \r\nНад Черноморието ще има значителна висока облачност. Ще духа умерен западен вятър. Максимални температури 6° - 7°. Температурата на морската вода е 7°-8°. Вълнението на морето ще бъде 2 бала. \r\nНад планините ще има променлива облачност, по-късно през деня вече значителна и на места ще има превалявания от сняг. Ще духа умерен северозападен вятър. Максимална температура на 1200 минус 1 - 0°, на 2000 метра - около минус 7°.", "date": "2019.01.02", "title": "НИМХ: След обяд облачността ще се увеличи и вечерта в югозападните райони и Рило-Родопската област ще започне да превалява сняг"}
{"url": "http://www.focus-news.net/news/2019/01/02/2607575/afp-za-parvi-pat-dve-zheni-vlyazoha-v-dreven-indiyski-hram.html", "text": "В сряда две индийки бяха първите жени, които влязоха в едно от най-важните светилища в южна Индия Сабаримала. Неотдавна Върховният съд на страната отмени дългогодишната забрана жени на възраст между 10 и 50 години да посещават храма, информира  AFP .  \r\nОт седмици храмът е обсаждан от враждуващи групи – индуистки религиозни фанатици, които са привърженици на забраната, и жени активистки, на които на няколко пъти  им е отказван достъп. \r\nМедиите в Индия, известна като държавата на най-голямата западна демокрация, съобщават, че жените са се изкачили до храма по зазоряване в сряда с полицейска охрана.  Ивелина Ватова", "date": "2019.01.02", "title": "AFP: За  първи път две жени  влязоха в древен индийски храм"}
{"url": "http://www.focus-news.net/news/2019/01/02/2607572/api-vazstanoveno-e-dvizhenieto-po-pat-omurtagtargovishte-v-mestnostta-boaza.html", "text": "Възстановено е движението по път I-4 Омуртаг–Търговище в местността Боаза. Това съобщиха от  пресцентъра на Агенция \"Пътна инфраструктура\" .", "date": "2019.01.02", "title": "АПИ: Възстановено е движението по път Омуртаг–Търговище в местността Боаза"}
{"url": "http://www.focus-news.net/news/2019/01/02/2607573/pravitelstvoto-shte-obsadi-promeni-v-komisiyata-po-prozrachnost-po-zakona-za-lekarstvenite-produkti-v-humannata-meditsina.html", "text": "Правителството ще обсъди промени в решение № 343 на Министерския съвет от 2008 г. за създаване на Комисията по прозрачност по Закона за лекарствените продукти в хуманната медицина и определяне на нейния състав. Това предвижда първата точка от  дневния ред  на кабинета за първото за годината редовно правителствено заседание. Предложението е внесено от министъра на здравеопазването Кирил Ананиев.", "date": "2019.01.02", "title": "Правителството ще обсъди промени в Комисията по прозрачност по Закона за лекарствените продукти в хуманната медицина"}
{"url": "http://www.focus-news.net/news/2019/01/02/2607576/denyat-2-yanuari-v-balgarskata-istoriya.html", "text": "На тази дата през 1835 година в Габрово е открито първото взаимно училище по инициатива на Васил Априлов и други влиятелни търговски фамилии от Габрово.             \r\nПрез 1903 година започва конгрес на ВМОРО в Солун, на който е взето решение за вдигане на въстание в поробените Македония и Одринска Тракия. Лятото на същата година избухва Илинденско-Преображенското въстание... Две години по-късно започва конгрес на Скопския революционен окръг, на който е избран окръжен комитет начело с Даме Груев. Целта – пак борба за освобождение на българите в Македония. \r\nПрез 1963 година влиза в действие радиорелейната линия Москва – Букурещ - София. Приета е, и е излъчена първата телевизионна програма от чужбина .  \r\n2018 г. \r\nПетима души са открити мъртви в къща в Нови Искър, след като техен роднина е съобщил в полицията, че не може да се свържи с тях от дни. \r\nВ къщата полицаите се натъкват на телата на 41-годишния Неделчо Юнаков, 19-годишния Георги Юнаков – син на Неделчо; 72-годишната Еленка Бурджиева; 16-годишната Нанси Иванова – внучка на Еленка; 18-годишния Боби Иванов – приятел на Нанси. Огледът на криминалистите установява, че кучето на семейството също е убито. За издирване е обявена 44-годишната Кети Кюхова - майка на Нанси, която е живяла на съпружески начала с Неделчо и автомобил БМВ Х 5, собственост на семейството, който липсва от мястото на престъплението. Автомобилът и шестата жертва са открити на следващия ден, 3 януари. \r\nИздирваният за шесторното убийство Росен Ангелов е открит на 7 януари. Тялото му е намерено във вила в с. Луково. При аутопсията е установено, че той се е самоубил в петък - 5 януари. \r\n1963 г. \r\nВлиза в действие радиорелейната линия Москва-Букурещ-София и е приета и излъчена първата телевизионна програма от чужбина. \r\n1941 г. \r\nНа 2 и 4 януари в хода на Втората световна война (1939-1945 г.) се провеждат срещи на премиера Богдан Филов с А. Хитлер в Оберзалцбург и с Рибентроп в Залцбург, на които е постигнато споразумение за присъединяване на България към Тристранния пакт. \r\n1912 г. \r\nВ жп гарите на София, Пловдив и Плевен са монтирани първите телефонни кабини. \r\n1905 г. \r\nОт 2 до 9 януари се провежда конгрес на Скопски революционен окръг при с. Княжево, Кратовско, на който е избран окръжен комитет с председател Дамян Груев. \r\n1903 г. \r\nОт 2 до 4 януари в Солун се провежда конгрес на ВМОРО (Вътрешна македоно-одринска революционна организация), председателстван от Иван Гарванов. Взето е решение за вдигане на повсеместно въстание (Илинденско-Преображенското въстание през 1903 г.) за освобождение на българското население в Македония и Одринска Тракия, предадени на Османската империя съгласно Берлинския договор. \r\n1891 г. \r\nОрганизирано е първото оперно представление от столичната „Драматично-оперна трупа\" в читалище „Славянска беседа\". \r\n1884 г. \r\nИзлиза първи брой на вестник „Търновска конституция\", орган на Либералната партия. \r\n1878 г. \r\nВ хода на Руско-турската война (1877-1878 г.) командваните от ген. Отон Раух руски части достигат до с. Горни Богров. След кратка почивка преминават р. Искър и водят ожесточени сражения с турските части за моста при с. Враждебна. Привечер противникът подпалва моста и се изтегля към София. \r\n1876 г. \r\nВ Цариград излиза първият брой на евангелисткия седмичен вестник „Зорница\". Вестникът се издава от Американското евангелско общество. Излиза от 1876 до 1948 г. в Цариград, Пловдив, Самоков, Пазарджик и София. Негови редактори са Т. Л. Байнгтън, Е. Ригз, Р. Томсън, А. С. Цанов и други. \r\n1862 г. \r\nГеорги Раковски пише изложение до княз Александър Горчаков, в което го уверява, че българският народ е привързан към Русия и се надява на нейната помощ. \r\n1835 г. \r\nВ Габрово е открито първото взаимно училище. Инициативата е на Васил Априлов и на други влиятелни търговски фамилии от Габрово. С помощта на търновския митрополит Иларион Критски за пръв учител е избран Неофит Рилски, който предварително е изпратен във Влашко, за да усвои взаимоучителния метод на обучение, при който учителят с помощта на по-напреднали ученици обучава неограничен брой деца. Взаимните училища са нов етап в развитието на просветното движение в българските земи. По своя характер тези училища са светски. \r\nОбучението в Габровското училище се извършва на говорим български език по взаимоучителния метод. Обучението продължава 2 години. Изучава се граматика, нравоучение, хигиена, естествознание, география, история, аритметика и вероучение. Издръжката на училищата се поема от местното население. В Габровското училище се преподават и предмети, които имат за цел да подготвят учениците за нуждите на практическия живот. От 1840 г. е превърнато в класно училище. През учебната 1874-1875 г. е издигнато в ранг на средно учебно заведение. Заради участието на по-голямата част от неговите ученици и учители в Априлското въстание през 1876 г. е затворено от местните представители на османската власт. След Освобождението отново започва да функционира. В знак на признателност към делото на В. Е. Априлов през 1889 г. училището е именувано \"Априловска гимназия\". На тази дата са родени: \r\n1922 г. \r\nВ Бяла Слатина е родена Блага Димитрова (1922 - 2003). Поетеса, преводач, държавен деец, вицепрезидент на Република България от 22 януари 1992 г. до 6 юли 1993 г. Завършва литература в Софийския университет \"Св. Климент Охридски\". Автор е на голям брой стихосбирки, пиеси, есета и пр. Превежда от полски, руски, немски език. Депутат в ХХXVI-то Народно събрание. \r\n1883 г. \r\nВ село Бапчор, Костурско, е роден Никола Трифонов Марковски (Коле Бабчорчето, Коле Бапчорски, Никола Трифонов). Български революционер, деец на македоно-одринското освободително движение, костурски войвода. Никола Марковски получава средно образование в Солун и Битоля. По време на Илинденското въстание като войвода на чета е тежко ранен. След въстанието заминава за България. През Първата световна война завършва Школа за запасни офицери и служи в 65 Македонски полк. Женен за сестрата на Васил Чекаларов - Зоя, която също участва активно в македоно-одринското движение \r\n1881 г. \r\nРоден е Минко Неволин (истинско име: Минко Савов Попов) - деец на македоно-одринското революционно движение. \r\n1834 г. \r\nВ село Нова махала (дн. квартал на Габрово) е роден Тодор Бурмов (1834 - 1906). Обществено-политически, църковен и просветен деец, първият министър-председател на Княжество България. \r\n1830 г. \r\nРоден е Тодор Минков – български просветен и обществен деец. На тази дата умират: \r\n1971 г. \r\nУмира Димитър Зографов или Зографски (1883 - 1971). Български политически и държавен деец от БЗНС. Роден е в село Кочериново на 21 февруари 1883 г. Участва в Балканските и Първата световна война. През 1923 г. е министър на търговията промишлеността и труда. Арестуван след Деветоюнския преврат от 1923 г., осъден, впоследствие оправдан. Почетен член на БЗНС. \r\n1943 г. \r\nВ Бургас умира странджанският войвода Георги Минков (1864 - 1943). Роден е на 14 април 1864 г. в Лозенград (дн. Къркларели, Турция). Баща му е обесен от турците пред дюкяна си след Берлинския договор (1878). Завършва Варненската гимназия. Участва като доброволец в Сръбско-българската война (1885). Съратник на Капитан Петко войвода. Председател на ВМОРО в Бургас и задграничен представител на Одринския революционен комитет. Пунктов началник на Македоно-Одринското опълчение през 1912 г. \r\nЗа изготвянето на историческата справка на Агенция „Фокус” са използвани следните източници: \r\nЕнциклопедия „България” - Издателство на БАН, 1982 г.; \r\nЕнциклопедия „Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия „Larousse”; \r\nИстория на Българите - Късно средновековие и Възраждане - Издателство „Знание” ЕООД, Книгоиздателска къща „Труд”, 2004 г.; \r\nИстория на Българите - От древността до края на XVI век - Издателство „Знание” ЕООД, Книгоиздателска къща „Труд”, 2003 г.; \r\nИстория на Българите - Българската дипломация от древността до наши дни - Издателство „Знание” ЕООД, Книгоиздателска къща „Труд”, 2003 г.; \r\nИстория на България по дати - Книгоиздателска къща „Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща „Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща „Емас”, 2001 г.; \r\nИстория на Русия - Книгоиздателска къща „Труд”, 2002 г.; \r\nИстория на Османската империя - Издателство „Рива”, 1999 г.; \r\nБългарска енциклопедия, БАН, Книгоиздателска къща „Труд”, 2003 г.; \r\nИсторически бюлетин - на „The New York Times”; \r\nИсторически бюлетин - на „The History Channel”; \r\nИсторически бюлетин - на „World of Quotes”; \r\nЕнциклопедии - LAROUSSE \r\nИсторически архив на Агенция „Фокус” - отдел „Архив и бази данни” и други.;", "date": "2019.01.02", "title": "Денят 2 януари в българската история"}
{"url": "http://www.focus-news.net/news/2019/01/02/2607577/tass-ukrainski-natsionalisti-otbelyazaha-110-godini-ot-rozhdenieto-na-bandera-s-fakelno-shestvie.html", "text": "Привърженици на десни радикални организации във вторник вечерта са провели факелни шествия в Киев и в няколко други градове на Украйна по повод 110 години от рождението на водача на Организацията на украинските националисти (ОУН) Степан Бандера, информира  ТАСС . \r\nВ столицата в него са участвали около 2 000 души от организации като „Десен сектор“, „Свобода“ и „Национален корпус“, които са забранени в Руската федерация.   \r\nСред манифестантите е имало депутати, лидери на крайно десни политически сили и представители на регионите. Те са преминали от парк „Тарас Шевченко“ до площад „Независимост“, където се е състоял митинг.   Ивелина Ватова", "date": "2019.01.02", "title": "ТАСС: Украински националисти отбелязаха 110 години от рождението на Бандера с факелно шествие"}
{"url": "http://www.focus-news.net/news/2019/01/02/2607582/shumen-razpredelyat-mestata-za-prodazhba-na-martenitsi.html", "text": "От 8.30 часа в стая 374 в Община Шумен ще бъдат разпределени местата за продажба на мартеници в централната градска част. Това съобщиха от  пресцентъра на Община Шумен.  Търговията ще става по пешеходната зона на бул. „Славянски“ в отсечката от пл. „България“ до пл. „Освобождение“. Според утвърдената схема обявените места са 132. След разпределяне на местата кандидатите подават заявления за разполагане на маси за продажба на мартеници на гише №3 в Центъра за информация и услуги, който се намира на първия етаж в сградата на общината, и заплащат се административна такса от 10 лв. Търговците, които желаят да продават мартеници на други места, извън централната градска част, също подават заявление за разполагане на маси за продажба на мартеници на гише №3. Заявлението се одобрява от главния архитект на общината и едва след това се заплаща административната такса от 10 лв. Търговията на мартеници ще започне от 15 февруари и ще продължи до 5 март. Таксата за 1 кв. м. търговска площ е бъде 1,20 лв. на ден за централната градска част и по 1 лв. за зони извън центъра.", "date": "2019.01.02", "title": "Шумен: Разпределят местата за продажба на мартеници"}
{"url": "http://www.focus-news.net/news/2019/01/02/2607580/blagoevgrad-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в Благоевградска област. Нормално интензивен е трафикът по главен път Е-79, второкласен път 19 Симитли-Гоце Делчев и АМ „Струма“ в участъка от областта. Това съобщи за  Радио „Фокус“-Пирин  дежурният служител в Областно пътно управление-Благоевград. Сухи са пътните настилки в областта, само по усойните места са мокри и са възможни заледявания, но пътните настилки са обработени и опесъчени. Няма регистрирани тежки пътни инциденти през изминалата нощ по пътищата, които са част от републиканската пътна мрежа. Шофьорите да се движат с повишено внимание в района на Кресненското дефиле и прохода Предел, поради повишена опасност от падащи камъни. \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатали СТЕФАНОВА", "date": "2019.01.02", "title": "Благоевград: Проходими при зимни условия са пътищата в областта"}
{"url": "http://www.focus-news.net/news/2019/01/02/2607571/ochakva-se-da-stane-yasno-shte-ima-li-vinetki-za-severnata-skorostna-tangenta.html", "text": "Очаква се на среща между Столична община и Агенция „Пътна инфраструктура“ да бъде окончателно решено дали по Северната скоростна тангента ще се пътува с винетки. Разговори по темата се проведоха на 28 декември. Тогава беше обявено, че винетки за северната част на околовръстния път на София няма да се изискват, а от 1 януари 2019 година ще има пътна такса за преминаването по Северната скоростна тангента. На 31 декември кметът Йорданка Фандъкова заяви, че до достигане на договореност с АПИ по тангентата ще се преминава без винетка. Ще се търси законово решение Северната скоростна тангента да се освободи от винетка.", "date": "2019.01.02", "title": "Очаква се да стане ясно ще има ли винетки за Северната скоростна тангента"}
{"url": "http://www.focus-news.net/news/2019/01/02/2607583/afp-somaliya-izgoni-pratenika-na-oon-zaradi-umishlena-namesa-v-suvereniteta-na-stranata.html", "text": "Правителството на Сомалия изгони Върховния пратеник на ООН, обвинявайки го в „умишлена намеса в суверенитета на страната\", предава  AFP . \r\nЗаповедта бе издадена броени дни, след като официалният представител на международната организация Никълъс Хайсъм изрази загриженост относно действията на службите за сигурност на Сомалия при инциденти, при които загинаха няколко души.  \r\n„Специалният представител на генералния секретар на ООН за Сомалия Никълъс Хайсъм вече не е добре дошъл в Сомалия и не може да оперира в страната\", се казва в изявление на външното министерство в Могадишу, разпространено късно във вторник. Тереза Герова", "date": "2019.01.02", "title": "AFP: Сомалия изгони пратеника на ООН заради „умишлена намеса в суверенитета на страната“"}
{"url": "http://www.focus-news.net/news/2019/01/02/2607578/doncho-barbalov-zam-kmet-na-sofiya-nadyavam-se-dnes-da-postignem-razbiratelstvo-s-agentsiya-patna-infrastruktura-po-otnoshenie-na-severnata-skorostna-tangenta.html", "text": "Надявам се днес да постигнем разбирателство с Агенция „Пътна инфраструктура“. Това каза в предаването „Здравей, България“ по  Нова телевизия.  Дончо Барбалов, зам.-кмет на София, във връзка с това дали ще има винетки за преминаването през Северната скоростна тангента. „Разговорите започнаха още миналата година. Духът е конструктивен. Мисля, че има разбиране от тяхна страна. В крайна сметка се касае за 5 района на Столична община – „Надежда“, „Връбница“, Нови Искър, „Сердика“ и Кремиковци, които са непосредствено разположени по протежението на Северната скоростна тангента. Стотици хиляди хора я ползват всеки ден, така че предполагам, че ще намерим решение в името на обществения интерес“, коментира Барбалов. „Преди 3 години, когато беше открит този път, негова роля е залегната като транзитен и път, но и като път, който отклонява трафика от центъра и свързва северните райони на града. Така че се надявам да запазим неговото предназначение, както беше планирано преди години“, допълни той. „На този етап не мисля, че има нещо сериозно за притеснение. Беше реагирано още в последните дни на миналата година, днес продължаваме разговорите. Така че ще имаме диалог и ще намерим решение“, каза още Барбалов. „Не мисля, че на този етап има сериозно място за безпокойство. Надявам се, че ще намерим решение, общественият интерес е голям, има разбиране и трябва да търсим законово решение“, добави той.", "date": "2019.01.02", "title": "Дончо Барбалов, зам.-кмет на София: Надявам се днес да постигнем разбирателство с Агенция „Пътна инфраструктура“ по отношение на Северната скоростна тангента"}
{"url": "http://www.focus-news.net/news/2019/01/02/2607579/sofiya-arhiereyska-sveta-liturgiya-v-hram-uspenie-bogorodichno-v-s-gorna-malina-shte-oglavi-negovo-preosveshtenstvo-belogradchishki-episkop-polikarp.html", "text": "На 2 януари Православната църква прославя св. Силвестър папа Римски и св. Серафим Саровски Чудотворец. По този повод на 2 януари (сряда) от 9.30 часа, с благословението на Негово светейшество Българския патриарх и Софийски митрополит Неофит, Архиерейска света Литургия в храм „Успение Богородично“, с. Горна Малина, Софийска епархия, ще оглави Негово преосвещенство Белоградчишки епископ Поликарп - викарий на Софийския митрополит, предаде репортер на  Агенция \"Фокус\" . Имен ден празнува Негово високопреосвещенство Неврокопски митрополит Серафим.   \r\nНикола ПЕТКОВ", "date": "2019.01.02", "title": "София: Архиерейска света Литургия в храм „Успение Богородично“ в с. Горна Малина ще оглави Негово преосвещенство Белоградчишки епископ Поликарп"}
{"url": "http://www.focus-news.net/news/2019/01/02/2607586/denyat-2-yanuari-v-svetovnata-istoriya.html", "text": "На тази дата през 1839 година френският фотограф Луи Дагер прави първата снимка на Луната. \r\nКанада и САЩ се договарят за съвместна охрана на Ниагарския водопад – един от най-известните природни туристически обекти в Северна Америка. Годината е 1929-а. \r\n2018 г. \r\nНай-малко 48 са жертвите в Перу, след като автобус пада в пропаст. Трагедията става на Панамериканската магистрала в района Пасамайо. \r\n2016 г. \r\nПравителството на Саудитска Арабия изпълнява смъртните присъди на 47 души, включително тази на Шейх Нимр ал Нимр, виден шиитски духовник и лидер на антиправителствената шиитска опозици. Екзекуцията предизвиква негативни реакции в цял свят от страна на политици, мюсюлмански религиозни фигури и шиити. \r\n2015 г. \r\nРусия достига рекорден добив на петрол през 2014-та година от времето след разпадането на СССР – средно 10.58 барела на ден, 0.7 на сто повече от 2013 година. През 2010 г. Русия изпреварва Саудитска Арабия като износител на международните петролни пазари. \r\n2014 г. \r\nПетметровият астероид 2014 AA се разрушава напълно в атмосферата при падането му в 04.50 по Гринуич в Атлантически океан. \r\n2013 г. \r\nВ Русия с президентски указ пределната възраст за пенсиониране на държавните служители се определя на 70 години. \r\n2012 г. \r\nКомандващият въоръжените сили на Фиджи Франк Байнимарама отменя военното положение, което е въведено през април 2009 г в страната, след като Апелативният съд на Фиджи обявява преврата от 2006 година за незаконен. Тогава военните налагат тежка цензура на медиите и забраняват публичните събирания. \r\n2012 г. \r\nВандали обезглавяват статуята на покойния папа Йоан Павел ІІ в италианския град Ричоне (Риционе), провинция Емилия-Романя. \r\n2011 г. \r\nВ 20 часа 20 минути 18 секунди по Гринуич северно от Арауко, Чили (38.354S,73.275W) на дълбочина 21 км. е регистрирано земетресение от 7.1 степен по скалата на Рихтер. \r\n2006 г. \r\nПокрив на ледена пързалка в Бавария рухва от дебелата снежна покривка, загиват 15 души, в т.ч. 11 деца. \r\n2001 г. \r\nСила Калдерон става първата жена-губернатор на Пуерто Рико. Сила Мария Кардерон Серра, родена на 22 септември 1942 г., е седмият губернатор на държавата Пуерто Рико от 2001 до 2005 г. Тя е единствената жена, избирана на тази позиция досега. Преди да стане губернатор, Калдерон заема различни позиции в правителството на Пуерто Рико, включително държавен секретар и началник на администрацията. Тя също така е кмет на Сан Хуан, столицата на държавата. \r\n1980 г. \r\nПрезидентът на САЩ Джими Картър внася искане до Сената да забави ратифицирането на подписания със СССР договор за съкращаване на въоръженията заради нахлуването на Москва в Афганистан. \r\n1959 г. \r\nИзстреляна е съветската космическа станция „Луна 1” - първата ракета, която достига до Луната. Сондата е първият съд от програмата „Луна”, част от дейността на Съветския съюз по изстрелване на междупланетни съдове. Съдът е сферичен, като 5 антени излизат от едното полукълбо. На 3 януари 1959 г. на 113 хиляди километра от земята сондата изпуска 1-килограмов облак натриев газ, което превръща „Луна 1” в първата изкуствена комета. Светещата оранжева опашка помага на учените да проследят движението на апарата. \r\n1956 г. \r\nВъв ФРГ са създадени първите отряди на редовната армия – Бундесвер. \r\nБундесверът включва въоръжени сили и гражданско управление. Негов главнокомандващ в мирно време се явява федералният министър на отбраната. В случай на военни действия командването преминава в ръцете на канцлера на Германия. \r\n1935 г. \r\nВ САЩ започва процес срещу Бруно Хауптман – предполагаем похитител и убиец на малолетния син на летеца Чарлз Линберг. Синът на Чарлз Линберг е отвлечен на 1 март 1932 г. в Хоупуел и е заплатен откуп в размер на 50 000 долара за освобождаването му чрез посредничеството на д-р Джон Кондън. Тялото на убитото дете е открито на 12 май 1932 г. и на 19 септември 1934 г. дърводелецът Хаупман е намерен с част от откупа. По време на съдебния процес той е обвинен в убийство и въпреки че пледира невинност до края, Хаупман е екзекутиран на електрическия стол на 3 април 1936 г. Случаят довежда до ускоряване на вземане на конгресна законодателна инициатива относно отвличанията. \r\n1929 г. \r\nКанада и САЩ се договарят за съвместна охрана на Ниагарския водопад – един от най-известните природни туристически обекти в Северна Америка. Водопадът се намира на границата между градовете Ниагара Фолс (САЩ) и Ниагара Фолс (Канада). Правителствата на САЩ и Канада контролират опазването на заобикалящата територия, по-голямата част от която са паркове от 1885 г. насам. \r\n1929 г. \r\nПоради обвинения в антисъветска дейност е арестуван Лев Троцки. \r\n1905 г. \r\nСлед шестмесечна обсада японската армия завзема най-важната крепост на руското присъствие в Далечния Изток – Порт Артур. \r\n1882 г. \r\nАмериканският магнат Джон Рокфелер основава нефтения тръст „Стандарт ойл”. \r\n1843 г. \r\nВ Дрезден е представена първата постановка на операта на Вагнер „Летящият холандец”. Основната тема на операта е спасение чрез любов – основна тема във Вагнеровото оперно творчество по-късно. „Летящият холандец” е пример за това как Вагнер започва да променя конвенционалната опера – вместо да използва отделни песни с ясно различими граници, той създава непрекъсната мелодия с повтарящи се лайтмови („водещи мотиви”), свързани с героите. Всички лайтмотиви са представени в увертюрата. \r\n1839 г. \r\nФренският фотограф Луи Дагер прави първата снимка на Луната \r\n1788 г. \r\nДжорджия става четвъртият щат на Съединените американски щати. \r\n1635 г. \r\nКардинал Ришельо основава Френската академия на науките. Тя е обединение на представители на националната култура, наука и политически дейци на Франция. Френската академия има постоянен брой несменяеми членове - „40 безсмъртни”. Нейни членове са Ж. Расин, Волтер, Ш. дьо Лафонтен, В. Юго, Л. Пастьор, А. Франс, К. Леви-Строс и други. Нейна основна задача е усъвършенстването на френския език. \r\n1492 г. \r\nИспанската армия на крал Фердинанд и кралица Изабела I превзема Гренада – последната крепост на арабите на Иберийския полуостров. Гранада е мавърска крепост и достига разцвет при династиите Алморавид и Алмохад. През 1238 г. става столица на Кралство Гранада, последно убежище на маврите, които християнската Реконквиста изтласква на юг. Кралство Гранада заема териториите около днешните градове Алмерия, Малага, Хаен и Кадис. Концентрираността на мавърската цивилизация в града Гранада го превръща в център на търговия, индустрия, изкуство и наука. Кралството е превзето от Фердинанд и Изабела ІІ по време на управлението на Боабдил (Мухамед ХІ). На тази дата са родени:   \r\n1920 г. \r\nВ Русия е роден Айзък Азимов (1920 - 1992). Американски учен биохимик и писател-фантаст. Един от най-големите майстори в жанра „научна фантастика”. Автор е на „Аз, роботът”, „Азазел”, „Падането на нощта”, „Краят на вечността”, „Стоманените пещери”, „Камъче в небето” и мн. др. Сред най-известните му творби е поредицата за Фондацията, поредиците за Галактическата империя и за Роботите. На тази дата умират: \r\n2000 г. \r\nУмира Патрик О`Браян - британски писател. \r\n1995 г. \r\nУмира Мохамед Сиад Бар – президент на Сомалия от 1969 до 1991 г. \r\n1917 г. \r\nУмира британският антрополог сър Едуард Тайлър (1832 - 1917). Смятан е за основател на културната антропология. Изучава вярвания и обичаи на съвременни и праисторически племенни култури. Известен е с цялостното изучаване на човешката цивилизация. Автор на „Примитивната култура”, „Анимизъм”, „Антропология. Въведение в изучаването на човека и цивилизацията” и др. \r\n1892 г. \r\nУмира сър Джордж Бидел Ейри – английски астроном. \r\n1801 г. \r\nУмира Йохан Гаспар Лафатер - швейцарски писател, философ и теолог. \r\nЗа изготвянето на историческата справка на Агенция „Фокус” са използвани следните източници: \r\nЕнциклопедия „България” - Издателство на БАН, 1982 г.; \r\nЕнциклопедия „Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия „Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща „Труд”, 2004 г.; \r\nИстория на Българите - От древността до края на XVI век - Издателство „Знание” ЕООД, Книгоиздателска къща „Труд”, 2003 г.; \r\nИстория на Българите - Българската дипломация от древността до наши дни - Издателство „Знание” ЕООД, Книгоиздателска къща „Труд”, 2003 г.; \r\nИстория на България по дати - Книгоиздателска къща „Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща „Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща „Емас”, 2001 г.; \r\nИстория на Русия - Книгоиздателска къща „Труд”, 2002 г.; \r\nИстория на Османската империя - Издателство „Рива”, 1999 г.; \r\nБългарска енциклопедия, БАН, Книгоиздателска къща „Труд”, 2003 г.; \r\nИсторически бюлетин - на „The New York Times”; \r\nИсторически бюлетин - на „The History Channel”; \r\nИсторически бюлетин - на „World of Quotes”; \r\nЕнциклопедии - LAROUSSE \r\nИсторически архив на Агенция „Фокус” - отдел “Архив и бази данни” и други.;", "date": "2019.01.02", "title": "Денят 2 януари в световната история"}
{"url": "http://www.focus-news.net/news/2019/01/02/2607587/sport-totnam-pobedi-kato-gost-kardif-i-se-varna-na-vtoroto-myasto-v-angliyskata-vissha-liga.html", "text": "Тотнъм победи като гост Кардиф Сити с 3:0 в среща от 21-вия кръг на Английската висша лига. След успеха отборът се върна на второ място във временното класиране с актив от 48 точки. Кардиф Сити остава на 16-то място с 18 точки. \r\nРезултатите от другите две срещи от кръга: \r\nЕвертън-Лестър 0:1 \r\nАрсенал-Фулъм  4:1.", "date": "2019.01.02", "title": "Спорт: Тотнъм победи като гост Кардиф и се върна на второто място в Английската висша лига"}
{"url": "http://www.focus-news.net/news/2019/01/02/2607588/burgas-do-100-m-e-namalena-vidimostta-poradi-magla-v-aytoski-prohod.html", "text": "До 100 м е намалена видимостта поради мъгла в Айтоски проход, съобщиха за  Радио „Фокус“ – Бургас  от Областно пътно управление. Пътните настилки са проходими при зимни условия, няма затворени пътни участъци. Въведено е ограничение по пътя Слънчев Бряг – Бургас в участъка при обхода на гр. на Ахелой от км 207+726 до км 212+233, където движението се осъществява в една лента поради изпълнение на строително-монтажни работи. Максималната скорост в посочения участък е намалена на 40 км/ч. в кръстовищата и на 70 км/ч. в останалите участъци. Спокойно се осъществява движението на моторни превозни средства в сутрешните часове на първия за годината работен ден както в областната пътна мрежа, така и по основните пътни артерии на Бургас. \r\nМария ПОПЧЕВА", "date": "2019.01.02", "title": "Бургас: До 100 м е намалена видимостта поради мъгла в Айтоски проход"}
{"url": "http://www.focus-news.net/news/2019/01/02/2607589/plovdiv-mokri-sa-patnite-nastilki-po-visokite-i-usoyni-planinski-mesta-v-oblastta.html", "text": "Мокри са пътните настилки по високите и усойни планински места в област Пловдив, съобщиха за  Радио „Фокус“-Пловдив  от Областно пътно управление. Пътищата там са опесъчени и проходими при зимни условия. Няколко са въведените ограничения за движение на тежкотоварни автомобили в областта. Ограничено е преминаването на МПС над 12 тона през прохода Троян- Кърнаре.  Движението по пътя Асеновград – Нареченски бани е ограничено за камиони над 4 метра през тунелите. Обходният маршрут за водачите е през Кричим – Девин. Движението по пътя Белица – Загражден – Давидково в участъка от км 13+500 от Държавно ловно стопанство ”Кормисош” след село Белица до границата с област Смолян при км 18+431 е ограничено за всички моторни превозни средства. Срокът е до 07 януари. \r\nВ Пловдив пътните настилки са сухи. Движението се извършва с нормална интензивност. За изминалото денонощие не са регистрирани тежки пътни инциденти. До 17 януари са затворени за движение двете платна на бул. „Цар Борис III Обединител”, в отсечката от кръстовището с ул. „Цанко Дюстабанов“ и ул. „Граф Игнатиев“ до Тунела. По тази причина са променени маршрутите  на 12 автобусни линии от вътрешноградския транспорт. Причината за затварянето на булеварда е построяването на 30-метровата кула за откриващото събитие на Пловдив -Европейска столица на културата, което ще бъде на 12 януари. \r\nМария РУСЕВА", "date": "2019.01.02", "title": "Пловдив: Мокри са пътните настилки по високите и усойни планински места в областта"}
{"url": "http://www.focus-news.net/news/2019/01/02/2607591/prof-todor-kantardzhiev-povishen-broy-na-gripnite-zabolyavaniya-se-ochakvat-kam-kraya-na-yanuari-sas-stoynosti-blizki-do-epidemichnite.html", "text": "Повишен брой на грипните заболявания се очакват към края на януари със стойности близки до епидемичните. Това каза в сутрешния блок „Добро утро, България“ на  Радио „Фокус“  директорът на Центъра по заразни и паразитни болести проф. Тодор Кантарджиев. По думите му в края на миналата година бяха регистрирани 11 вируса на грип, като в Европа най-често срещан е така нареченият „свински грип“, който се разпространява по-бързо и засяга предимно хора в работоспособна възраст. Единствено Швеция и Турция са в предепидемична обстановка, обясни той и добави, че макар и в много редки случай грипът може да доведе до тежки усложнения. „ На 10 000 болни един развива възпаление на главния мозък, при този тип на грипа е характерен за възрастни хора, а симптомът е главоболие, загуба на съзнание и дезориентация. Другото тежко усложнение на грипа е на 2000 – 3000 души болни от пандемичен грип, един го получава и започва с начална дихателна недостатъчност, синя кожа и недостиг на въздух. Колегите лекари, знаят че решението е подаване на кислород, кислород терапията е животоспасяваща при проявата на пандемичен грип“, поясни той. Проф. Тодор Кантарджиев коментира още, че в момента у нас се развиват и множество други респираторни вируси. Грипът е с по-кратък инкубационен период и настъпва в рамките на два-три часа, което и го отличава от обикновените вирусни инфекции, каза още проф. Кантарджиев.", "date": "2019.01.02", "title": "Проф. Тодор Кантарджиев: Повишен брой на грипните заболявания се очакват към края на януари със стойности близки до епидемичните"}
{"url": "http://www.focus-news.net/news/2019/01/02/2607592/natovaren-e-trafikat-po-osnovnite-ulitsi-i-bulevardi-vav-veliko-tarnovo-v-sutreshnite-chasove.html", "text": "Натоварен е трафикът по основните улици и булеварди във Велико Търново в сутрешните часове, предаде репортер на  Радио „Фокус“ – Велико Търново.  Пътните настилки в града са сухи. Времето е предимно ясно. Температурата  на въздуха е минус 3 градуса. С нормална  интензивност за делничен ден се осъществява движението по бул. „България“, ул. „Никола Габровски“ и ул. „Васил Левски“, която е отворена за двупосочно движение. Натоварено е движението и в района на пътен възел  „Качица“ и Южен пътен възел, както и по ул. „Магистрална“ – част от главен път София – Варна. \r\nДобри са условията за пътуване на територията на област Велико Търново. Отворен за движение на всички превозни средства е Проходът на Републиката. Ограничено е движението на моторни превозни средства с обща маса над 12 тона по път Лозен – Полски Тръмбеш. Причината е намален габарит на пътното платно. Обходният маршрут е по направление Лозен – Драганово – Янтра – Поликраище – Полски Тръмбеш. Организацията на движение е до 11 януари 2019 г. \r\nНадежда КРЪСТЕВА", "date": "2019.01.02", "title": "Натоварен е трафикът по основните улици и булеварди във Велико Търново в сутрешните часове"}
{"url": "http://www.focus-news.net/news/2019/01/02/2607585/inzh-doncho-atanasov-api-severnata-skorostna-tangenta-nikoga-ne-e-bila-planirana-kato-gradski-bulevard-tarsim-balansirano-reshenie-za-vinetkite-po-neya.html", "text": "Северната скоростна тангента никога не е била планирана като градски булевард. Тя  е планирана да изнесе целия транзитен трафик извън София и много успешно изпълнява тази роля. Това каза Дончо Атанасов, член на УС на Агенция „Пътна инфраструктура“ (АПИ), в предаването „Здравей, България“ по  Нова телевизия   във връзка с това дали ще има винетки за преминаването през Северната скоростна тангента. „За мен това измислени скандали. Никога Северната скоростна тангента не е била планирана като градска магистрала. Тя винаги е била планирана като околоградска магистрала и е част от републиканската пътна мрежа. Не може да се разглежда фрагментарно дали да има винетки по Северната скоростна тангента, поради няколко основни причини. Първо ресурсът, който АПИ от своя бюджет, респективно републиканският бюджет, отделя за развитието на модерна инфраструктура около София, е доста сериозен“, коментира инж. Атанасов, като уточни, че за развитието на крайградската съвременна пътна инфраструктура на столицата АПИ отделя много повече ресурс и усилия, отколкото Столична община. „Финансовият ресурс, който е от републиканския бюджет, е доста сериозен не само за строителство, но и за поддръжка“,  каза още той. По думите му през Северната скоростна тангента на годишна база преминават над 10 милиона автомобила. „Направете си сметка само 1 милион да нямат винетка, колко огромен ресурс ще е липсата“, отбеляза инж. Атанасов.  „При преговорите, които днес и в близките дни ще водим с Общината, ще прецизираме всички  крайградски части  и това къде ще има винетка, къде няма да има. По думите му трябва да се намери балансирано решение, така че АПИ да не се лиши от този ресурс. Инж. Атанасов уточни, че за стария околовръстен път, който е успореден на тангентата, АПИ и Общината са на финални преговори да бъде освободен от винетни такси. „Ще търсим балансирано решение. Ние правим компромис, но има някаква допустима граница, до която АПИ и респективно републиканският бюджет, може да се освободи от този финансов ресурс“, каза още той.", "date": "2019.01.02", "title": "Инж. Дончо Атанасов, АПИ: Северната скоростна тангента никога не е била планирана като градски булевард, търсим балансирано решение за винетките по нея"}
{"url": "http://www.focus-news.net/news/2019/01/02/2607596/gd-granichna-politsiyabez-problemi-se-osashtestvyava-preminavaneto-prez-granichnite-punktove-makaza-zlatograd-i-kapitan-petko-voyvoda.html", "text": "Без проблеми се осъществява преминаването през контролно-пропусквателните пунктове на границата с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. И на трите пункта няма забавяне при обработката на документи на вход и изход от страната. \r\nНели ГЕРГЬОВСКА", "date": "2019.01.02", "title": "ГД „Гранична полиция“Без проблеми се осъществява преминаването през граничните пунктове „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/01/02/2607574/pochitame-pametta-na-sveti-silvestar.html", "text": "На този ден православната църква почита паметта на свети Силвестър. Той е роден в началото на IV в. в Рим. В продължение на цели двадесет и една години управлявал Римската църква и сам покръстил император Константин Велики (272-337 г.) . \r\nПреданието разказва как св. Силвестър надвил злия магьосник Замврий. Магьосникът убил един вол, шепнейки в ухото му името на своя бог. „Никой не може да отнема и да дава живот освен Бог\", рекъл му св. Силвестър и се обзаложили да опитат да съживят убитото животно. Колкото и да се опитвал магьосникът, каквито и имена да нашепвал, нищо не помогнало. Когато Силвестър призовал Бог, животното отворило очи и оживяло. Оттогава св. Силвестър се смята за покровител на животните и особено на воловете. Народът ни празнува в чест на едрия впрегатен добитък - вол, кон, бивол, магаре. \r\nНародът нарича този празник Карамановден, Волски празник, Риначовден, Силвестри. Обичаят има очистителен характер и е свързан с чистене, ринене на тора от оборите, който не е изхвърлян от Коледа. В нощта срещу празника момците, които са коледували организирани в дружини по няколко души, обикалят домовете, в които има едър впрегатен добитък. Тръгват с музика и песни. Носят фенери. Стопаните държат отключени портите, връзват кучетата, за да не лаят, когато дойдат риначите. В обора в нова торба оставят пита, месо, вино за дружината. Специален подарък, най-често пешкир, приготвя мома, която очаква любимият й да дойде. Мъжете почистват обора, взимат каквото са им оставили и си тръгват, без да се обадят. На другия ден може да бъдат поканени на гости от стопанин, на когото са ринали. Ако някой момък е обиден или отблъснат от любимото момиче, на св. Силвестър той може да си отмъсти, като му върне обидата. Вместо да изрине обора, той нахвърля вътре още тор. Тежко на мома, за която се разбере, че така е отмъстена. Ако това се случи, бащата бърза да изчисти срама още преди да е съмнало. Празникът завършва с голямо хоро на мегдана. Докато риначите чистят, никой от стопаните не трябва да излиза навън и да се обажда, защото е на лошо. \r\nВ Западните Родопи наричат деня Сполезов и гледат кой пръв ще влезе в къщата. Гостът трябва да е добър и заможен човек, за да бъде и годината която идва, добра и заможна. На трапезата не се слагат свинско месо и сланина, за да бъдат здрави животните. \r\nНа този ден празнуват: Силвестър и Силвия", "date": "2019.01.02", "title": "Почитаме паметта на свети Силвестър"}
{"url": "http://www.focus-news.net/news/2019/01/02/2607595/smolyan-zaledeni-na-mesta-no-obraboteni-sa-patnite-nastilki-v-oblastta.html", "text": "Проходими при зимни условия са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е с разкъсана облачност, а температурите са отрицателни. Пътните настилки са заледени на места, но са обработени с пясък и сол. Повишена е опасността от падащи камъни и дървета по пътищата в региона, затова водачите трябва да шофират с повишено внимание и съобразена скорост. През нощта не се получавани сигнали за инциденти по пътищата в област Смолян. \r\nЗаради ремонтни дейности е въведена временна организация на движението за безопасност на пътя по път II-86, в участъка  Средногорци – Рудозем. Участъкът е сигнализиран, а строителните и ремонтни дейности ще се извършват в различни части на трасето. Въведеното ограничение ще е в сила до 14 декември 2019 г. По същото направление Средногорци – Рудозем от км 126+40 до км 126+272, движението е ограничено в лявата лента заради ремонтни дейности на пътя. През деня се регулира от регулировчици, а през нощта има светлинна сигнализация със светофари. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са сухи. Автомобилният трафик е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.01.02", "title": "Смолян: Заледени на места, но обработени са пътните настилки в областта"}
{"url": "http://www.focus-news.net/news/2019/01/02/2607593/protothema-studeniyat-front-rafael-donese-snyag-i-buri-v-tsyala-gartsiya.html", "text": "Гърция усеща с пълна сила последиците от студения фронт „Рафаел“, който се спуска от Северна Европа с ниски температури, бури, студени ветрове и обилни валежи, които се очаква да обхванат цялата страна през следващите дни, отбелязва електронното издание на атинския ежедневник  Protothema . \r\nОстров Лесбос посрещна Нова година със снеговалежи, а нов метеорологичен феномен, наречен „София\", се очаква да удари страната в четвъртък с още повече сняг, включително и по крайбрежни зони. Голяма част от населените места на острова са достъпни за превозни средства, оборудвани с вериги за сняг.  \r\nЦикладите, Крит и  Додеканезите ще бъдат обхванати от силни дъждове и бури, докато в полупланинските и планинските райони на Тесалия, Стерая, Евбея и Пелопонес ще има превалявания от сняг. \r\nВ град Трикала в Централна Гърция също бе съобщено за обилни  снеговалежи,в  резултат на което снежната покривка в района е достигнала до 20 сантиметра.  \r\nСнегът в района на Фтиотида в централната част на страната достигна до 70 сантиметра, а спасителните операции са в ход, за да освободят 50 души, блокирани в хотел заради тежкия сняг. \r\nМеждувременно полицията предупреждава за проблеми в движението по пътищата в района на Аркадия, Коринт и Месиния. Тереза Герова", "date": "2019.01.02", "title": "Protothema: Студеният фронт „Рафаел“ донесе сняг и бури в цяла Гърция"}
{"url": "http://www.focus-news.net/news/2019/01/02/2607594/inzh-svetoslav-glosov-api-severnata-skorostna-tangenta-e-tranziten-pat-i-e-normalno-da-se-plashta-za-preminavaneto-prez-neya.html", "text": "Северната скоростна тангента е транзитен път, който е част от автомагистрала „Европа“. Нормално е и ние настояваме тя да бъде платена. Това каза председателят на Управителния съвет на Агенция „Пътна инфраструктура“ инж. Светослав Глосов в предаването „Тази сутрин“ по  бТВ.  „Има осигурени алтернативни пътища, по които всички, които живеят в населени места на територията на Столична община, могат да се придвижват\", посочи инж. Глосов. \"Ако си купиш годишна винетка, на ден тя ти струва 26 ст. Ако минеш през този участък – това са 32 км, сигурно ще похарчиш поне 8-10 лева за гориво\", отбеляза той. По думите му големите камиони и в момента са таксувани по нея. \"Те до 16 август ще плащат винетна такса, а от 16 август вече се въвежда тол таксата, която е за изминато разстояние\", коментира инж. Глосов.  \r\n\"През вчерашния ден най-много винетки са купени от български и турски автомобили. Що се касае за тези, които не са си купили на влизане в България, на излизане те задължително ще бъдат спрени и ако нямат такава винетка, колегите от митниците ще съберат съответните такси\", обясни още той.", "date": "2019.01.02", "title": "Инж. Светослав Глосов, АПИ: Северната скоростна тангента е транзитен път и е нормално да се плаща за преминаването през нея"}
{"url": "http://www.focus-news.net/news/2019/01/02/2607597/die-welt-sled-napadenieto-v-amberg-horst-zeehofer-nastoya-za-zatyagane-na-zakonite.html", "text": "След атаките срещу пешеходци в баварското градче Амберг федералният министър на вътрешните работи на ФРГ Хорст Зеехофер (ХСС) настоя за затягане на законите, съобщава германският национален ежедневник  Die Welt , като припомня, че нападението бе извършено от търсещи убежище.  \r\nЗеехофер изрази загриженост и по отношение на „очевидно“ ксенофобски мотивираните нападения в Ботроп, провинция Северен Рейн-Вестфалия, и Есен.  \r\n„Събитията в Амберг ме разстроиха много. Това са насилнически ексцесии, които не можем да толерираме ”, заяви Зеехофер. „Ако търсещите убежище извършват престъпления, те трябва да напуснат страната ни. Ако съществуващите закони не са достатъчно строги, те трябва да бъдат променени. Ще направя предложение пред коалицията“, увери федералният вътрешен министър.  \r\nВ събота вечер 12 души бяха нападнати и ранени в Амберг, а 17-годишен младеж бе хоспитализиран заради травма на главата. Бяха издадени заповеди за арест на четирима обвиняеми на възраст между 17 и 19 години – от Афганистан, Сирия и Иран. Според полицията, заподозрените са били под въздействието на алкохол, когато са нападнали минувачите. Тереза Герова", "date": "2019.01.02", "title": "Die Welt: След нападението в Амберг: Хорст Зеехофер настоя за затягане на законите"}
{"url": "http://www.focus-news.net/news/2019/01/02/2607598/shumen-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в област Шумен, предаде репортер на  Радио „Фокус“ - Шумен . Пътните настилки са преобладаващо сухи. Времето е с разкъсана облачност, без валежи и мъгли. Ришкият проход е отворен, без ограничения. Върбишкият проход е затворен за всички пътни превозни средства. Движението в участъка Секулово – Тодор Икономово от км 9 до км 16 е ограничено за МПС над 3.5 т поради компрометирано състояние на мостово съоръжение. Въведен е обход. Движението по пътя Радко Димитриево – Друмево e ограничено за МПС над 10 т поради свлачищни процеси. Обходът е Шумен – Овчарово – Друмево. \r\nИвелина ИВАНОВА", "date": "2019.01.02", "title": "Шумен: Нормално се осъществява движението по пътищата в областта"}
{"url": "http://www.focus-news.net/news/2019/01/02/2607600/kyustendil-dvizhenieto-mezhdu-selo-pastra-i-rilskiya-manastir-se-osashtestvyava-v-ednata-lenta-zaradi-avariyno-vazstanovitelni-deynosti.html", "text": "Движението между село Пастра и Рилския манастир се осъществява в едната лента заради аварийно-възстановителни дейности. Това съобщи за  Радио „Фокус” – Кюстендил  дежурният в Областно пътно управление – Кюстендил. Временната организация на движение е въведена в участък от 50 метра, сигнализиран с пътни знаци. Срокът е до 1 февруари 2019 година. Пътищата в областта са проходими при зимни условия. Пътните настилки са предимно сухи. Видимостта навсякъде е добра. Движението по Автомагистрала „Струма“, главен път Е-79 и пътя Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.01.02", "title": "Кюстендил: Движението между село Пастра и Рилския манастир се осъществява в едната лента заради аварийно-възстановителни дейности"}
{"url": "http://www.focus-news.net/news/2019/01/02/2607601/pazardzhik-dvizhenieto-po-patya-ot-selo-dyulevo-do-razklona-za-strelcha-se-izvarshva-v-edna-lenta-v-rayona-na-35-km-poradi-propadane-na-chast-ot-dyasnoto-platno.html", "text": "Натоварено е движението по главните пътища на територията на област Пазарджик, пътните настилки са сухи, съобщи за  Радио „Фокус“ – Пазарджик  дежурният в Областно пътно управление - Пазарджик. Движението по пътя от село Дюлево до разклона за Стрелча се извършва в една лента в района на 35 км поради пропадане на част от дясното платно. Движението в участъка се извършва в лявото платно и е регулирано с пътни знаци. На моста в село Бошуля, който е част от републиканската пътна мрежа, е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. По пътищата в частта на Родопите в областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nРадослава МУРДЖЕВА", "date": "2019.01.02", "title": "Пазарджик: Движението по пътя от село Дюлево до разклона за Стрелча се извършва в една лента в района на 35 км поради пропадане на част от дясното платно"}
{"url": "http://www.focus-news.net/news/2019/01/02/2607602/gabrovo-dvizhenieto-po-chast-ot-patya-mezhdu-selata-selishte-i-stokite-se-osashtestvyava-s-povisheno-vnimanie-poradi-propadnal-uchastak.html", "text": "Сухи са пътните настилки на територията на област Габрово. По усойните и планински райони има частично заледени участъци, но обработени и проходими при зимни условия. Това казаха за  Радио „Фокус“ – Велико Търново  от Областно пътно управление - Габрово. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nОграничено е движението за автомобили над 10 тона по пътя Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 март 2019 година. \r\nДвижението по пътя Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 януари 2019 г. Движението по част от пътя между Севлиево и село Драгановци се осъществява с повишено внимание поради извършване на строително монтажни работи в участъка от км 0+000 до км 14+600. Срокът за приключването им е до 22 юни 2019 г. Движението по част от пътя Селище – Стоките се осъществява с повишено внимание поради пропаднал участък на асфалтовата настилка, до 28 февруари 2019 година. Поставена е необходимата сигнализация. \r\nНадежда КРЪСТЕВА", "date": "2019.01.02", "title": "Габрово: Движението по част от пътя между селата Селище и Стоките се осъществява с повишено внимание поради пропаднал участък"}
{"url": "http://www.focus-news.net/news/2019/01/02/2607599/inzh-svetoslav-glosov-api-380-hil-vinetki-sa-prodadeni-za-edin-den.html", "text": "Възможно е да възникнат грешки при електронната система за закупуване винетки, защото тя все още е нова. Това каза председателят на Управителния съвет на Агенция „Пътна инфраструктура“ инж. Светослав Глосов в предаването „Тази сутрин“ по  бТВ.  „Възможно е да се появяват технически грешки, но това не означава, че системата се е сринала. Само вчера са продадени над 380 хил. винетки, тоест на всяка 20-та секунда в държавата е продавана винетка\", допълни той.  \r\nГлосов обясни, че потребителите срещат трудности при боравенето със системата, но не би трябвало да има проблем при купуването им, независимо дали се взимат през терминал, уебсайт или мобилно приложение. \r\n„1,5 млн. лв. са приходите от продажба на винетки от 17 декември до вчера. Тези, които са си купили винетка няма да бъдат прихващани като нарушители от ТОЛ-полицията. Тези автомобили започват да бъдат разполагани по Републиканската пътна мрежа, вчера броят им беше малък, бяха базирани около София, искаме хората да свикват с тях и да ги разпознават. Към този момент няма глобени”, заяви Глосов. \r\nТой обясни, че глоби няма да бъдат налагани на шофьорите, чиито винетки важат и през 2019 г., но не са конвертирани в електронни. При залавяне на нарушител, ТОЛ-полицията няма да събира глобата в брой, тя ще може да бъде платена само чрез ПОС-терминал или по банков път – в срок от две седмици. Инж. Глосов посочи, че ще бъде съставена нова карта, която да показва за кои пътища ще бъде необходима такса. \r\nИнж. Светослав Глосов коментира и ограничението от 90 км/ч по АМ „Тракия” в отсечката от Стара Загора до Чирпан. По думите му по пътя има неравности и затова се налага рестрикцията. \r\n„Всички нови пътища се проектират със зони за отдих, те отговарят на всички европейски изисквания. АМ „Струма” ще бъде завършена през 2023 г., 2021 г. трябва да бъде завършен Лот 3-1 – до Симитли, предстои да се завърши тунелът при Железница”, каза Глосов и допълни, че АМ „Хемус” ще бъде завършена през 2024 г.", "date": "2019.01.02", "title": "Инж. Светослав Глосов, АПИ: 380 хил. винетки са продадени за един ден"}
{"url": "http://www.focus-news.net/news/2019/01/02/2607603/dobrich-chastichen-remont-na-asfaltovata-nastilka-se-izvarshva-po-tri-patni-uchastaka-dvizhenieto-na-avtomobili-se-osashtestvyava-s-povisheno-vnimanie.html", "text": "Частичен ремонт на асфалтовата настилка се извършва по три пътни участъка в областта, движението на автомобили се осъществява с повишено внимание, предаде кореспондентът на  Радио „Фокус” – Варна . До 31 януари е в ход ремонт на асфалтова настилка по част от пътя за Варна. В ремонт са части и от околовръстния път на Добрич - от км 99+500 до км 105+400 и от км 0+000 до км 7+500. Дейностите продължават до края на януари. Навсякъде движението на автомобили в зоните на ремонт се регулира с пътни знаци. Няма въведени промени в движението на автомобили в други райони на областта. Пътните настилки са сухи. Духа слаб вятър, температурата е минус 3 градуса.  \r\nЖулиета НИКОЛОВА", "date": "2019.01.02", "title": "Добрич: Частичен ремонт на асфалтовата настилка се извършва по три пътни участъка, движението на автомобили се осъществява с повишено внимание"}
{"url": "http://www.focus-news.net/news/2019/01/02/2607584/ramush-haradinay-sarbiya-e-malka-rusiya-mitata-shte-ostanat-zavinagi.html", "text": "На годишната си пресконференция Рамуш Харадинай е обявил, че митата, наложени от Прищина, на стоките от Сърбия ще останат „завинаги, докато Белград не реши да признае Косово“, съобщава белградското радио  B92  на интернет страницата си.  \r\nТой е заявил също, че „Сърбия е малка Русия на Балканите“. \r\n\"С отварянето на косовския пазар за сръбските продукти Прищина улеснява Белград да купува оръжие от Москва за стотици милиони долари,“ е каза Харадинай и е пояснил, че митата са били вдигнати със 100 процента, за да „се защити икономиката на Косово“.  \r\nГоворейки за диалога между Косово и Сърбия, той е обявил, че екипът на Прищина „получава подкрепа от всекиго, включително и от него“.  \r\n\"Ние създадохме рамка за диалог, но все още не сме я завършили изцяло“, е казал Харадинай на пресконференцията.   \r\nЗапитан дали все още е против идеята за „корекция на границата“, той не е отговорил директно, а само е казал, че Прищина е „избрала екип за диалог, който не е лесно да се проведе, а в бъдеще властите ще се съсредоточат върху икономиката“.  Ивелина Ватова", "date": "2019.01.02", "title": "Рамуш Харадинай: \"Сърбия е малка Русия, митата ще останат завинаги“"}
{"url": "http://www.focus-news.net/news/2019/01/02/2607604/varna-spokoyna-e-patnata-obstanovka-v-oblastta.html", "text": "Спокойна е пътната обстановка във Варна и областта, предаде репортер на  Радио „Фокус“ – Варна . Времето във Варненска област е предимно облачно в сутрешните часове. Слаб вятър духа във Варна. Пътните настилки в областта са предимно сухи, като по високите и усойни места са възможни заледявания при понижение на температурите. Въведено е ограничение в участъка Кранево – Варна. Забранено е преминаването на моторни превозни средства над 10 тона. Осигуреният обходен маршрут е през Кичево – Оброчище. \r\nБоян АТАНАСОВА", "date": "2019.01.02", "title": "Варна: Спокойна е пътната обстановка в областта"}
{"url": "http://www.focus-news.net/news/2019/01/02/2607609/krasimir-stoev-nimh-ochakva-ni-ledena-parva-polovina-na-yanuari-s-temperaturi-do-18-gradusa-malko-po-topla-i-dinamichna-shte-bade-vtorata.html", "text": "Очаква ни ледена първа половина на януари с температури до -18 градуса, малко по-топла и динамична ще бъде втората. Това каза в сутрешния блок „Добро утро, България“ на  Радио „Фокус“  синоптикът от НИМХ Красимир Стоев. По думите му ни очаква месец със средни месечни температури около и под нормата и месечна сума на валежите около и над нормата. Януари традиционно е най-студеният зимен месец и тази година няма да бъде по-различно, обобщи Стоев. „Предстои много сериозно арктично нахлуване, което ще бъде на две вълни. Студен въздух ще нахлуе от север през тази седмица и началото на следващата. Очакват се и валежи. Като цяло в Южна и Източна България те ще бъдат по-значителни, а по-слаби ще са те в дунавската равнина особено в северозападна България“, каза Красимир Стоев и добави, че още тази вечер в западните и югозападните райони се очакват превалявания от сняг. Максималните температури ще бъдат между 10 и 15 градуса. Относно високите температури около коледните празници синоптикът обясни, че не е изненадващо, защото традиционно в климата у нас през годините назад се забелязват подобни коледно-новогодишни затопляния.", "date": "2019.01.02", "title": "Красимир Стоев, НИМХ: Очаква ни ледена първа половина на януари с температури до -18 градуса, малко по-топла и динамична ще бъде втората"}
{"url": "http://www.focus-news.net/news/2019/01/02/2607590/tass-broyat-na-zhertvite-v-magnitogorsk-dostigna-do-13-dushi.html", "text": "Броят на жертвите на инцидента със срутилия се вход в жилищна сграда в Магнитогорск достигна до 13 души, съобщава  TACC , като се позовава на данни от регионалното Министерство на извънредните ситуации. \r\n„Тринадесет загинали, потвърждавам“, поясни източник на агенцията, като допълни, че сред тях няма деца.  \r\nСъдбата на 30 души остава в неизвестност, потвърдиха още от министерството. Тереза Герова", "date": "2019.01.02", "title": "ТАСС: Броят на жертвите в Магнитогорск достигна до 13 души"}
{"url": "http://www.focus-news.net/news/2019/01/02/2607606/blagoevgrad-koloni-ot-avtomobili-se-obrazuvat-na-kragovoto-krastovishte-mezhdu-bulevard-dzheyms-baucher-i-ulitsite-14-ti-polk-i-aleksandar-stamboliyski.html", "text": "Колони от автомобили се образуват на кръговото кръстовище между булевард „Джеймс Баучер“ и улиците „14-ти полк“ и „Александър Стамболийски“ в Благоевград, предаде репортер на  Радио „Фокус“ – Пирин . Натоварено е движението в областния център. Задръстване се е образувало на кръстовището между бул. „Св. св. Кирил и Методий“ и бул. „Св. Димитър Солунски“. Частични задръствания се образуват на кръговото кръстовище на булевард „Св. св. Кирил и Методий“, на кръстовището на булевард „Васил Левски“ и булевард „Свети Димитър Солунски“, на кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“, на кръстовището на улица „Славянска“ до МБАЛ-Благоевград, на улица „Яне Сандански“ на влизане в квартал „Струмско“ и на улица „Стефан Стамболов“.  \r\nВсички светофарни уредби в града са изправни. \r\nНатали СТЕФАНОВА", "date": "2019.01.02", "title": "Благоевград: Колони от автомобили се образуват на кръговото кръстовище между булевард „Джеймс Баучер“ и улиците „14-ти полк“ и „Александър Стамболийски“"}
{"url": "http://www.focus-news.net/news/2019/01/02/2607605/georgi-dimov-bivsh-generalen-konsul-na-balgariya-v-odrin-manevri-po-granitsata-sas-siriya-i-gotovnost-za-treta-voenna-operatsiya-mogat-da-se-ochakvat-ot-turtsiya.html", "text": "Повече пропаганда, маневри по границата със Сирия и готовност за трета военна операция могат да се очакват от Турция. Това каза за сутрешния блок „Добро утро, България“ на  Радио „Фокус“  бившият генерален консул на България в Одрин Георги Димов във връзка с проведената среща в Москва между Анкара и Москва за бъдещето на Сирия. По думите му срещата може да се определи като най-слаборезултатната  досега. Въпреки посланията трудно ще се намери консенсус по основните разделителни линии като териториалната цялост на Сирия, бъдещето на президента Асад и подхода по важните въпроси, прогнозира Димов. „Със сигурност ще трябва да очакваме и завишена дипломатическа активност на Анкара, включително и най-високо равнище, както и за реализация на скритите мераци. Можем да очакваме и повторна заявка за среща между президента на Турция Реджеп Тайип Ердоган с държавния глава на Русия Владимир Путин и американския им колега Доналд Тръмп. Също така не трябва и да изключваме  заостряне на отношенията с всеки, който има по различен прочит над кюрдската тематика не само Израел, но също така и Франция аз бих казал, че това може да се отнася и за Русия. Разбира се ще има нарастваща полемика на тема Сирия и на фона на самата предизборна кампания в Турция, на доказване на кой е по-голям националист“, поясни  бившият генерален консул на България в Одрин. Георги Димов коментира още, че на фона на предстоящия критичен местен вот през пролетта в Турция националистическото тропане на оръжия ще се засили. Изтеглянето на американските военни от Сирия съвсем не означава край на амбициите на Вашингтон, но освободеното пространство бързо ще бъде запълнено от други играчи, каза още той.", "date": "2019.01.02", "title": "Георги Димов, бивш генерален консул на България в Одрин: Маневри по границата със Сирия и готовност за трета военна операция могат да се очакват от Турция"}
{"url": "http://www.focus-news.net/news/2019/01/02/2607608/adelina-stefanova-hram-vavedenie-bogorodichno-blagoevgrad-ot-latinski-ezik-silvestar-oznachava-bog-na-gorite.html", "text": "От латински език Силвестър означава Бог на горите. Това каза за  Радио „Фокус“ - Пирин  Аделина Стефанова, уредник в храм „Въведение Богородично“ в Благоевград, по повод деня на свети Силвестър, който отбелязва църквата. Тя отбеляза, че свети Силвестър е приеман за покровител на животните и особено на работния добитък и воловете.  \r\n„Свети Силвестър е римски папа, който в началото на IV век е покръстил император Константин Велики, който е наложил кръста в християнството. По негово време става официално признаване на християнската религия в римската империя. Оттогава престава и гонението на християните по света. Почитаме свети Силвестър на 2 януари като неподвижен църковен празник“, допълни храмовият уредник. Тя добави, че православни писатели са разпространили преданието, че свети Силвестър и всички християни били ненавиждани от магьосника Заамври, който в момент на гняв умъртвил най-работния вол на селището, прошепвайки му някакви слова. Стефанова отбеляза, че като научил за това нечестиво деяние свети Силвестър заявил, че единствено Бог има право да дарява и да отнема живот и наредил на магьосника да се помоли за животното и да го съживи. По думите й магьосникът не успял да съживи животното с молитва, а това било сторено от самия светец.  \r\nАделина Стефанова посочи, че имен ден празнуват Силвия, Силвана, Силвина, Сила, Рина, Рино, Ринка. \r\nНатали СТЕФАНОВА", "date": "2019.01.02", "title": "Аделина Стефанова, храм „Въведение Богородично“ - Благоевград: От латински език Силвестър означава Бог на горите"}
{"url": "http://www.focus-news.net/news/2019/01/02/2607581/tass-broyat-na-zhertvite-v-magnitogorsk-dostigna-do-11-dushi.html", "text": "Броят на жертвите на инцидента със срутилия се вход в жилищна сграда в Магнитогорск достигна до 11 души, съобщава  TACC , като се позовава на данни от регионалното Министерство на извънредните ситуации. \r\n„Извадени са 11 тела“, поясни източник от оперативния щаб на ведомството, работещ на мястото на трагедията, като допълни, че сред загиналите има и едно дете. Спасени са шестима души, включително две деца. Всички пострадали са хоспитализирани. \r\nСъдбата на 30 души остава в неизвестност, потвърдиха още от министерството. Тереза Герова", "date": "2019.01.02", "title": "ТАСС: Броят на жертвите в Магнитогорск достигна до 11 души"}
{"url": "http://www.focus-news.net/news/2019/01/02/2607607/der-standard-rumaniya-popadna-v-zatrudnenie-oshte-pri-starta-na-predsedatelstvoto-na-saveta-na-es.html", "text": "Румъния попадна в затруднение още при старта на председателството на Съвета на Европейския съюз, коментират в редакцията на водещия австрийски национален ежедневник  Der Standard . \r\nИзданието подчертава, че управляващата партия в Букурещ е разделена отвътре и действията й са непредсказуеми. Тежест за шестмесечното ротационно председателство на ЕС, което страната пое в началото на годината, представляват определените  от редакцията като „контрареволюционери“.  \r\nДълбоките реформи в областта на върховенството на закона, които бяха инициирани около присъединяването към ЕС преди повече от 20 г., постепенно бяха изоставени. Това поставя предизвикателства пред вече отслабения ЕС. В дневния ред на Брюксел през следващите шест месеца са включени важни теми: Брекзит, многогодишната финансова рамка на ЕС и създаване на единен пакт за миграция. Изборите за Европейски парламент и планираното подписване на обвързващо споразумение между Сърбия и Косово също попадат във времевата рамка на  румънското председателство. В допълнение, изпълнението на споразумението между Гърция и Македония трябва да бъде финализирано до месец май.  \r\nМеждувременно трети пореден министър-председател на Румъния излиза с празни лозунги като „сигурна Европа\" или „сближаваща се Европа\", за да изобрази целите на председателството. На власт е Социалдемократическата партия (СДП), сътресенията в която не спират след изборите през 2016 г. Виорика Дънчила е третото лице на поста министър-председател. Тя също допуска чести протоколни грешки и използва неудобна реторика. Вътрешната нестабилност в СДП ще окаже въздействие върху председателството. Множество  членове на партията за под подозрение за корупция. През 2018 г. антикорупционното законодателство бе отслабено. В средата на ноември Европейският парламент прие резолюция, в която членовете на ЕП изразиха „дълбока загриженост\" за състоянието на правовата държава. Комисията на ЕС потвърди „значителни дефицити\" в това отношение. Лидерът на партията Ливиу Драгнеа нарече позицията на Брюксел  „несправедлива\", тъй като отрича „правото на собствено мнение\" на Румъния. Министър-председателят Дънчила се опитва да представи правителството като жертва: „Критикувани сме и биваме наказвани, само защото сме източноевропейска страна\", казва тя. Въпреки критиките от страна на ЕС е малко вероятно правителството в Букурещ да отстъпи. Следователно дори може да се стигне до наказателно производство - подобно на случаите с Унгария и Полша. Тереза Герова", "date": "2019.01.02", "title": "Der Standard: Румъния попадна в затруднение още при старта на председателството на Съвета на ЕС"}
{"url": "http://www.focus-news.net/news/2019/01/02/2607611/vidin-patishtata-v-oblastta-sa-prohodimi-pri-zimni-usloviya.html", "text": "Пътищата във Видинска област са проходими при зимни условия, пътните настилки са предимно сухи, съобщиха за  Радио „Фокус“ – Видин  от Областно пътно управление - Видин. Движението по път I-1 (E-79) от пътно кръстовище „Дунавци“ до село Ружинци е ограничено за автомобили с обща маса над 12 тона във връзка с изпълнението на авариен ремонт на фуга на открит тип на съоръжение на главен път E-79. Осигурени са обходни маршрути. Трафикът по главен път Е-79 в областта е с нормална интензивност, пътуват предимно тежкотоварни автомобили в посока от и за Дунав мост 2. Най-натоварено е движението в участъка между Дунавци и Видин. \r\nАнна ЛОЗАНОВА", "date": "2019.01.02", "title": "Видин: Пътищата в областта са проходими при зимни условия"}
{"url": "http://www.focus-news.net/news/2019/01/02/2607614/dha-zamestnik-vanshen-ministar-na-ukrayna-rusiya-raboti-za-raztsepvane-na-krimskite-tatari-turtsiya-obache-ne-se-podava-na-provokatsiite.html", "text": "Заместник-министърът на външните работи на Украйна Васил Боднар заяви, че Москва активно работи за разцепване на кримските татари, предаде информационната агенция ДХА. Васил Боднар, който е бивш Генерален консул на Украйна в Истанбул, е на мнение, че като част от хибридната си война Русия действа и за разцепване на намиращите се в Турция кримски татари. По думите му, идеята на Москва е да изведе на преден план организациите на кримските татари, за да създаде „алтернативно възприятие”. Васил Боднар напомня, че с тази цел през декември с подобни организации е проведено специално честване, посветено на кримските татари. Констатацията му е, че голяма част от организациите на кримските татари и самите турски власти са останали „дистанцирани” от това мероприятие, което според него е „положително поведение”, посочва още ДХА.  Георги Димов", "date": "2019.01.02", "title": "ДХА: Заместник-външен министър на Украйна: Русия работи за разцепване на кримските татари - Турция обаче не се подава на провокациите"}
{"url": "http://www.focus-news.net/news/2019/01/02/2607615/sliven-natovareno-e-dvizhenieto-po-patishtata-v-oblastta.html", "text": "Натоварено е движението по пътищата в област Сливен. Видимостта е добра. Пътните настилки  са сухи и нормално проходими, съобщиха от  Областно пътно управление - Сливен . \r\nЗатворени за тежкотоварни автомобили над 10 т целогодишно са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. \r\nРемонти се извършват по планинските пътища в района на Котел и в община Нова Загора. \r\nДвижението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари 2019 г.", "date": "2019.01.02", "title": "Сливен: Натоварено е движението по пътищата в областта"}
{"url": "http://www.focus-news.net/news/2019/01/02/2607612/veliko-tarnovo-momichentse-e-parvoto-bebe-za-2019-godina-v-grada.html", "text": "Момиченце е първото бебе за 2019 година в Акушеро-гинекологичното отделение на МОБАЛ „Д-р Стефан Черкезов“ във Велико Търново, съобщават от  лечебното заведение . То се е родило в 17.20 часа на 1 януари и носи името Мила. Тежи 3290 кг и е с ръст 50 см.  \r\nПоследното бебе за 2018 също е момиче и се казва Мирела. Родено е в последните часове на 31 декември с мерки 2800 кг и 49 см.", "date": "2019.01.02", "title": "Велико Търново: Момиченце е първото бебе за 2019 година в града"}
{"url": "http://www.focus-news.net/news/2019/01/02/2607617/mvr-edin-chovek-e-zaginal-a-petima-sa-raneni-pri-katastrofi-v-stranata-prez-izminaloto-denonoshtie.html", "text": "Един човек е загинал, а петима са ранени при 5 тежки катастрофи в страната през изминалото денонощие, съобщиха от  пресцентъра на МВР.  В столицата са станали 8 леки и 2 тежки произшествия, при които са пострадали двама души.", "date": "2019.01.02", "title": "МВР: Един човек е загинал, а петима са ранени при катастрофи в страната през изминалото денонощие"}
{"url": "http://www.focus-news.net/news/2019/01/02/2607613/kathimerini-natisk-za-ratifitsiraneto-na-prespanskoto-sporazumenie.html", "text": "Оспорваното споразумение между Гърция и Бившата югославска република Македония (БЮРМ) се очаква да бъде ратифицирано в парламента в Скопие най-вероятно до 10 януари, по-рано от планираното. Това със сигурност ще доведе до нови политически развития, коментират в редакцията на електронното издание на водещия атински ежедневник  Kathimerini . \r\nИзглежда, че премиерът на Македония Зоран Заев ускорява процеса, след като генералният секретар на НАТО Йенс Столтенберг изпрати писмо до Скопие и Атина, призовавайки сделката да бъде одобрена и в двата парламента до 15 февруари, и в което увери, че балканската страна може да се присъедини към Алианса без допълнително забавяне. \r\nВ обръщението си за Нова година гръцкият премиер Алексис Ципрас не представи информация за това кога договорът ще бъде внесен в парламента в Атина, въпреки че говорителят на правителството Димитрис Цанакопулос посочи, че решението ще бъде взето след 18 януари. \r\nВ неделното си издание Kathimerini разкри, че съюзниците от НАТО се се съгласили, че гласуването за ратифициране на сделката от Преспа да бъде отделно от вота за протокола за македонското членство в НАТО. Очаква се в дебата да бъдат припомнени възраженията на Гърция за кандидатурата на Македония за членство в НАТО. \r\nВъв всеки случай се очаква одобрението на сделката да предизвика политически събития, като спекулациите за времето на възможните извънредни избори набират все по-голяма сила.  \r\nЦипрас уверява, че изборите ще се проведат по план, т.е. през октомври. Въпреки това се заговори и за гласуване през май, когато ще се състоят местните и изборите за ЕП.  \r\nЩо се отнася до гласуването за Преспанското споразумение, Ципрас подчерта, че „все още не е решил дали ще се случи преди март“. \r\nБившият външен министър Никос Коциас, който подписа споразумението през юни миналата година, изрази убеждението си, че сделката ще бъде ратифицирана. „Няма съмнение\", категоричен бе Коциас с уверението, че в атинския парламент има мнозинство за сделката. Тереза Герова", "date": "2019.01.02", "title": "Kathimerini: Натиск за ратифицирането на Преспанското споразумение"}
{"url": "http://www.focus-news.net/news/2019/01/02/2607619/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Поемането на председателството на Съвета на Европейския съвет от Румъния, серията нападения в Германия, продължаващото частично блокиране на работата на американското правителство и последиците от студения фронт „Рафаел“, който се движи от Северна Европа в южна посока са част от основните теми, върху които акцентират водещите европейски печатни издания. \r\n***  Румъния попадна в затруднение още при старта на председателството на Съвета на Европейския съюз, коментират в редакцията на водещия австрийски национален ежедневник  Der Standard . \r\nИзданието подчертава, че управляващата партия в Букурещ е разделена отвътре и действията й са непредсказуеми. Тежест за шестмесечното ротационно председателство на ЕС, което страната пое в началото на годината, представляват определените  от редакцията като „контрареволюционери“.  \r\nДълбоките реформи в областта на върховенството на закона, които бяха инициирани около присъединяването към ЕС преди повече от 20 г., постепенно бяха изоставени. Това поставя предизвикателства пред вече отслабения ЕС. В дневния ред на Брюксел през следващите шест месеца са включени важни теми: Брекзит, многогодишната финансова рамка на ЕС и създаване на единен пакт за миграция. Изборите за Европейски парламент и планираното подписване на обвързващо споразумение между Сърбия и Косово също попадат във времевата рамка на  румънското председателство. В допълнение, изпълнението на споразумението между Гърция и Македония трябва да бъде финализирано до месец май.  \r\nМеждувременно трети пореден министър-председател на Румъния излиза с празни лозунги като „сигурна Европа\" или „сближаваща се Европа\", за да изобрази целите на председателството. На власт е Социалдемократическата партия (СДП), сътресенията в която не спират след изборите през 2016 г. Виорика Дънчила е третото лице на поста министър-председател. Тя също допуска чести протоколни грешки и използва неудобна реторика. Вътрешната нестабилност в СДП ще окаже въздействие върху председателството. Множество  членове на партията за под подозрение за корупция. През 2018 г. антикорупционното законодателство бе отслабено. В средата на ноември Европейският парламент прие резолюция, в която членовете на ЕП изразиха „дълбока загриженост\" за състоянието на правовата държава. Комисията на ЕС потвърди „значителни дефицити\" в това отношение. Лидерът на партията Ливиу Драгнеа нарече позицията на Брюксел  „несправедлива\", тъй като отрича „правото на собствено мнение\" на Румъния. Министър-председателят Дънчила се опитва да представи правителството като жертва: „Критикувани сме и биваме наказвани, само защото сме източноевропейска страна\", казва тя. Въпреки критиките от страна на ЕС е малко вероятно правителството в Букурещ да отстъпи. Следователно дори може да се стигне до наказателно производство - подобно на случаите с Унгария и Полша. \r\n***  След атаките срещу пешеходци в баварското градче Амберг федералният министър на вътрешните работи на ФРГ Хорст Зеехофер (ХСС) настоя за затягане на законите, съобщава германският национален ежедневник  Die Welt , като припомня, че нападението бе извършено от търсещи убежище.  \r\nЗеехофер изрази загриженост и по отношение на „очевидно“ ксенофобски мотивираните нападения в Ботроп, провинция Северен Рейн-Вестфалия, и Есен.  \r\n„Събитията в Амберг ме разстроиха много. Това са насилнически ексцесии, които не можем да толерираме ”, заяви Зеехофер. „Ако търсещите убежище извършват престъпления, те трябва да напуснат страната ни. Ако съществуващите закони не са достатъчно строги, те трябва да бъдат променени. Ще направя предложение пред коалицията“, увери федералният вътрешен министър.  \r\nВ събота вечер 12 души бяха нападнати и ранени в Амберг, а 17-годишен младеж бе хоспитализиран заради травма на главата. Бяха издадени заповеди за арест на четирима обвиняеми на възраст между 17 и 19 години – от Афганистан, Сирия и Иран. Според полицията, заподозрените са били под въздействието на алкохол, когато са нападнали минувачите. \r\n*** Доналд Тръмп е поканил лидерите от Конгреса да участват в брифинг за сигурността по границата, който Белият дом организира в сряда в разгара на спирането на работата на правителството, политическата безизходица и  федералните финанси, пише британският  The Guardian . \r\n Късно във вторник все още не са били известни нито дневният ред на срещата, нито окончателният списък на участниците в нея. Вестникът обаче има потвърждение от източник от американския Конгрес, че тя ще се състои в сряда след обед.  \r\nПоканени са лидерите на двете партии и от двете Камари, твърди източникът.   \r\nПо-рано във вторник президентът е заявил, че той е „готов, има желание и е в състояние“ да преговаря за края на частичното спиране на работата от правителството, което вече е в своя 12-ти ден (сряда – бел. ред.), но настоява всяко споразумение да съдържа и точка за финансиране на „една добра старомодна стена“ по границата между САЩ и Мексико.   \r\nПолитическата „задънена улица“ ще продължи и в четвъртък, когато започне новата сесия на Конгреса, вероятно ще продължи и след това. Демократите отказват да ползват парите на данъкоплатците за стена и възнамеряват да създадат собствено законодателство, за да разрешат проблемите, без подобно плащане. \r\nВъв вторник Тръмп продължи да настоява да се ангажират с неговия случай, като „туитваше“ послания на лидерите на демократите.След обед той написа: “Сигурността на границата, „нещото“ Стена и спирането едва ли са темите, с които Нанси Пелоси (лидер на ДП в Долната камара. – бел. ред.)  би желала да започне своята служба като Председател! Нека да направим сделка“, е написал във вторник след обед.  \r\nДемократите се подготвя да вземат контрола в Долната камара в свои ръце още в четвъртък и бързо да гласуват няколко закона за възстановяване на работата на правителството.- Републиканците са категорични, че няма да приемат подобно законодателство в Сената, където все още те са господари.   \r\nВъв вторник сутринта Тръмп изглежда вече се бе предал. В Туитър той написа: Много подозирам, че демократите не са отделили пари за нова стена“. Пред телевизия Фокс той заяви, „Прекарах Коледа в Белия дом, прекарах Нова година в Белия дом. Готов съм, важно е. Много хора чакат заплатите си. “  \r\nМинистерствата вече страдат от липса на пари, в сряда 19 музея и националната зоологическа  градина във Вашингтон ще затворят.   \r\n Има много индикации от демократическия лагер, че те няма да преговарят пред четвъртък най-рано, макар че републиканците са готови да обсъждат по-широка сделка за имиграцията.  В понеделник демократите разкриха детайли от проектозаконите, които ще представят в четвъртък.   \r\n Темата за стената се превърна в политически футбол по време, когато миграцията на хора от Централна и Южна Америка създаде хуманитарна криза на границата. Хаосът се породи в последните седмици в резултата от милитаризирането на американската страна на границата, нападения срещу мигрантите, разделяне на семейства, смъртта на две деца и други проблеми, които доведоха до избухване на протести и призиви към ООН да се направи независимо разследване. \r\n***  Гърция усеща с пълна сила последиците от студения фронт „Рафаел“, който се спуска от Северна Европа с ниски температури, бури, студени ветрове и обилни валежи, които се очаква да обхванат цялата страна през следващите дни, отбелязва електронното издание на атинския ежедневник  Protothema . \r\nОстров Лесбос посрещна Нова година със снеговалежи, а нов метеорологичен феномен, наречен „София\", се очаква да удари страната в четвъртък с още повече сняг, включително и по крайбрежни зони. Голяма част от населените места на острова са достъпни за превозни средства, оборудвани с вериги за сняг.  \r\nЦикладите, Крит и  Додеканезите ще бъдат обхванати от силни дъждове и бури, докато в полупланинските и планинските райони на Тесалия, Стерая, Евбея и Пелопонес ще има превалявания от сняг. \r\nВ град Трикала в Централна Гърция също бе съобщено за обилни  снеговалежи,в  резултат на което снежната покривка в района е достигнала до 20 сантиметра.  \r\nСнегът в района на Фтиотида в централната част на страната достигна до 70 сантиметра, а спасителните операции са в ход, за да освободят 50 души, блокирани в хотел заради тежкия сняг. \r\nМеждувременно полицията предупреждава за проблеми в движението по пътищата в района на Аркадия, Коринт и Месиния. \r\n***", "date": "2019.01.02", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/01/02/2607618/obshtina-sliven-osigureni-sa-sredstva-za-predostavyane-na-sotsialnite-uslugi-lichen-asistent-sotsialen-asistent-i-domashen-pomoshtnik.html", "text": "Осигурени са средства за предоставяне на социалните услуги „Личен асистент“, „Социален асистент“ и „Домашен помощник“, съгласно ПМС № 344/21.12.2018 г. Това съобщиха от пресцентъра на  Община Сливен . Средствата ще бъдат предоставени на общините след подписване на допълнително споразумение с Агенцията за социално подпомагане. Социалните услуги ще бъдат предоставяни на лицата, на които е извършена социална оценка по правилата на Операция „Независим живот“, финансирана по Оперативна програма „Развитие на човешките ресурси“ 2014-2010 г., както и на нови потребители по разработени критерии, утвърдени от кмета на общината, на които е извършена индивидуална оценка на потребностите. \r\nУслугите ще продължат да се предоставят на територията на община Сливен за периода до 31 август 2019 г.", "date": "2019.01.02", "title": "Община Сливен: Осигурени са средства за предоставяне на социалните услуги „Личен асистент“, „Социален асистент“ и „Домашен помощник“"}
{"url": "http://www.focus-news.net/news/2019/01/02/2607622/kyustendil-momiche-e-parvoto-bebe-za-2019-godina-v-grada.html", "text": "Момиче е първото бебе за 2019 година в Кюстендил. Това съобщиха за  Радио „Фокус” – Кюстендил  от родилното отделение към Многопрофилна болница за активно лечение „Д-р Никола Василиев” – Кюстендил. Детето е родено в 05.35 часа на 1 януари. Бебето е с тегло 2.450 кг и е с ръст 47 см. Майката е на 19 години, а избраното име на момиченцето е Стефани. В израждането на бебето са участвали д-р Валери Томов и акушерката Даниела Иванова. Майката и бебето се чувстват добре. \r\nВенцеслав ИЛЧЕВ", "date": "2019.01.02", "title": "Кюстендил: Момиче е първото бебе за 2019 година в града"}
{"url": "http://www.focus-news.net/news/2019/01/02/2607616/veliko-tarnovo-v-pravoslavnite-hramove-v-grada-se-otsluzhva-praznichno-bogosluzhenie-po-povod-denya-na-sveti-silvestar.html", "text": "В православните храмове във Велико Търново се отслужва празнично богослужение по повод деня на свети Силвестър, предаде репортер на  Радио „Фокус“ – Велико Търново . Рано тази сутрин църковните камбани в града възвестиха началото на празничната света литургия. Най-много хора се стекоха в Катедралния храм „Рождество Богородично“, където палят свещ за здраве.  \r\nДенят на свети Силвестър е християнски празник, посветен на Силвестър I. Този празник се нарича още Карамановден, Волски празник, Риначовден, Силвестри, Силвестровден. Обичаят има очистителен характер и е свързан с чистене, ринене на тора от оборите, който не е изхвърлян от Коледа. В нощта срещу празника момците, които са коледували, сред тях може да има и женени мъже, организирани в дружини по няколко души, обикалят домовете, в които има едър впрегателен добитък. Тръгват с музика и песни. Носят фенери. Стопаните държат отключени портите, връзват кучетата, за да не лаят, когато дойдат риначите. В обора в нова торба оставят пита, месо, вино за дружината. Специален подарък, най-често пешкир, приготвя мома, която очаква любимият ѝ да дойде. Мъжете почистват обора, взимат каквото са им оставили и си тръгват, без да се обадят. На другия ден може да бъдат поканени на гости от стопанина, на когото са ринали. Ако някой момък е обиден или отблъснат от любимото момиче, на Св. Силвестър той може да си отмъсти, като му върне обидата. Вместо да изрине обора, той хвърля още тор вътре. Тежко̀ на мома, за която се разбере, че така е отмъстена. Ако това се случи, бащата бърза да изчисти срама още преди да е съмнало. Празникът завършва с голямо хоро на мегдана. На трапезата не се слагат свинско месо и сланина, за да бъдат здрави животните. \r\nНадежда КРЪСТЕВА", "date": "2019.01.02", "title": "Велико Търново: В православните храмове в града се отслужва празнично богослужение по повод деня на свети Силвестър"}
{"url": "http://www.focus-news.net/news/2019/01/02/2607620/kyustendil-trafikat-na-gkpp-gyueshevo-e-s-normalna-intenzivnost-preminavaneto-se-izvarshva-bez-golyamo-izchakvane.html", "text": "Трафикът на ГКПП „Гюешево” е с нормална интензивност. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без голямо изчакване. По пътя от и за граничния пункт има опасност от падащи камъни. \r\nВенцеслав ИЛЧЕВ", "date": "2019.01.02", "title": "Кюстендил: Трафикът на ГКПП „Гюешево” е с нормална интензивност, преминаването се извършва без голямо изчакване"}
{"url": "http://www.focus-news.net/news/2019/01/02/2607621/veliko-tarnovo-s-literaturno-chetene-i-tematichen-kat-v-selo-varbitsa-shte-otbelezhat-156-godini-ot-rozhdenieto-na-aleko-konstantinov.html", "text": "С литературно четене и тематичен кът в село Върбица, община Горна Оряховица, ще отбележат 156 години от рождението на Алеко Константинов. Това съобщиха за  Радио „Фокус“ – Велико Търново  от Народно читалище „Градина-Върбица 1894“. Събитието започва в 10.30 часа. Ще бъдат прочетени откъси от най-известните творби на писателя, сред които „Бай Ганьо“, „До Чикаго и назад“, фейлетоните „Разни хора, разни идеали“ и „Пази, боже, сляпо да прогледа“ и други. \r\nБългарският писател, адвокат и общественик е роден в град Свищов на 13 януари (1 януари стар стил) 1863 година. Алеко Константинов е убит при неуспешен атентат срещу съпартиеца му Михаил Такев на 23 май (11 май стар стил) 1897 година в Пещера. Първата зряла творба на Константинов е „До Чикаго и назад“. В нея са предадени непосредствените впечатления на автора от пътуването му до Америка. Константинов прославя с лиричен патос красотата и величието на българската природа в пътеписите „Невероятно наистина, но факт… “, „Какво? Швейцария ли?“, „В Българска Швейцария“ и др. С книгата „Бай Ганьо“ от 1895 година Алеко Константинов се изправя пред сложните икономически и социалнопсихологически въпроси на своето време – пътят на България и целта на нейното развитие, мястото ѝ сред другите страни, съдбата на националните добродетели, морал, бит, нрави. По инициатива на Алеко Константинов се създава първото туристическо дружество в България. \r\nЛуиза ТРАНЧЕВА", "date": "2019.01.02", "title": "Велико Търново: С литературно четене и тематичен кът в село Върбица ще отбележат 156 години от рождението на Алеко Константинов"}
{"url": "http://www.focus-news.net/news/2019/01/02/2607623/targovishte-tovaren-bus-s-norvezhka-registratsiya-e-izgoryal-v-popovo-sled-kato-dvigatelyat-mu-se-e-zapalil-zaradi-kaso-saedinenie.html", "text": "На 1 януари 2018 г. служители от дежурния екип на Районна служба \"Пожарна безопасност и защита на населението\"-Попово са реагирали на получен сигнал за възникнал в 08.02 часа в град Попово пожар в двигателя на товарен бус с норвежка регистрация. Това съобщиха от  ОДМВР - Търговище . В резултат на инцидента моторното превозно средство е унищожено. Няма пострадали хора. Вероятната причина за възникване на инцидента е късо съединение.", "date": "2019.01.02", "title": "Търговище: Товарен бус с норвежка регистрация е изгорял в Попово, след като двигателят му се е запалил заради късо съединение"}
{"url": "http://www.focus-news.net/news/2019/01/02/2607628/shumen-23-godishen-mazh-shofiral-sled-upotreba-na-alkohol-se-e-preobarnal-s-avtomobila-si-v-kraypatna-niva.html", "text": "Шофьор, седнал зад волана след употреба на алкохол, е предизвикал пътен инцидент в района на Нови пазар на първи януари сутринта. Това съобщиха от  ОДМВР - Шумен . Сигнал за случая бил получен малко след 07.30 часа. На място бил пратен екип, който установил, че 23-годишният В. К. от Нови пазар управлявал лек автомобил Дачия „Логан“ с шуменска регистрация. Движил се в посока от Нови пазар към село Енево. Поради движение с несъобразена скорост загубил контрол над автомобила и се преобърнал в крайпътна нива. Установено било, че шофира след употреба на алкохол. Отчетени били 1,28 промила в издишания от водача въздух. Не е дал кръвна проба за анализ. Задържан бил за срок до 24 часа в полицейското управление в Нови пазар. За извършено престъпление по чл. 343 Б ал. 1 от НК е образувано бързо производство.", "date": "2019.01.02", "title": "Шумен: 23-годишен мъж, шофирал след употреба на алкохол, се е преобърнал с автомобила си в крайпътна нива"}
{"url": "http://www.focus-news.net/news/2019/01/02/2607624/der-spiegel-regionalen-lider-na-alternativa-za-germaniya-podade-ostavka-sled-natisk-ot-rakovodstvoto-na-partiyata.html", "text": "Лидерът на „Алтернатива за Германия“ в провинция Шлезвиг-Холщайн Дорис фон Сайн-Витгенщайн обяви оставката си след мащабен натиск от ръководството на партията, съобщава водещото издание  Der Spiegel ,  като уточнява, че тя обяви напускането на поста си на 19 декември, но се разпространи лично изявление, в което обяснява мотивите за решението си.  \r\n„Със съжаление отбелязвам, че имиджът ми, който в момента се генерира публично, прави моето оставане на поста регионален лидер на „Алтернатива за Германия“ в Шлезвиг-Холщайн в невъзможно, без да има щети за партията\", пише политикът.  \r\nФедералният изпълнителен директор на „Алтернатива за Германия“ препоръча изключване на Дорис фон Сайн-Витгенщайн. Ръководството на партията заяви, че „на фона на предполагаеми криминално значими събития\" тя ще бъде отстранена от упражняване на всички партийни служби до издаване на решение от компетентния арбитражен съд.  \r\nПрез 2014 г. 64-годишната Дорис фон Сайн-Витгенщайн е лобирала за десен екстремистки клуб, който сега се намира в т.нар. списък за несъвместимост на „Алтернатива за Германия“. Ето защо тя бе изгонена от фракцията в Кил на 4 декември. Самата тя тогава отказа коментар по случая, припомня изданието.  \r\nВ доклад за 2017 г. на властите се посочва, че под прикритието на отдаването на почит към паметта на германските жертви на Втората световна война, клубът, съоснован от осъдената за отричане на Холокоста Урсула Хавербек-Вецел, агитира срещу демократичната конституционна държава. Тереза Герова", "date": "2019.01.02", "title": "Der Spiegel: Регионален лидер на „Алтернатива за Германия“ подаде оставка след натиск от ръководството на партията"}
{"url": "http://www.focus-news.net/news/2019/01/02/2607610/tass-broyat-na-zhertvite-v-magnitogorsk-dostigna-do-14-dushi.html", "text": "Броят на жертвите на инцидента със срутилия се вход в жилищна сграда в Магнитогорск достигна до 14 души, съобщава  TACC , като се позовава на данни от регионалното Министерство на извънредните ситуации. \r\n„Четиринадесет загинали, потвърждавам“, поясни източник на агенцията, отговаряйки на въпрос за това колко тела са извадени от под развалините.   \r\nСъдбата на 30 души остава в неизвестност, потвърдиха още от министерството. Тереза Герова", "date": "2019.01.02", "title": "ТАСС: Броят на жертвите в Магнитогорск достигна до 14 души"}
{"url": "http://www.focus-news.net/news/2019/01/02/2607625/smolyan-40-godishen-mazh-ot-sofiya-e-otkrit-martav-v-hotel-v-pamporovo.html", "text": "На 1 януари 2019г. около 12.30 часа в РУ-Чепеларе е получено съобщение за това, че в к.к. „Пампорово“ в апартамент на хотел е починал 40-годишен мъж от София. Това съобщиха от  пресцентъра на ОДМВР-Смолян.  Първоначални данни за насилствена смърт не са установени. Трупът на починалия е транспортиран в МБАЛ \"Братан Шукеров\" град Смолян за аутопсия. Местопроизшествието е запазено и посетено от дежурна оперативна група на РУ-Чепеларе. Извършен е оглед и е образувано досъдебно производство.", "date": "2019.01.02", "title": "Смолян: 40-годишен мъж от София е открит мъртъв в хотел в Пампорово"}
{"url": "http://www.focus-news.net/news/2019/01/02/2607626/dobrich-tri-avarii-po-vodoprenosnata-mrezha-se-otstranyavat-v-grada.html", "text": "С нарушено водоподаване са абонатите в ж. к. „Дружба“ 1, бл. 1, по ул. „Река Тимок“ 38 и по бул. „3-ти март“ 71 заради отстраняване на аварии, по информация на  ВиК- Добрич . В областта с нарушено водоподаване също поради аварии по водопреносната мрежа са в Район Добрич-селска - село Батово - 2 аварии, село Самуилово, в Район Балчик – по  ул. „Зл. Петков“ в града и в село Оброчище, в Район Каварна - село Белгун, в Район Тервел - село Сърнец, в Район Генерал Тошево - село Росен, село Александър Стамболийски, и в Район Шабла - къмпинг „Добруджа“.", "date": "2019.01.02", "title": "Добрич: Три аварии по водопреносната мрежа се отстраняват в града"}
{"url": "http://www.focus-news.net/news/2019/01/02/2607629/montana-21-godishen-mladezh-e-postradal-pri-sbivane-pred-diskoteka-v-tsentara-na-oblastniya-grad.html", "text": "Около 04.30 ч. на 1 януари 2019 г. пред дискотека в центъра на областния град криминално проявени мъже от Монтана на 25 и 30 години влизат във физическа саморазправа с 21-годишен младеж, също от Монтана и отново - криминално проявен. Това съобщиха от  ОДМВР - Монтана . Вследствие от възникналата саморазправа е причинена телесна повреда на 21-годишния младеж, изразяваща се във фрактура на горната челюст и носната кухина. По случая е образувано досъдебно производство чл. 129, ал. 2 от НК.", "date": "2019.01.02", "title": "Монтана: 21-годишен младеж е пострадал при сбиване пред дискотека в центъра на областния град"}
{"url": "http://www.focus-news.net/news/2019/01/02/2607630/premierat-boyko-borisov-otchetohme-rekordno-visoki-prihodi-shte-vlozhim-usiliya-v-obrazovanie-zdraveopazvane-i-tehnologii.html", "text": "Отчетохме рекордно високи приходи. Това каза премиерът Бойко Борисов преди началото на първото за годината правителствено заседание, предаде репортер на  Агенция „Фокус“ . „Честита Коледа и Нова година на всички. Отчетохме се на съвещанието с рекордни приходи, така че да вложим усилия на първо място за образование, здравеопазване,  иновации, технологии. Има план за съкращаване на администрацията, така че това, което вицепремиерът Дончев ви е казал, го привеждайте в необходимия вид. Успешна Нова година“, обърна се премиерът към министрите.", "date": "2019.01.02", "title": "Премиерът Бойко Борисов: Отчетохме рекордно високи приходи, ще вложим усилия в образование, здравеопазване и технологии"}
{"url": "http://www.focus-news.net/news/2019/01/02/2607636/ministar-krasimir-valchev-shte-poseti-nimh-na-3-yanuari.html", "text": "Утре, 3 януари 2019 г., в 09.00 часа министърът на образованието и науката Красимир Вълчев ще посети Националния институт по метеорология и хидрология (НИМХ). Това съобщиха от пресцентъра на  министерството . Срещата с ръководството на института ще се проведе в сградата на НИМХ.", "date": "2019.01.02", "title": "Министър Красимир Вълчев ще посети НИМХ на 3 януари"}
{"url": "http://www.focus-news.net/news/2019/01/02/2607633/smolyan-54-godishen-mazh-obyaven-za-izdirvane-e-otkrit-martav-v-mestnostta-chilingirsko.html", "text": "На 31 декември 2018 г. около 10.00 часа в м.\"Чилингирско\", е намерен трупа на 54-годишен мъж от гр. Златоград, който е бил обявен за местно издирване на 30 декември 2018г. по молба на близките му. Това съобщиха от  пресцентъра на ОДМВР-Смолян.  Незабавно след получаване на молбата за издирване са предприети мероприятия за установяване местонахождението на 54-годиншя мъж. В резултат на тях мъжът е намерен починал в местността „Чилингирско“, землище на гр. Златоград. Местопроизшествието е запазено и посетено от дежурна оперативна група при РУ- Златоград. Извършен е оглед, при който не са установени първоначални данни за насилствена смърт.  Трупът е приведен за аутопсия в МБАЛ-Смолян. По случая е образувано досъдебно производство.", "date": "2019.01.02", "title": "Смолян: 54-годишен мъж, обявен за издирване, е открит мъртъв в местността \"Чилингирско\""}
{"url": "http://www.focus-news.net/news/2019/01/02/2607631/shumen-3750-leva-sa-otkradnati-ot-apartament-na-ul-panayot-hitov-v-oblastniya-grad.html", "text": "За времето от 19.00 часа на 31 декември 2018 г. до 00.30 часа на 1 януари 2019 г. неизвестен извършител е взломил патрон на брава на входна врата на апартамент на ул. „Панайот Хитов“ в Шумен. Това съобщиха от  ОДМВР - Шумен . След като проникнал в жилището „апашът“ извършил кражба на сумата от 3750 лева. Извършен е оглед, образувано е досъдебно производство.", "date": "2019.01.02", "title": "Шумен: 3750 лева са откраднати от апартамент на ул. „Панайот Хитов“ в областния град"}
{"url": "http://www.focus-news.net/news/2019/01/02/2607634/sport-kesheru-i-kostov-izprevariha-ronaldo-v-top-klasatsiyata-na-golmaystorite.html", "text": "Клаудио Кешеру от Лудогорец и Станислав Костов от Левски са пред голямата звезда Кристиано Роналдо по голове за настоящия сезон, вкарани през 2018 година. Това показа класация на сайта „Трансфермаркет\", в която попадат реализатори от всички първенства по света.   \r\nКешеру има 16 гола в 20 мача в Първа лига и е на шеста позиция в подреждането. Костов също е играл в толкова брой срещи, но с гол по-малко, което му отрежда позиция номер 14. Кристиано Роналдо е голмайстор в Серия „А\", но отбелязаните 14 гола го класират 18-и. Лионел Меси от Барселона е зад Кешеру. Аржентинецът има 15 попадения, в 15 срещи за каталунците. Подреждането бе отбелязано в Румъния, където засипаха със суперлативи нападателя на Лудогорец. \r\nВенцислав ДРАГОМАНОВ", "date": "2019.01.02", "title": "Спорт: Кешеру и Костов изпревариха Роналдо в \"Топ класацията\" на голмайсторите"}
{"url": "http://www.focus-news.net/news/2019/01/02/2607635/burgas-pochinal-e-76-godishniyat-mazh-postradal-sled-vzriv-na-gazova-butilka-v-sveti-vlas.html", "text": "В резултат на получените наранявания вследствие на гръмналата на декември м. г. бутилка с газ пропан-бутан и възникнал впоследствие пожар в жилище, разположено на ул. \"Пейо Яворов\" в Свети влас, пострадалият 76-годишен собственик на жилището е починал на на 1 януари т. г. в болница във Варна. Това съобщиха от  ОДМВР - Бургас . По случая в Районно управление – Несебър е образувано досъдебно производство.", "date": "2019.01.02", "title": "Бургас: Починал е 76-годишният мъж, пострадал след взрив на газова бутилка в Свети влас"}
{"url": "http://www.focus-news.net/news/2019/01/02/2607632/vidin-politsiyata-razsledva-sluchay-na-sbivane-na-dvama-mazhe-na-29-i-30-godini-s-38-godishen-bashta-i-nepalnoletniya-mu-sin-v-selo-ruzhintsi.html", "text": "На 1 януари, около 13.20 часа, в Районното управление в Белоградчик бил получен сигнал за сбиване на улица в село Ружинци. Това съобщиха от  ОДМВР – Видин . Пристигналите незабавно на мястото полицейски служители изяснили случая. Около 13.00 часа възникнал конфликт, прераснал в сбиване между местни жители - двама мъже на 29 и 30 години от една страна, и 38-годишен баща и непълнолетния му син. Впоследствие първите двама влезли в имота на своите опоненти, там счупили стъкло от прозорец на къщата. Трима от участниците били прегледани от лекар в спешния център в Белоградчик, но не се е наложила хоспитализация. Работата по случая продължава, образувано е досъдебно производство. \r\nОДМВР – Видин", "date": "2019.01.02", "title": "Видин: Полицията разследва случай на сбиване на двама мъже на 29 и 30 години с 38-годишен баща и непълнолетния му син в село Ружинци"}
{"url": "http://www.focus-news.net/news/2019/01/02/2607640/dobrich-uvelichenieto-na-tsenata-na-vodata-e-s-4-stm3.html", "text": "Увеличението на цената за доставка на вода, предлагана от „Водоснабдяване и канализация Добрич“ АД, считано от 1 януари 2019 година, ще бъде с 4 ст./м3, без ДДС, съобщават от  дружеството-оператор.  По този начин то отново ще гарантира цена на услугата, достъпна за потребителите от област Добрич. От ВиК–Добрич припомнят, че във връзка с одобрен бизнес план за развитие на дейността на „Водоснабдяване и канализация Добрич“ АД за периода 2017-2021 г. с решение на КЕВР от 28 февруари 2018 г. са утвърдени цени за ВиК - услуги за битови потребители за периода 2018- 2021 г., считано от 01 март 2018 г.  Цената за доставка на питейна вода е 2,115 лв./м3, за отвеждане – 0,256 лв./ м3 и за пречистване – 0,368 лв./ м3, или 2,739 лв./ м3,без ДДС. Съветът на директорите на „Водоснабдяване и канализация Добрич“ АД е взел решение да се запази старата цена на пречистване за бита от 0,24 лв./ м3, без ДДС, а цената за отвеждане да бъде 0,252 лв./ м3, без ДДС, или общо 2,607 лв./ м3, без ДДС. В доклада на КЕВР, предложен на обществено обсъждане на 17.12.2018 г., е обосновано увеличение на цената на услугата от началото на 2019 г. на база годишната инфлация от 2,218% .", "date": "2019.01.02", "title": "Добрич: Увеличението на цената на водата е с 4 ст./м3"}
{"url": "http://www.focus-news.net/news/2019/01/02/2607638/sliven-63-godishen-mazh-e-zadarzhan-sled-kato-e-proizvel-izstrel-s-gazov-pistolet-na-vhoda-na-bolnitsa-v-novogodishnata-nosht.html", "text": "63-годишен мъж е задържан в РУ-Сливен за хулиганство. Това съобщиха от пресцентъра на ОДМВР-Сливен. На 1 януари, около 02.00 часа, на входа на МБАЛ-Сливен мъжът е влязъл в конфликт с охраната на болничното заведение. С поведението си той грубо е нарушил обществения ред, като е произвел изстрел с газов пистолет. Няма пострадали. Мъжът е задържан и отведен в РУ-Сливен. По случая е образувано досъдебно производство.", "date": "2019.01.02", "title": "Сливен: 63-годишен мъж е задържан, след като е произвел изстрел с газов пистолет на входа на болница в новогодишната нощ"}
{"url": "http://www.focus-news.net/news/2019/01/02/2607642/varna-nepalnoletno-momche-e-ubilo-42-godishniya-si-bashta-v-selo-osenovo.html", "text": "Служители на ОДМВР – Варна работят по случай на извършено тежко криминално престъпление в село Осеново. На 1 януари т. г., около 18.30 часа, е постъпил сигнал за това, че след възникнал семеен скандал, непълнолетно момче е извършило убийство. Жертвата е 42-годишният му баща. Това съобщиха от  ОДМВР – Варна . \r\nПо случая е образувано досъдебно производство. Материалите са докладвани на дежурен прокурор от Окръжната прокуратура във Варна, като под негово ръководство е започнато следствено дело. Работата по документиране и доказване на престъплението продължава.", "date": "2019.01.02", "title": "Варна: Непълнолетно момче е убило 42-годишния си баща в село Осеново"}
{"url": "http://www.focus-news.net/news/2019/01/02/2607637/sz-izdadena-e-zapoved-za-aresta-na-napadatelya-ot-botrop.html", "text": "Издадена е заповед за арест на 50-годишен мъж, заподозрян за нападението в Ботроп, провинция Северен Рейн-Вестфалия, съобщава най-тиражираният германски вестник -  Die Sueddeutsche Zeitung . \r\nПрокуратурата в Есен е изискала съдебна заповед за арест заради обвинения в опит за убийство. Късно вечерта във вторник съдът е удовлетворил искането, подчертават от редакцията. \r\nНападателят – германец, вряза автомобила си в няколко пешеходци. Инцидентът се случи в навечерието на Нова година. Пострадалите са най-малко седмина, един от които – сериозно. По данни на полицията атаката е с расистки мотиви.  \r\nВече бяха представени и първите подробности за жертвите: очевидно те са избрани по външните им белези. 46-годишна сирийка получи тежки наранявания, но след операция лекарите увериха, че няма опасност за живота й. Ранени бяха съпругът й и двете им дъщети на 16 г. и 27 г. Освен тях четиригодишно момче и неговата 29-годишна майка от Афганистан, а също и 10-годишно момиче от Сирия са хоспитализирани заради получените наранявания. Преди полицията да арестува шофьора, той залови 34-годишен жител на града с турски произход и го рани в крака. \r\nМинистърът на вътрешните работи на провинцията Херберт Ройл потвърди първите резултати от разследването: В последните разпити 50-годишният е заявил, че „чужденци носят отговорност за всичко\". Нападението е извършено в състояние на амок, а според медиите службите го третират като „терористичен атентат“.  Тереза Герова", "date": "2019.01.02", "title": "SZ: Издадена е заповед за ареста на нападателя от Ботроп"}
{"url": "http://www.focus-news.net/news/2019/01/02/2607641/vechernye-novosti-sarbiya-ivitsa-dachich-repetira-kalinka-za-poseshtenieto-na-putin-v-sarbiya.html", "text": "Министърът на външните работи на западната ни съседка Ивица Дачич призна, че репетира песента „Калинка“ специално за посещението на държавния глава на Руската федерация Владимир Путин в Сърбия, съобщава електронното издание на водещия белградски ежедневник  „Вечернье Новости“ . \r\nДачич, известен с певческите си наклонности, няма да се откаже от „песента на дипломацията“ – въпреки критиките, които получава за странния според мнозина навик да поздравява с пеене различни политици. При възможност да поздрави Путин, който пристига в Белград на 17 януари, Дачич вече има подготвен  репертоар: „Посещенията на президента Путин обикновено са кратки и няма много възможности за по-спокойна атмосфера. Но и той обича да пее, а ако има удобен момент, моят избор е най-красивата руска песен – „Подмосковски вечери“ и – разбира се, „Калинка“.  \r\nДачич твърди, че последната песен е задължителна част от неговия „дипломатически репертоар\", и че я изпълнява не само пред руснаците, но и пред европейски и американски политици. Всички го аплодират след изпълнението й, увери първият дипломат на Белград. Тереза Герова", "date": "2019.01.02", "title": "„Вечернье Новости“ (Сърбия): Ивица Дачич репетира „Калинка“ за посещението на Путин в Сърбия"}
{"url": "http://www.focus-news.net/news/2019/01/02/2607639/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Серията нападения във ФРГ и пореден скандал в редиците на „Алтернатива за Германия“ са част от основните теми, върху които акцентират водещите печатни издания в страната. \r\n***  След атаките срещу пешеходци в баварското градче Амберг федералният министър на вътрешните работи на ФРГ Хорст Зеехофер (ХСС) настоя за затягане на законите, съобщава германският национален ежедневник  Die Welt , като припомня, че нападението бе извършено от търсещи убежище.  \r\nЗеехофер изрази загриженост и по отношение на „очевидно“ ксенофобски мотивираните нападения в Ботроп, провинция Северен Рейн-Вестфалия, и Есен.  \r\n„Събитията в Амберг ме разстроиха много. Това са насилнически ексцесии, които не можем да толерираме ”, заяви Зеехофер. „Ако търсещите убежище извършват престъпления, те трябва да напуснат страната ни. Ако съществуващите закони не са достатъчно строги, те трябва да бъдат променени. Ще направя предложение пред коалицията“, увери федералният вътрешен министър.  \r\nВ събота вечер 12 души бяха нападнати и ранени в Амберг, а 17-годишен младеж бе хоспитализиран заради травма на главата. Бяха издадени заповеди за арест на четирима обвиняеми на възраст между 17 и 19 години – от Афганистан, Сирия и Иран. Според полицията, заподозрените са били под въздействието на алкохол, когато са нападнали минувачите. \r\n***  Издадена е заповед за арест на 50-годишен мъж, заподозрян за нападението в Ботроп, провинция Северен Рейн-Вестфалия, съобщава най-тиражираният германски вестник -  Die Sueddeutsche Zeitung . \r\nПрокуратурата в Есен е изискала съдебна заповед за арест заради обвинения в опит за убийство. Късно вечерта във вторник съдът е удовлетворил искането, подчертават от редакцията. \r\nНападателят – германец, вряза автомобила си в няколко пешеходци. Инцидентът се случи в навечерието на Нова година. Пострадалите са най-малко седмина, един от които – сериозно. По данни на полицията атаката е с расистки мотиви.  \r\nВече бяха представени и първите подробности за жертвите: очевидно те са избрани по външните им белези. 46-годишна сирийка получи тежки наранявания, но след операция лекарите увериха, че няма опасност за живота й. Ранени бяха съпругът й и двете им дъщети на 16 г. и 27 г. Освен тях четиригодишно момче и неговата 29-годишна майка от Афганистан, а също и 10-годишно момиче от Сирия са хоспитализирани заради получените наранявания. Преди полицията да арестува шофьора, той залови 34-годишен жител на града с турски произход и го рани в крака. \r\nМинистърът на вътрешните работи на провинцията Херберт Ройл потвърди първите резултати от разследването: В последните разпити 50-годишният е заявил, че „чужденци носят отговорност за всичко\". Нападението е извършено в състояние на амок, а според медиите службите го третират като „терористичен атентат“. \r\n***  Лидерът на „Алтернатива за Германия“ в провинция Шлезвиг-Холщайн Дорис фон Сайн-Витгенщайн обяви оставката си след мащабен натиск от ръководството на партията, съобщава водещото издание  Der Spiegel ,  като уточнява, че тя обяви напускането на поста си на 19 декември, но се разпространи лично изявление, в което обяснява мотивите за решението си.  \r\n„Със съжаление отбелязвам, че имиджът ми, който в момента се генерира публично, прави моето оставане на поста регионален лидер на „Алтернатива за Германия“ в Шлезвиг-Холщайн в невъзможно, без да има щети за партията\", пише политикът.  \r\nФедералният изпълнителен директор на „Алтернатива за Германия“ препоръча изключване на Дорис фон Сайн-Витгенщайн. Ръководството на партията заяви, че „на фона на предполагаеми криминално значими събития\" тя ще бъде отстранена от упражняване на всички партийни служби до издаване на решение от компетентния арбитражен съд.  \r\nПрез 2014 г. 64-годишната Дорис фон Сайн-Витгенщайн е лобирала за десен екстремистки клуб, който сега се намира в т.нар. списък за несъвместимост на „Алтернатива за Германия“. Ето защо тя бе изгонена от фракцията в Кил на 4 декември. Самата тя тогава отказа коментар по случая, припомня изданието.  \r\nВ доклад за 2017 г. на властите се посочва, че под прикритието на отдаването на почит към паметта на германските жертви на Втората световна война, клубът, съоснован от осъдената за отричане на Холокоста Урсула Хавербек-Вецел, агитира срещу демократичната конституционна държава. \r\n***", "date": "2019.01.02", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2019/01/02/2607643/sliven-izdirva-se-vodach-na-lek-avtomobil-izbyagal-sled-katastrofa-s-karutsa.html", "text": "На 1 януари, около 18.00 часа, на път между селата Самуилово и Гавраилово, е възникнало пътно произшествие между лек автомобил и каруца. Това съобщиха от пресцентъра на  ОДМВР-Сливен.  В резултат на инцидента са причинени щети. 54-годишният водач на каруцата е получил контузни рани, без опасност за живота. Водачът на лекия автомобил е напуснал мястото на произшествието и в момента се издирва от органите на реда.", "date": "2019.01.02", "title": "Сливен: Издирва се водач на лек автомобил, избягал след катастрофа с каруца"}
{"url": "http://www.focus-news.net/news/2019/01/02/2607644/veliko-tarnovo-s-22-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 22 см се е повишило нивото на река Дунав при Свищов за изминалото денонощие. Това съобщиха от  Хидрометеорологична станция - Свищов . Водният стоеж на реката е 230 см, а температурата на водата - 3.7 градуса.", "date": "2019.01.02", "title": "Велико Търново: С 22 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2019/01/02/2607648/afp-shestima-dushi-sa-zaginali-pri-vlakov-intsident-v-daniya.html", "text": "Шестима души са загинали при влаков инцидент на мост, свързващ два острова в Дания, предава  AFP , като се позовава на данни от полицията. \r\nПричината за инцидента все още се уточнява, но в първите медийни съобщения бе съобщено, че пътническият влак се е ударил в товарна композиция на моста, свързващ датските острови Шеланд и Фюн. Уточнява се, че метеорологичните условия в района са влошени заради силни ветрове. Тереза Герова", "date": "2019.01.02", "title": "AFP: Шестима души са загинали при влаков инцидент в Дания"}
{"url": "http://www.focus-news.net/news/2019/01/02/2607650/burgas-bogoyavlenie-i-171-godini-ot-rozhdenieto-na-hristo-botev-shte-badat-otbelyazani-v-grada-na-6-yanuari.html", "text": "Честванията в Бургас по повод един от най-светлите християнски празници - Богоявление (Йордановден), ще започнат още в 08.30 часа на 6 януари (неделя) с празнична Света литургия, отслужена в храм \"Св. св. Кирил и Методий\" от Негово Високопреосвещенство Сливенски митрополит Иоаникий. Това съобщиха от пресцентъра на  Община Бургас . \r\nКолко смелчаци ще скочат в мразовитите морски води и кой ще е най-бърз при спасяването на Светия Кръст в Бургас ще стане ясно в неделя, но в града броят на участниците обичайно е около 40. \r\nУчастниците в надпреварата трябва да имат навършени 16 години. Записването ще се извършва на самия ден (6 януари, неделя) от 10.00 до 11.30 часа пред Моста, само срещу представяне на лична карта, документ за актуален медицински преглед (медицинско) и подписване на декларация за поемане на лична отговорност. \r\nНа 6 януари традиционно се освещават военните части и бойните знамена на Българската армия. Смята се, че този ритуал бележи началото си от 917 г., когато в навечерието на битката при Ахелой е извършен първият водосвет за здраве и успех на Симеоновата войска. Тази година молебенът за здраве и благославянето на бойните знамена ще започнат в 11.15 часа на пл. \"Св. св. Кирил и Методий\". \r\nТочно в 11.30 часа ще стартира литийно шествие за спасяването на Светия кръст, в което традиционно се включват голяма част от жителите и гостите на града. То ще премине по следния маршрут: пл. \"Св. св. Кирил и Методий\" - ул. \"Александровска\" - ул. \"Ал. Богориди\" - Приморски парк - Моста. Хвърлянето на Светия кръст в морето и спасяването му е с начален час 12.00. \r\nНа 6 януари тази година се навършват и 171 години от рождението на Христо Ботев. Всеки, който желае да изрази почитта си към паметта на поета-революционер, може да поднесе цветя или венец пред бронзовия му бюст в Морската градина от 12.30 часа. \r\nОт 13.00 часа в галерия \"Богориди\" на ул. \"Ал. Богориди\" №48 ще бъде открито 20-тото юбилейно издание на традиционната изложба на тримата бургаски художници, носещи името Йордан - Йордан Маринов, Йордан Петров, Йордан Ангелов.", "date": "2019.01.02", "title": "Бургас: Богоявление и 171 години от рождението на Христо Ботев ще бъдат отбелязани в града на 6 януари"}
{"url": "http://www.focus-news.net/news/2019/01/02/2607645/jutarnji-list-harvatiya-harvatiya-izdaden-e-cherven-predupreditelen-kod-za-golyama-chast-ot-stranatayu.html", "text": "Първите дни от новата година донесоха студ и лошо време в Хърватия, за голяма част от която метеоролозите издадоха червен предупредителен код, съобщава електронното издание на водещия загребски ежедневник   Jutarnji list . \r\nУточнява се, че предупреждението за опасност от лошото време важи за цялото крайбрежие на страната. Изключение е единствено Истрия, където остава в сила оранжев код. За останалата част на страната е издаден жълт код.  \r\nСъобщава се за бурни ветрове на север, които на места са достигнали скорост от 120 км/час. Очаква се през почивните дни в страната да паднат рязко температурите. Властите предупредиха, че студът, който ще обхване страната, ще представлява опасност за здравето.  Тереза Герова", "date": "2019.01.02", "title": "Jutarnji list (Хърватия): Хърватия: Издаден е червен предупредителен код за голяма част от странатаю"}
{"url": "http://www.focus-news.net/news/2019/01/02/2607647/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Преспанското споразумение между Македония и Гърция, очакваното голямо застудяване през следващите дни и певческите наклонности на министъра на външните работи на Сърбия Ивица Дачич са част от темите, върху които акцентират печатните издания на Балканите в първия работен ден за новата година. \r\n***  Министърът на външните работи на западната ни съседка Ивица Дачич призна, че репетира песента „Калинка“ специално за посещението на държавния глава на Руската федерация Владимир Путин в Сърбия, съобщава електронното издание на водещия белградски ежедневник  „Вечернье Новости“ . \r\nДачич, известен с певческите си наклонности, няма да се откаже от „песента на дипломацията“ – въпреки критиките, които получава за странния според мнозина навик да поздравява с пеене различни политици. При възможност да поздрави Путин, който пристига в Белград на 17 януари, Дачич вече има подготвен  репертоар: „Посещенията на президента Путин обикновено са кратки и няма много възможности за по-спокойна атмосфера. Но и той обича да пее, а ако има удобен момент, моят избор е най-красивата руска песен – „Подмосковски вечери“ и – разбира се, „Калинка“.  \r\nДачич твърди, че последната песен е задължителна част от неговия „дипломатически репертоар\", и че я изпълнява не само пред руснаците, но и пред европейски и американски политици. Всички го аплодират след изпълнението й, увери първият дипломат на Белград. \r\n***  Първите дни от новата година донесоха студ и лошо време в Хърватия, за голяма част от която метеоролозите издадоха червен предупредителен код, съобщава електронното издание на водещия загребски ежедневник   Jutarnji list . \r\nУточнява се, че предупреждението за опасност от лошото време важи за цялото крайбрежие на страната. Изключение е единствено Истрия, където остава в сила оранжев код. За останалата част на страната е издаден жълт код.  \r\nСъобщава се за бурни ветрове на север, които на места са достигнали скорост от 120 км/час. Очаква се през почивните дни в страната да паднат рязко температурите. Властите предупредиха, че студът, който ще обхване страната, ще представлява опасност за здравето. \r\n***  Оспорваното споразумение между Гърция и Бившата югославска република Македония (БЮРМ) се очаква да бъде ратифицирано в парламента в Скопие най-вероятно до 10 януари, по-рано от планираното. Това със сигурност ще доведе до нови политически развития, коментират в редакцията на електронното издание на водещия атински ежедневник  Kathimerini . \r\nИзглежда, че премиерът на Македония Зоран Заев ускорява процеса, след като генералният секретар на НАТО Йенс Столтенберг изпрати писмо до Скопие и Атина, призовавайки сделката да бъде одобрена и в двата парламента до 15 февруари, и в което увери, че балканската страна може да се присъедини към Алианса без допълнително забавяне. \r\nВ обръщението си за Нова година гръцкият премиер Алексис Ципрас не представи информация за това кога договорът ще бъде внесен в парламента в Атина, въпреки че говорителят на правителството Димитрис Цанакопулос посочи, че решението ще бъде взето след 18 януари. \r\nВ неделното си издание Kathimerini разкри, че съюзниците от НАТО се се съгласили, че гласуването за ратифициране на сделката от Преспа да бъде отделно от вота за протокола за македонското членство в НАТО. Очаква се в дебата да бъдат припомнени възраженията на Гърция за кандидатурата на Македония за членство в НАТО. \r\nВъв всеки случай се очаква одобрението на сделката да предизвика политически събития, като спекулациите за времето на възможните извънредни избори набират все по-голяма сила.  \r\nЦипрас уверява, че изборите ще се проведат по план, т.е. през октомври. Въпреки това се заговори и за гласуване през май, когато ще се състоят местните и изборите за ЕП.  \r\nЩо се отнася до гласуването за Преспанското споразумение, Ципрас подчерта, че „все още не е решил дали ще се случи преди март“. \r\nБившият външен министър Никос Коциас, който подписа споразумението през юни миналата година, изрази убеждението си, че сделката ще бъде ратифицирана. „Няма съмнение\", категоричен бе Коциас с уверението, че в атинския парламент има мнозинство за сделката. \r\n***", "date": "2019.01.02", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/01/02/2607627/tass-broyat-na-zhertvite-v-magnitogorsk-dostigna-do-16-dushi.html", "text": "Броят на жертвите на инцидента със срутилия се вход в жилищна сграда в Магнитогорск достигна до 16 души, съобщава  TACC , като се позовава на данни от Министерство на извънредните ситуации на Руската федерация. \r\n„Извадени са телата на 15-тия и на 16-тия загинали“, съобщиха за агенцията от пресслужбата на ведомството в Москва.  \r\nСъдбата на 30 остава в неизвестност, припомня руската медия.  Тереза Герова", "date": "2019.01.02", "title": "ТАСС: Броят на жертвите в Магнитогорск достигна до 16 души"}
{"url": "http://www.focus-news.net/news/2019/01/02/2607646/varna-17-godishen-mladezh-v-alkoholna-koma-e-otveden-vav-voennomorskata-bolnitsa-v-grada-v-novogodishnata-nosht.html", "text": "Общо четирима души с алкохолни опиянения са били прегледани от екипи на Центъра за спешна помощ във Варна в новогодишната нощ. Това съобщи за  Радио „Фокус“ – Варна , директорът на звеното д-р Мая Рашева. По думите й в най-тежко състояние е бил 17-годишен младеж. Той е отведен в Клиниката по токсикология във Военна болница в състояние на алкохолна кома на 31 декември 2018 г. Д-р Д-р Мая Рашева обобщи, че повикванията за линейки на територията на Варненска област от последния ден на 2018 година до тази сутрин са били общо 203. Тя уточни, че 130 от сигналите са били само за Варна, като хоспитализираните пациенти са 23% от всички прегледани, или 51 души. Според д-р Рашева основните повиквания са били свързани с болести на сърдечно-съдовата система и мозъчни проблеми. Имало е и няколко случая на побои. Екипите на Центъра за спешна медицинска помощ са помогнали на трима такива пациенти, като от тях двама са хоспитализирани. През последните три дни са обслужени и три пътни произшествия. В една от катастрофите е пострадало 13-годишно дете, а в друга пиян шофьор е отведен в болница „Св. Анна“ с тежка съчетана травма. По време на празниците на телефон 112 са постъпили и две фалшиви повиквания за хора в безпомощно състояние. По думите на д-р Рашева при посещение на място екипите на Центъра не са открили такива болни. Според нея в новогодишната нощ не са постъпвали сигнали за пострадали в инциденти с пиротехнически средства.  \r\nВ самата новогодишна нощ традиционно сигналите са били малко по-завишени в сравнение с делничния ден. 65 са били повикванията, като 42 от тях са били за град Варна. Във филиалите на Центъра за спешна медицинска помощ в областта са извършени 61 амбулаторни прегледа. \r\nДиана СТОЕВА", "date": "2019.01.02", "title": "Варна: 17-годишен младеж в алкохолна кома е отведен във Военноморската болница в града в новогодишната нощ"}
{"url": "http://www.focus-news.net/news/2019/01/02/2607653/zam-ministar-tanya-mihaylova-43-spetsialnosti-vlizat-v-spisaka-sas-zashtiteni-profesii-a-57-sa-spetsialnostite-s-ochakvan-nedostig.html", "text": "43 специалности от 16 професионални направления, съдържащи 36 професии влизат в списъка със защитени професии. 57 са специалностите с очакван недостиг от 13 професионални направления. Това каза в предаването „Всички в час“ на  Радио „Фокус“   зам.-министърът на образованието и науката Таня Михайлова. Тя обясни, че се защитават всички степени  на професионална квалификация, за да може да се гарантира обучението на специалисти по професионалните направления, които покриват основния спектър на икономиката на страната. „Новите специалности са 15. Основните направления не са изненада. Те винаги са свързани с машиностроенето, енергетиката, електрониката или професии с други направления като химичните специалности, с производствените технологии, минното дело, строителството и транспортните услуги“ обясни тя. Таня Михайлова каза още, че за пръв път има специалност, свързана с терапията и рехабилитацията. Професията планински водач също влиза в защитените професии, добави тя. В списъка с очакван недостиг на пазара на труда има  3 нови специалности от 3 професионални направления, една от които е „Машинни системи с цифрово програмно управление“.", "date": "2019.01.02", "title": "Зам.-министър Таня Михайлова: 43 специалности влизат в списъка със защитени професии, а 57 са специалностите с очакван недостиг"}
{"url": "http://www.focus-news.net/news/2019/01/02/2607652/sport-balgarskite-shtangi-vse-pak-s-medal-ot-svetovnoto-za-mazhe-v-ashhabad.html", "text": "Българските щанги все пак взеха медал от световното първенство за мъже и завършиха 2018 г. с отличие от най-важния шампионат. Освен това, тези дни те се сдобиха и с още един световен рекорд. Ангел Русев вече е бронзов медалист в изтласкването при най-леките със своя опит от 140 кг, съобщава Facebook страницата на БФВТ Bulgaria Weightlifting. Новината идва два месеца след шампионата в Ашхабад, тъй като при тестването на допингпробите се оказва, че класираният непосредствено преди българина тайландец Тирапат Чомчуен е уличен в употреба на забранено анаболно вещество и резултатът му от 141 кг се анулира.  \r\nТака крайното класиране на световното в изтласкването на кат. 55 кг става следното: Юн Чол Ом (КНДР) 162 кг, Гиа Тан Лай (Виетнам) 142, Ангел Русев 140 кг. Мястото на българина в двубоя остава непроменено – шести с 248 кг. \r\nОсвен отличието, Русев се сдобива и с още един световен рекорд за 18-годишни, тъй като неговият резултат в изтласкването превъзхожда обявения стандарт за новата категория 55 кг. Наред с това Ангел постави още 5 световни рекорда на първенството в Туркменистан. \r\nПреди 10-ина дни Русев бе обявен за най-добър щангист на годината от БФВТ. През 2018-а освен медала, шестте световни рекорда и шестото място в двубоя от първенството на планетата за мъже в Ашхабад, той стана европейски шампион при 17-годишните и се нареди пети на европейското за мъже в Букурещ. В българската класация за Топ 10 на годината Ангел изпревари европейските вицешампиони за мъже Стилян Гроздев и Георги Шиков. \r\nВенцислав ДРАГОМАНОВ", "date": "2019.01.02", "title": "Спорт: Българските щанги все пак с медал от световното за мъже в Ашхабад"}
{"url": "http://www.focus-news.net/news/2019/01/02/2607655/sofiya-zadarzhan-e-61-godishen-mazh-ubil-kotka-v-bozhurishte-mazhat-e-predal-na-politsiyata-gaz-signalen-pistolet-i-vazdushna-pushka.html", "text": "61-годишен мъж е задържан за причинена смърт на гръбначно животно. Това съобщиха от  ОДМВР - София . \r\nОколо 11.20 часа на 31 декември жител на Божурище сигнализирал в полицията за открит труп на котка в двора на къщата му. Дежурна оперативна група от Районно управление-Сливница извършила оглед на местопроизшествието. След бързи издирвателни действия полицейските служители разкрили и задържали извършителя на престъплението. 61-годишният криминално проявен мъж предал на служителите на реда газ-сигнален пистолет, 45 боеприпаса за него, въздушна пушка и две кутии с чашки за въздушно оръжие. По случая е образувано досъдебно производство за извършено престъпление по чл. 325Б, ал.1 от НК.", "date": "2019.01.02", "title": "София: Задържан е 61-годишен мъж, убил котка в Божурище, мъжът е предал на полицията газ-сигнален пистолет и въздушна пушка"}
{"url": "http://www.focus-news.net/news/2019/01/02/2607656/stanka-mihova-rdsp-blagoevgrad-ot-1-yanuari-e-prekratena-otpusnatata-do-kraya-na-2014-godina-sotsialna-pensiya-za-invalidnost-poluchavana-kato-vtora-pensiya.html", "text": "От 1 януари е прекратена отпуснатата до края на 2014 година социална пенсия за инвалидност в размер от 25%, получавана като втора пенсия. Това каза пред  Радио „Фокус“-Пирин  Станка Михова, експерт в Регионална дирекция „Социално подпомагане“ (РДСП)-Благоевград. Тя обясни, че всички лица, които са получавали такъв вид пенсия и месечна добавка за социална интеграция, ще получат нов вид месечна финансова подкрепа, според определената степен трайно намалена работоспособност, до срока на социалната оценка. Експертът уточни, че плащанията ще бъдат преобразувани служебно, като няма да се налага на лицата да подават нови заявления-декларации.  \r\n„Има няколко ползи за хората с увреждания от тази промяна. Месечната финансова подкрепа е в нови размери, определени като процент от линията на бедност. Размерът на линията на бедност се актуализира ежегодно. Финансовата помощ ще се изплаща в по-благоприятния размер за лицата, ако сборът на досега получаваните добавка и пенсия е по-голям от определените в Закона за хората с увреждания. Лицата, на които е отпусната социална пенсия за инвалидност в размер 25 на 100 и получавана като втора пенсия, след 1 януари 2019 година ще могат да получават определения размер под формата на месечна финансова подкрепа“, коментира Михова.  \r\nТя подчерта, че за лицата, които са получавали 25 на 100 от социалната пенсия за инвалидност като втора пенсия, е необходимо да подадат заявление-декларация в Дирекция „Социално подпомагане“ по настоящ адрес, но не по-късно от 31 март 2019 година. Експертът допълни, че лицата, получаващи месечна добавка за социална интеграция за наем на общинско жилище, трябва да подадат заявление-декларация, тъй като ще бъдем променен начина на изплащане – сумата ще се превежда на общините. „Лицата ще получават новата финансова подкрепа по заявения до момента от тях начин за изплащане на добавката – по банков път или чрез пощенския клон. Припомням, че всички помощи, отпускани от дирекции „Социално подпомагане“ се изплащат през месеца, следващ месеца, за който се отнасят. Месечната финансова подкрепа ще се изплаща по същия ред – през февруари за януари и т. н.“, каза още Станка Михова. \r\nНатали СТЕФАНОВА", "date": "2019.01.02", "title": "Станка Михова, РДСП-Благоевград: От 1 януари е прекратена отпуснатата до края на 2014 година социална пенсия за инвалидност, получавана като втора пенсия"}
{"url": "http://www.focus-news.net/news/2019/01/02/2607657/republika-makedoniya-stotitsi-sloventsi-iztreznyaha-v-adriatichesko-more-sled-nova-godina.html", "text": "За 15-ти пореден път в словенския град Порторож бе организирана надпревара по издръжливост в студената вода на Адриатическо море, съобщава македонското електронно издание  „Република“ , като допълва, че в мероприятието, организирано в първия ден на новата година, са се включили рекорден брой участници.  \r\nИзданието обяснява, че надпреварата в Порторож напомня на традициите в някои северни европейски страни, датираща от края на 80-те години на миналия век, когато „пияниците“ са влизали в Северно море, за да изтрезнеят след празничните запои.  \r\nСкачането в морето започна от централния плаж в Порторож. Всеки желаещ е имал възможност да се включи в надпреварата – от деца до лица на 80-годишна възраст.  Тереза Герова", "date": "2019.01.02", "title": "„Република“ (Македония): Стотици словенци „изтрезняха“ в Адриатическо море след Нова година"}
{"url": "http://www.focus-news.net/news/2019/01/02/2607659/sofiya-zadarzhan-e-64-godishen-mazh-zaplashval-s-nezakonna-lovna-pushka-zhena-s-koyato-zhivee-na-semeyni-nachala.html", "text": "Жител на Ихтиман е задържан за незаконно притежание на ловно оръжие. Това съобщиха от  ОДМВР - София . Около 19.30 часа на 1 януари жителка на Ихтиман потърсила съдействие от полицията по повод възникнал семеен скандал. Пристигайки на адреса, полицейските служители били посрещнати от жената, която обяснила, че мъжът, с когото живее на семейни начала, е употребил алкохол и я заплашва с пушка. Униформените бързо установили и задържали 64-годишния извършител. Иззета е откритата непосредствено до него ловна пушка, за която мъжът не притежавал документи за собственост. По случая е образувано досъдебно производство под наблюдението на Районната прокуратура.", "date": "2019.01.02", "title": "София: Задържан е 64-годишен мъж, заплашвал с незаконна ловна пушка жена, с която живее на семейни начала"}
{"url": "http://www.focus-news.net/news/2019/01/02/2607658/tanya-mihaylova-zam-ministar-na-obrazovanieto-i-naukata-s-promenite-v-zakona-se-sazdadoha-po-yasni-i-dobri-vazmozhnosti-za-realizirane-na-paralelki-s-dualna-forma-na-obuchenie.html", "text": "С промените в закона за професионалното обучение се създадоха по-ясни условия и добри възможности за реализиране на паралелки с дуална форма на обучение. Това каза в интервю за предаването „Всички в час“ на  Радио „Фокус“ , Таня Михайлова зам.-министър на образованието и науката. Тя каза още, че с нововъведенията една паралелка може да съществува и със състав по-малко от 26 ученици. Зам.-министърът добави, че е много важна връзката между учебните заведения и работодателите, за да се развиват и реализират учениците, а що се отнася до новите механизми тя поясни, че дуалната форма на обучение ще продължи да се развива. „Учебните програми ще бъдат актуализирани поне на 5 години със съдействието на бизнеса, защото технологиите много динамично се развиват, а това, което искаме е да бъде всичко максимално актуално и да бъде свързано с реалната работна среда. Новите учебни програми се пишат заедно с бизнеса, което е възможност за по-качествено професионално образование“, поясни тя. Таня Михайлова каза още, че за учителите по професионална подготовка е необходимо квалификацията да е свързана със спецификата на съответните професии, които преподават, а това може да се случи, когато връзката с бизнеса е засилена. Тя коментира още, че за това и в националната програма е заложена специализирана подготовка на учителите.", "date": "2019.01.02", "title": "Таня Михайлова, зам.-министър на образованието и науката: С промените в закона се създадоха по-ясни и добри възможности за реализиране на паралелки с дуална форма на обучение"}
{"url": "http://www.focus-news.net/news/2019/01/02/2607662/aleks-aleksiev-mnimite-natsionalisti-v-skopie-tryabva-da-razberat-che-bez-podkrepata-na-balgariya-makedoniya-nyama-badeshte-nezavisimo-dali-v-es-ili-ne.html", "text": "Мнимите националисти в Скопие трябва да разберат рано или късно, особено след като бързо растящото албанско малцинство става все по-непримиримо, че без подкрепата на много по-голямата България, Македония няма бъдеще, независимо от това дали е член на ЕС или не. Това пише в авторска статия, изпратена до  Агенция „Фокус“ , Алекс Алексиев, син на бележития български писател и карикатурист Райко Алексиев и внук на Никола Алексиев, дългогодишен активист на ВМРО от Солун. „Когато Югославия се срути след неуспешния опит на обвинения във военни престъпления Слободан Милошевич да я запази със сила, Македония беше напълно сърбизирана“, коментира той. По думите му тогава и лявото, и дясното от политическия спектър се се опитали да си извоюват някаква фалшива политическа легитимност посредством присвояването на българската история и език, но тези опити са обречени. „За Македония сръбската доминация започна още по-рано, когато през февруари 1934 г. Коминтерна, наричан полу на шега \"съветското министерство за революция\" постанови, че съществува отделна македонска нация и език“, припомня Алекс Алексиев. „Малко по-късно в Яйце, Босна, югославските комунисти (подпомагани от техните послушни на Москва български събратя) обявиха, че цяла Македония, включително нейните български и гръцки части ще бъдат включени в държава гарантирана от Съветския Съюз, с което те открито обявиха териториалните си претенции спрямо тези държави“, допълва той. „Тези процеси бяха ускорени решително след като Тито взе властта в Югославия след войната. Тито започна активна кампания за \"дебългаризация\" на Македония и сърбизацията на местната комунистическа партия с активната помощ на българските комунисти“, изтъква Алексиев. „Тази кампания беше придружена от активни мероприятия за сърбизацията на македонския език, включително премахването на характерни букви от българската азбука, узаконяването на напълно чуждата сръбска азбука (караджица), внедряването на типично сръбски словесни изрази и т.н.  Паралелно с това, течеше активната дебългаризация на комунистическите кадри, масови чистки на културни дейци с българско съзнание и де факто окупацията на Македония от 30 000 предимно сръбски войници“, пише още Алекс Алексиев.", "date": "2019.01.02", "title": "Алекс Алексиев: Мнимите националисти в Скопие трябва да разберат, че без подкрепата на България Македония няма бъдеще, независимо дали в ЕС или не"}
{"url": "http://www.focus-news.net/news/2019/01/02/2607651/inzh-svetoslav-glosov-api-am-struma-shte-bade-zavarshena-do-2023-g-a-am-hemus-do-2024-g.html", "text": "На 1 януари 2019 г. са продадени над 5 хил. бр. е-винетки за около 380 хил. лв. Това означава, че на всяка 20-а секунда е купувана една винетка и системата работи. Това каза в сутрешния блок на бТВ председателят на Управителния съвет на Агенция „Пътна инфраструктура“ инж. Светослав Глосов, съобщиха от  пресцентъра на АПИ.  От стартирането на електронната система за продажба на е-винетки за 2019 г. на 17 декември миналата година досега приходите от продажби са около 1,5 млн. лв. \r\nОтносно сигналите за неосъществено купуване на е-винетка от терминал за самотаксуване инж. Глосов подчерта, че е възможно да е възникнала техническа грешка в някои терминал, но това не означава, че системата се е сринала или не работи. Когато попаднете на банкомат, който не работи това не означава, че цялата банкова система се е сринала, а че има технически проблем със съответното устройство, каза инж. Глосов. Той припомни, че е-винетка може да се купи чрез терминал за самотаксуване, мобилното приложение, интернет страницата bgtoll.bg или чрез разпространителската мрежа.  \r\nПредседателят на УС на АПИ съобщи, че предстои да бъде изготвена подробна карта, която ще указва пътищата, за които е необходима е-винетка, въпреки че такава карта и в момента има публикувана. \r\nОтносно необходимостта от винетка при ползването на Северната скоростна тангента инж. Глосов подчерта, че отсечката е транзитен път, част от бъдещата АМ „Европа“, и агенцията ще настоява тя да бъде платена. Статистиката показва, че при купуване на годишна винетка ползването на цялата републиканската пътна мрежа струва за шофьор на лек автомобил 26 стотинки на ден, а за отиване и връщане по Северната скоростна тангента, което е около 32 км, са необходими около 8-10 лв. за гориво в двете посоки. Председателят на УС на АПИ подчерта, че за жителите на София в крайните райони има алтернативни общински пътища, които са безплатни и те също може да се ползват. \r\n2023 г. е срокът за завършване на АМ „Струма“, включително и участъкът през Кресненското дефиле. Инж. Глосов посочи, че през 2021 г. по договор трябва да завърши лот 3.1 в участъка от Благоевград до Симитли, на който се работи много усилено по основното трасе. Предстои и изграждането на тунела при Железница, но в момента процедурата се обжалва. В зависимост от съдебното решение и класирането ще бъде определен изпълнителя. Ако класираният на първо място участник се откаже, тогава изпълнител ще бъде следващият в класирането. До този момент определеният на първо место участник в процедурата „Джи Пи Груп“ не са направили официален отказ от изпълнение на проекта, съобщи инж. Глосов.  \r\nДо 2024 г. е срокът за изграждане на АМ „Хемус“ и правителството е поело ангажимент автомагистралата да бъде завършена, каза инж. Глосов. По повод осигурените целеви средства от бюджета за финансирането на проекта той подчерта, че не трябва да има съмнения относно прозрачността при усвояването им.", "date": "2019.01.02", "title": "Инж. Светослав Глосов, АПИ: АМ „Струма“ ще бъде завършена до 2023 г., а АМ „Хемус“ до 2024 г."}
{"url": "http://www.focus-news.net/news/2019/01/02/2607663/plovdiv-selata-choba-zelenikovo-novo-zhelezare-i-nyakolko-kvartala-v-asenovgrad-sa-bez-voda-zaradi-avarii.html", "text": "В няколко района в Пловдив и областта е спряна питейната вода заради аварии, съобщиха за  Радио „Фокус“-Пловдив  от ВиК-Пловдив. До отстраняването на авариите без вода са живеещите в района на ул. „4-ти Януари“ и улиците „Хан Телериг“ и „Пазарище“ в Пловдив, а в Асеновград - кв. „Изток“, кв. „Баделема“, кв. „Свети Георги“ и кв. „Запад“ - висока зона. С нарушено водоподаване са жителите на селата Чоба, Зелениково, Ново Железаре. \r\nМария РУСЕВА", "date": "2019.01.02", "title": "Пловдив: Селата Чоба, Зелениково, Ново Железаре и няколко квартала в Асеновград са без вода заради аварии"}
{"url": "http://www.focus-news.net/news/2019/01/02/2607665/bsp-sofiya-organizira-bezplatna-yuridicheska-priemna-za-grazhdani-na-3-yanuari.html", "text": "На 3 януари в постоянната приемна на БСП – София (ул. \"Леге\" № 10, ет. 1) гражданите ще получат безплатни юридически консултации. Това съобщиха от пресцентъра на  БСП – София . Юристите ще бъдат на разположение на софиянци от 15.00 до 17.00 часа.", "date": "2019.01.02", "title": "БСП - София организира безплатна юридическа приемна за граждани на 3 януари"}
{"url": "http://www.focus-news.net/news/2019/01/02/2607660/premierat-boyko-borisov-kakto-yuzhnata-daga-e-v-ramkite-na-sofiya-taka-i-severnata-tangenta-e-v-ramkite-na-grada-razporedil-sam-vinetnata-sistema-da-se-otchita-kakto-dosega.html", "text": "Както Южната дъга е в рамките на София, така и Северната тангента е в рамките на града, разпоредил съм винетната система да се отчита, както досега. Това каза на брифинг в Министерския съвет министър-председателят Бойко Борисов, предаде репортер на  Агенция „Фокус“ . „От няколко дни се държи темата относно Северната дъга. Независимо от логиката и това, че принципът е „който кара повече, той плаща повече“, независимо от това, че е ясно, че едно е да чистиш и поддържаш две платна, каквито бяха по времето на социализма и при управлението на БСП от Околовръстния път, то беше много скоро, друго е да поддържаш 12 платна. Но благодарение на това, че приходните агенции, службите, прокуратурата, работиха много добре през миналата година, имаме рекордни приходи в бюджета, а и смисълът на това да правим Южна дъга, Северна тангента, Западна дъга и какво ли не още, е бил винаги в услуга на гражданите да пътуват по-бързо, по-безопасно, по-лесно и съответно това да дава възможност за по-високи доходи. Което също е факт“, коментира Борисов и подчерта, че нищо няма да се променя. „Това съм разпоредил на регионалното министерство и АПИ, от това, което е било миналата година. Както Южната дъга е в рамките на града, така и Северната тангента е в рамките на града и тя е правена, за да им е по-удобно на хората. Така че съм разпоредил да си преправят плановете и така както са отчитали досега винетната система, така да продължи и през 2019 г. Тази година започваме и строителството от „Младост“ до АМ „Тракия“, което е продължение на Южната дъга“, каза още Бойко Борисов.", "date": "2019.01.02", "title": "Премиерът Бойко Борисов: Както Южната дъга е в рамките на София, така и Северната тангента е в рамките на града, разпоредил съм винетната система да се отчита, както досега"}
{"url": "http://www.focus-news.net/news/2019/01/02/2607661/sport-nishikori-e-sledvashtiyat-sapernik-na-dimitrov.html", "text": "Поставеният под № 2 в схемата Кей Нишикори ще бъде следващият съперник на Григор Димитров на турнира в Бризбейн. Японецът победи първото си предизвикателство за сезона Денис Кудла със 7:5, 6:2 за 79 минути игра. Това ще бъде шести двубой между Димитров и Нишикори, който в момента е № 9 в света. \r\nСтатистиката е в полза на японеца - 4:1 победи, но единственият успех на българина дойде именно на турнира в Бризбейн. През 2017-та година във финалния двубой Димитров се наложи с 6:2, 2:6, 6:3 и завоюва титлата.  \r\nЗа последно двамата играха през миналата година на \"Мастърс\" турнира в Рим, а Нишикори се наложи в три сета.  \r\nВенцислав ДРАГОМАНОВ", "date": "2019.01.02", "title": "Спорт: Нишикори е следващият съперник на Димитров"}
{"url": "http://www.focus-news.net/news/2019/01/02/2607667/stara-zagora-na-6-yanuari-shte-se-sastoi-tarzhestven-ritual-za-polagane-na-ventsi-i-tsvetya-pred-byust-pametnika-na-hristo-botev-v-park-mitropolit-metodiy-kusev.html", "text": "В Стара Загора ще бъдат отбелязвани Богоявление и 171 години от рождението на Христо Ботев, съобщиха от  пресцентъра на Общината.  На 6 януари 2019 г. се навършват 171 години от pождението на гениалния поет и революционер Хpиcто Ботев. По този повод Община Стара Загора и Старозагорският военен гарнизон организират в 11.00 ч. тържествен общоградски ритуал за полагане на венци и цветя пред бюст-паметника му в парк „Митрополит Методий Кусев“. Водещ на ритуала ще бъде актьорът Ивелин Керанов. Ще участват Военният духов оркестър, знаменна група и почетна рота от Втора механизирана бригада. \r\nПразничната програма на Старозагорската митрополия на 6 януари, Богоявление, започва в 09.30 часа с Утреня и св. Василиева литургия, отслужени от Негово Високопреосвещенство старозагорския митрополит Киприан в катедралния храм „Св. Николай“.  \r\nВ 11.45 часа пред храма владиката ще извърши Великия Богоявленски водосвет и ритуала по освещаването на бойните знамена на гарнизон „Стара Загора“. След това оттам ще тръгне литийно шествие до комплекс „Езерото“ в парк „Йордан Капсамунов“. \r\nОчаква се около 12.30 часа владиката да хвърли Богоявленския кръст във водите на езерото.", "date": "2019.01.02", "title": "Стара Загора: На 6 януари ще се състои тържествен ритуал за полагане на венци и цветя пред бюст-паметника на Христо Ботев в парк „Митрополит Методий Кусев“"}
{"url": "http://www.focus-news.net/news/2019/01/02/2607670/stara-zagora-rayonen-sad-kazanlak-postanovi-zadarzhane-pod-strazha-spryamo-19-godishen-mladezh-s-16-prisadi-otkradnal-avtomobil-i-shofiral-sled-upotreba-na-narkotitsi.html", "text": "Районен съд – Казанлък определи мярка за неотклонение „задържане под стража“ спрямо 19-годишен младеж, откраднал автомобил и шофирал след употреба на наркотици. Това съобщиха от пресцентърa на  Апелативна прокуратура-Пловдив . \r\nНа младежа е предявено обвинение за това, че на 28 декември 2018 г., от паркинг в град Стара Загора, е отнел чуждо моторно превозно средство – лек автомобил, от владението на другиго, без негово съгласие с намерение да го ползва, като е настъпила повреда на превозното средство- престъпление по чл.346 ал.2 т.1 вр.с ал.1 от Наказателния кодекс. \r\nПредявено е и второ обвинение за това, че на 28 декември 2018 г. е управлявал лек автомобил на територията на община Казанлък след употреба на наркотични вещества, установено с техническо средство – престъпление по чл.343б ал.3 от Наказателния кодекс. \r\nДо момента е установено, че на 28 декември 2018 г. е отнел чужд автомобил от паркинг в Стара Загора. На същата дата посетил свой приятел, при когото употребил наркотични вещества и предприел шофиране на същия автомобила.След получен сигнал в полицията е предприето преследване на автомобила. След като бил спрян, обвиняемият е тестван за употреба на наркотични вещества и задържан. \r\nПо образуваното досъдебно производство, под ръководството на Районна прокуратура-Казанлък, до момента са извършени разпити на свидетели, събрани са писмени доказателства, обвиняемото лице е привлечено към наказателна отговорност и производството ще приключи в най-кратки срокове.  \r\nСъдът уважи искането на Районна прокуратура-Казанлък и прие, че се касае за висока степен на обществена опасност на деянията и на извършителя им, който е многократно осъждан (16 присъди) за престъпления против собствеността. При определяне мярката за неотклонение съдът взе предвид обществена опасност на обвиняемото лице. Обвиняемият С.С. е изтърпял наказание „Лишаване от свобода“ по последното осъждане през ноември 2018 г. \r\nОпределението на Районен съд – Казанлък подлежи на обжалване пред Окръжен съд-Стара Загора.", "date": "2019.01.02", "title": "Стара Загора: Районен съд – Казанлък постанови „задържане под стража“ спрямо 19-годишен младеж с 16 присъди, откраднал автомобил и шофирал след употреба на наркотици"}
{"url": "http://www.focus-news.net/news/2019/01/02/2607664/premierat-boyko-borisov-obshtinite-da-napravyat-taka-che-sled-kato-iskat-patishtata-da-sa-obshtinski-da-si-gi-poddarzhat.html", "text": "Общините да направят така, че след като искат пътищата да са общински, да си ги поддържат. Това каза на брифинг в Министерския съвет министър-председателят Бойко Борисов, предаде репортер на  Агенция „Фокус“ . „Ако е било лесно, комунистите да са направили не само до Правец магистралата, а да са направили дъги, тангенти и всичко останало. Защото две платна се чистят лесно от снега, а 12 – значително по-трудно. Но държавата може да си позволи, поради по-добрите приходи. Друг е въпросът и мисля, че тук Сдружението на общините не само да се събира за по няколко дни в Албена, а след като искат пътищата да са общински, да направят така, че да си ги поддържат. Държавата е вложила над 200-300 млн. сигурно в тези тангенти, подарява ги на общините, те да си ги поддържат“, коментира Борисов.  \r\n„Сега кметовете, за съжаление все от ГЕРБ, им е много лесно да казват: „Държавата“. Хубаво, държавата ги построи, плати ко-финансирането по европейските фондове, поддръжката сега пак държавата да я прави. Да де, ама държавата е на всички тези граждани. Така че като искате по 12 платна в градовете, ето подаряваме ви ги, поддържайте ги. А не сега регионалното министерство и АПИ да се чудят как за над 500 км магистрали по 6 платна да ги чистят и поддържат колкото за 2 платна“, допълни той и отбеляза, че има разлика и тя е в пъти. „Нашите стотици хиляди сънародници, които пътуват за празниците за Гърция, Македония, Сърбия какви винетки плащат там още с влизането на границата и не съм чул да има репортаж или оплакване, че само на едно влизане плащат 15-20 лева, защото амортизират техния път. Но ние можем да си го позволим и затова се надявам да не се спекулира повече по тази тема. Благодаря за вниманието и Честита нова година“, обърна се към медиите Борисов.  \r\nПремиерът се обърна към министъра на финансите Владислав Горанов, на регионалното развитие и благоустройството Петя Аврамова, на вътрешните работи Младен Маринов и към председателя на УС на Агенция „Пътна инфраструктура“ инж. Светослав Глосов с думите: „Събирайте повече пари и така“.", "date": "2019.01.02", "title": "Премиерът Бойко Борисов: Общините да направят така, че след като искат пътищата да са общински, да си ги поддържат"}
{"url": "http://www.focus-news.net/news/2019/01/02/2607669/pravitelstvoto-odobri-promeni-v-sastava-na-komisiyata-po-prozrachnost.html", "text": "Правителството одобри за член на Комисията по прозрачност по Закона за лекарствените продукти в хуманната медицина Лора Гурмева като представител на Българския лекарски съюз. До сега тези функции изпълняваше Цветозар Младенов. Това съобщиха от  правителствената информационна служба. \r\nЛора Гурмева е завършила Софийски университет „Св. Климент Охридски“, където придобива магистърска степен по специалност „Право“, специализация „Правораздаване“ и „Публична администрация”. Също така има магистърска степен по „Българска филология“ към Софийски университет „Св. Климент Охридски“. Вписана е в Софийската адвокатска колегия. В периода 2004 - 2010 г. е работила като помощник адвокат в адвокатски кантори. От 2010 г. до 2012 г. е инспектор в Инспектората на Министерство на здравеопазването, а в периода 2012-2015 г. е юрисконсулт в Националния център по обществено здраве и анализи. От 2016 г. до момента практикува самостоятелно като адвокат в областта на търговското, облигационното, трудовото и медицинското право. \r\nНа мястото на Ваня Илиева - представител на Националната здравноосигурителна каса, се определя Ваня Тонева. Тя е завършила Бургаски свободен университет, където придобива магистърска степен по специалност „Право“. Има и магистърска степен по специалност „Счетоводство и контрол“ към Университет за национално и световно стопанство. В периода 2001 -2006 г. е заемала длъжността „Младши юрисконсулт“ в Областна администрация - Стара Загора, а от ноември 2006 г. до февруари 2007 г. е заемала длъжността „Старши експерт – юрисконсулт“ в Министерство на икономиката и енергетиката. Ваня Тонева също така е заемала длъжността „Старши финансов \r\nинспектор“ в Агенция за държавна финансова инспекция, а от декември 2007 \r\nг. до декември 2016 г. е заемала длъжността „Главен юрисконсулт“ в Министерство на регионалното развитие и благоустройството. От януари 2017 г. до момента заема длъжността „Главен юрисконсулт“ в Националната здравноосигурителна каса.  \r\nНа мястото на Нели Таринска като представител на Министерството на здравеопазването се предлага Цветозар Младенов. Той е възпитаник на Софийския университет „Св. Климент Охридски“, където придобива магистърска степен по специалност „Право“, специализация „Правораздаване“. Също така има магистърска степен по „Обществено здраве и здравен мениджмънт“ към Медицински университет - София и магистърска степен по специалност „Публична реч“ към Националната академия за театрално и филмово изкуство „Кръстьо Сарафов“. Адвокат Младенов е вписан в Софийската адвокатска колегия. Работил е като сътрудник в търговски дружества и адвокатска кантора, а в момента практикува самостоятелно като адвокат в областта на търговското, облигационното, застрахователното и медицинското право и медиацията. От 2016 г. до момента е член на Комисията по прозрачност.", "date": "2019.01.02", "title": "Правителството одобри промени в състава на Комисията по прозрачност"}
{"url": "http://www.focus-news.net/news/2019/01/02/2607649/tass-broyat-na-zhertvite-v-magnitogorsk-dostigna-do-18-dushi.html", "text": "Броят на жертвите на инцидента със срутилия се вход в жилищна сграда в Магнитогорск достигна до 18 души, съобщава  TACC , като се позовава на данни от Министерство на извънредните ситуации на Руската федерация. \r\n„Извадено е тялото на 18-тия загинал“, съобщиха за агенцията от пресслужбата на ведомството в Москва.  \r\nПо-рано бе съобщено за намирането на тленните останки на момиченце на около тригодишна възраст. Така общият брой на децата, загинали при трагичния инцидент, достигна до две.  \r\nСъдбата на 30 остава в неизвестност, припомня руската медия.  Тереза Герова", "date": "2019.01.02", "title": "ТАСС: Броят на жертвите в Магнитогорск достигна до 18 души"}
{"url": "http://www.focus-news.net/news/2019/01/02/2607671/balgariya-povishava-klasa-na-cheshkoto-konsulstvo-vav-varna.html", "text": "Консулството на Чешката република във Варна става почетно генерално консулство, а неговият ръководител - чешката гражданка Зденка Боевова, става почетен генерален консул. Това реши правителството на днешното заседание, съобщиха от  правителствената информационна служба. \r\nПромяната в консулския клас е мотивирана от оценката за работата на г-жа Боевова, както и от многобройните й заслуги за развитието и задълбочаването на отношенията между Република България и Чешката република в различни области. Почетното генерално консулство е с консулски окръг, обхващащ областите Добрич, Варна и Бургас.", "date": "2019.01.02", "title": "България повишава класа на чешкото консулство във Варна"}
{"url": "http://www.focus-news.net/news/2019/01/02/2607672/rakovodstvoto-na-pp-abv-shte-dade-preskonferentsiya-na-3-yanuari.html", "text": "Ръководството на ПП АБВ ще даде пресконференция. Събитието ще се проведе утре (четвъртък) 3 януари 2019 г., от 12.30 часа в централата на партията на улица „Врабча“ 23. Това съобщиха от  пресцентъра на АБВ.   Темите на пресконференцията ще са позицията на партията относно рязкото влошаване на международната среда за сигурност и възникване на взривоопасни точки за възможен конфликт в региона, като и задълбочаващите се провали в политиката на ръководството на Министерството на външните работи на България.", "date": "2019.01.02", "title": "Ръководството на ПП АБВ ще даде пресконференция на 3 януари"}
{"url": "http://www.focus-news.net/news/2019/01/02/2607674/veliko-tarnovo-pokriv-na-kashta-e-izgoryal-v-polski-trambesh-tazi-nosht-razsledvat-se-prichinite-za-pozhara.html", "text": "Покрив на къща е изгорял в Полски Тръмбеш тази нощ. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ - Велико Търново. Сигнал за пожар в имот на ул. „Велико Търново“ е получен малко след полунощ. На него се е отзовал екип на районната противопожарна служба. Изгорели са 50 кв. м. покривна конструкция, мебели и бяла техника. Пожарникарите са успели да спрат разпространението на пламъците и да спасят от огъня останалата част от сградата. Причините за възникването на пожара са в процес на изясняване. За целта на място е изпратена оперативна група от Районно управление на МВР – Полски Тръмбеш. \r\nМалко след полунощ екип на районната противопожарна служба във Велико Търново е гасил запален автомобил с газова уредба в град Дебелец. В следствие на техническа неизправност на бутилката е възникнал пожар, който унищожил двигателния отсек, арматурното табло и предното стъкло. Пожарникарите успели да спасят от пламъците останалата част от автомобила. \r\nНадежда КРЪСТЕВА", "date": "2019.01.02", "title": "Велико Търново: Покрив на къща е изгорял в Полски Тръмбеш тази нощ, разследват се причините за пожара"}
{"url": "http://www.focus-news.net/news/2019/01/02/2607673/odobrena-e-balgarskata-pozitsiya-za-predstoyashtoto-zasedanie-na-saveta-na-es-po-obshti-vaprosi.html", "text": "Правителството одобри българската позиция за заседанието на Съвет „Общи въпроси“, което ще се проведе на 8 януари в Брюксел. Това съобщиха от  правителствената информационна служба.  Румънското председателство на Съвета на ЕС ще представи приоритетите си за периода 1 януари - 30 юни 2019 г. Ще разпространи и информация за организирането на преговорите по следващата Многогодишна финансова рамка на ЕС. Съвет „Общи въпроси“ ще обсъди представения на 5 декември Съвместен план за действие относно дезинформацията с цел осигуряване на решителен, всеобхватен и координиран европейски отговор на заплахите, произтичащи от разпространяването на умишлена, широкомащабна и систематична дезинформация. Румънското председателство ще представи актуалното състояние на законодателните актове, които следва да бъдат финализирани преди края на настоящия мандат на Европейската комисия и на Европейския парламент.  \r\nМинистерският съвет одобри също така резултатите от три заседания на Съвета на ЕС, проведени през декември в Брюксел.  \r\nНа 4 декември в рамките на Съвета на ЕС по икономически и финансови въпроси (ЕКОФИН) беше проведен публичен дебат по директивата за данъка върху цифровите услуги и бяха одобрени резултатите от проведените тристранни диалози с Европейския парламент относно пакета за намаляване на риска в банковия сектор. Председателството представи доклад за напредъка по изграждането на Европейска схема за гарантиране на депозитите. В контекста на Европейския семестър за 2019 г. Европейската комисия представи Годишния обзор на растежа за 2019 г., Доклада за механизма за предупреждение за 2019 г. и Препоръка относно икономическата политика на еврозоната. Министрите направиха преглед на постигнатия напредък в изпълнението на плана за действие за справяне с необслужваните кредити в Европа въз основа на съобщение на ЕК. \r\nСъветът на ЕС по транспорт, телекомуникации и енергетика проведе заседание на 3 и 4 декември във формат „Транспорт“ и „Телекомуникации“.  Основна тема в първия формат бе Пакетът за мобилност. В рамките на Съвета се проведе и Четвъртата Дунавска министерска среща. В областта на телекомуникациите Съветът прие частичен общ подход относно Програмата „Цифрова Европа“ за следващия програмен период 2021 -2027 г. Комисията представи информация за актуалното състояние на Единния цифров пазар и обяви, че към датата на провеждане на Съвета, от общо 30 законодателни предложения от Стратегията за единния цифров пазар, 19 от тях вече са договорени между съ- законодателите.  \r\nЗаседание на Съвета на ЕС по заетост и социална политика се състоя на 6 декември. По време на форума бе постигнат Общ подход по Директивата относно канцерогените и мутагените по време на работа (трети пакет). Друга обсъдена тема беше Регламентът за създаване на Европейски орган по труда. Австрийското председателство представи и два доклада за напредъка - по Регламента относно Европейския фонд за приспособяване към глобализацията и по Директива за равното третиране. По време на заседанието Председателството представи проект на Препоръка относно достъпа на работниците и самостоятелно заетите лица до социална закрила.", "date": "2019.01.02", "title": "Одобрена е българската позиция за предстоящото заседание на Съвета на ЕС по общи въпроси"}
{"url": "http://www.focus-news.net/news/2019/01/02/2607676/prof-d-r-tsekomir-vodenicharov-e-predlozhen-za-udostoyavane-s-orden-sv-sv-kiril-i-metodiy.html", "text": "Правителството предлага на Президента на Република България да издаде указ за награждаване на проф. д-р Цекомир Воденичаров, дмн, с орден „Св. Св. Кирил и Методий“ огърлие за значимия му принос в областта на медицинската наука и в утвърждаването на факултетите по обществено здраве в системата на висшето образование в Република България. Това съобщиха от  правителствената информационна служба. \r\nПроф. Воденичаров е роден през 1949 г. в гр. София. През 1973 г. завършва с пълно отличие медицина в Медицински университет - София. През 1979 г. придобива специалност по социална медицина. През 1980 г. е кандидат на медицинските науки, а през 1989 г. доктор на медицинските науки. Избран за доцент и зам.-декан на Медицински факултет при Медицински университет - София; ръководител на Секция по медицинска етика в Катедра по социална медицина на Медицински факултет - София. През 1995 г. е избран за професор в Медицински университет - София. Ръководител на Катедра по социална медицина и здравен мениджмънт на Медицински факултет София. Преминава през множество специализации и курсове в чужбина. \r\nПрез 2001 г. проф. д-р Воденичаров е избран за Декан на създадения от него Факултет по обществено здраве към Медицински университет - София, където въвежда и утвърждава теорията и практиката на новото обществено здраве в България. По негова инициатива е подпомогнат процесът по създаването и на други факултети по обществено здраве в страната. Активна е и ролята му в процеса по установяване и изграждане на международното сътрудничество на Факултета по обществено здраве, чрез контакти с водещи академични структури в областта на общественото здраве. \r\nАвтор е на повече от 300 публикации и 12 монографии. Под научното му ръководство през годините защитават докторски дисертации и дипломни работи стотици утвърдени през годините здравни политици и мениджъри. \r\nНосител е на високи призове и отличия за постигнати научни, експертни и обществени постижения като „Златен Хипократ“, „Златна Панацея“ и др.", "date": "2019.01.02", "title": "Проф. д-р Цекомир Воденичаров е предложен за удостояване с орден „Св. Св. Кирил и Методий“"}
{"url": "http://www.focus-news.net/news/2019/01/02/2607675/aleks-aleksiev-zashto-makedonskite-upravnitsi-ne-mogat-prosto-da-priznayat-che-ezikat-im-e-balgarski-kakto-tvardyat-ekspertite-i-da-si-spestyat-glavoboliyata.html", "text": "Елементарният въпрос, който си струва да се зададе е защо македонските управници не могат просто да признаят, че езикът е български, както огромното мнозинство от експертите твърдят, и да си спестят всички главоболия. Това пише в авторска статия, изпратена до  Агенция „Фокус“ , Алекс Алексиев, син на бележития български писател и карикатурист Райко Алексиев и внук на Никола Алексиев, дългогодишен активист на ВМРО от Солун. „Има доста хора, които вярват, че ако си затворим очите и Македония влезе в Съюза, той някак си ще цивилизова тази бедна балканска провинция. Други настояват, че ако България не обръща внимание на фалшификациите и обидите и направи всичко възможно да интегрира Македония икономически, нещата ще се подредят“, коментира той и допълва, че този тип поведение е причинил не малко войни в миналото и няма гаранция, че няма отново да го направи. „Един кандидат за членство в Европейския съюз си е присвоил езика и голяма част от историята на един съсед в пълно противоречие на европейските демократични норми. Кандидатът се казва Македония или Северна Македония, ако влезе в ЕС“, посочва Алекс Алексиев. „Въпросният език е български, за който македонският е един локален диалект, а историята е стандартната българска история до създаването на Югославия прз 1945 г. Това, което наблюдаваме не е нищо друго освен откритата фалшификацията на историята на един член на ЕС и присвояването на неговия език“, заявява той. „И така, какво точно стана на тази бедна балканска провинция, което да я накара да се държи по начин, който й обещава само неприятности“, пита Алексиев. „Това, което стана се нарича комунизъм и той изигра типичната си пагубна роля и в Югославия, и в България. В момента често се забравя, че преди да се скара със Сталин през 1948 г., Тито беше не по- малък тоталитарен сатрап (със своя собствен гулаг ат Голи Оток) от “вожда на народите.”“, уточнява той. „Що се отнася до българските комунисти, те никога не са били нищо друго освен послушни лакеи на болшевишката партия. Самата Югославия, въпреки постоянните си претенции за ‘братство и единство’ винаги е била една доминирана от сърбите фалшива федерация, както стана кристално ясно, когато тя започна да се разпада след смърта на Тито в 1980 г.“, пише още Алекс Алексиев.", "date": "2019.01.02", "title": "Алекс Алексиев: Защо македонските управници не могат просто да признаят, че езикът им е български, както твърдят експертите, и да си спестят главоболията"}
{"url": "http://www.focus-news.net/news/2019/01/02/2607654/tass-desetki-zhalti-zhiletki-sa-blokirali-petrolna-baza-v-severozapadna-frantsiya.html", "text": "Няколко десетки участници в протестите на „жълтите жилетки“ са блокирали в сутрешните часове на деня петролна база в близост до Руан в северозападната част на Франция, предава руската информационна агенция  TACC , като се позовава на данни от местния телевизионен канал  BFM . \r\nОколо 4:00 часа местно време (5:00 часа българско време) демонстрантите са блокирали входа в терминала. В социалните мрежи вече е разпространен призив към симпатизантите на „жълтите жилетки“ да се присъединят към тях.  \r\nПетролната база край Руан е един от стратегическите обекти в департамента Сен Маритим. През миналия месец тя бе блокирана два пъти, припомня агенцията. Тереза Герова", "date": "2019.01.02", "title": "ТАСС: Десетки „жълти жилетки“ са блокирали петролна база в Северозападна Франция"}
{"url": "http://www.focus-news.net/news/2019/01/02/2607677/pravitelstvoto-odobri-strukturni-promeni-v-agentsiya-mitnitsi.html", "text": "Министерският съвет прие Постановление за изменение и допълнение на Устройствения правилник на Агенция „Митници“ и на Класификатора на длъжностите в администрацията и наредбата по неговото прилагане. Това съобщиха от  правителствената информационна служба.  Актът е в следствие на приетите изменения и допълнения в Закона за митниците, приети с § 50 от Преходните и заключителни разпоредби на Закона за корпоративното подоходно облагане, обнародван в Държавен вестник, бр. 98 от 27.11.2018 г. \r\nАгенция „Митници“ се структурира в Централно митническо управление и териториални дирекции. В структурата на Централно митническо управление се създават две главни дирекции - Главна дирекция „Митническо разузнаване и разследване“ и Главна дирекция „Информационни системи и аналитична дейност“. Преструктурират се териториалните структури на управление в Агенцията с цел по-добра координация, ръководство и контрол при осъществяване на основните функции и задачи на АМ, постигане на по-голяма бързина в работните процеси и по-голяма ефикасност и ефективност при управлението на човешките ресурси в администрацията.  \r\nПредвижда се с промените да се засили административният капацитет на централно и териториално ниво и по-ефективно да се осъществява дейността на митническите органи при митническия контрол, включително на контрола в областта на митническите, акцизните и валутните нарушения и престъпления. В резултат на преструктурирането ще се постигне оптимизиране на администрацията с отпадане на излишни структури, повишаване на ефективността на работа на митническите учреждения и оптимизиране на натовареността на митническите служители. Като ефект от реформата се очаква увеличаване на приходите, реализирани от агенцията в резултат на засилените контролни функции, повишаване на качеството на административния капацитет и оптимизиране на вертикалната организационна структура. \r\nС измененията и допълненията в Класификатора на длъжностите в администрацията и наредбата за неговото прилагане се въвеждат специфични длъжности, предвидени в Закона за митниците на основание разпоредбата на § 6 от Преходните и заключителните разпоредби на Наредбата за прилагане на Класификатора на длъжностите в администрацията. В проекта са отразени и промени по отношение на функциите и минималните изисквания за заемане на конкретни длъжности. Измененията са продиктувани от предвидената в закона разпоредба в структурата на Агенция „Митници“ да се създадат пет териториални дирекции и две главни дирекции.", "date": "2019.01.02", "title": "Правителството одобри структурни промени в Агенция „Митници“"}
{"url": "http://www.focus-news.net/news/2019/01/02/2607680/pregled-na-mezhdunarodnite-novini-do-13-chasa-agentsiya-fokus.html", "text": "Броят на жертвите на инцидента със срутилия се вход в жилищна сграда в Магнитогорск достигна до 19 души, съобщава  TACC , като се позовава на данни от Министерство на извънредните ситуации на Руската федерация. \r\n„Изпод развалините е извадено е тялото на жена. Загиналите са 19“, съобщиха за агенцията от пресслужбата на ведомството в Москва.  \r\nПо-рано бе съобщено за намирането на тленните останки на момиченце на около тригодишна възраст. Така общият брой на децата, загинали при трагичния инцидент, достигна до две.  \r\nСъдбата на 30 остава в неизвестност, припомня руската медия. \r\n***  Шестима души са загинали при влаков инцидент на мост, свързващ два острова в Дания, предава  AFP , като се позовава на данни от полицията. \r\nПричината за инцидента все още се уточнява, но в първите медийни съобщения бе съобщено, че пътническият влак се е ударил в товарна композиция на моста, свързващ датските острови Шеланд и Фюн. Уточнява се, че метеорологичните условия в района са влошени заради силни ветрове. \r\n***  Американските военнослужещи ще се изтеглят от Сирия към Северен Ирак, откъдето ще се завърнат в родината си. Това разкри иракски генерал, предава  Anadolu Agency . \r\nСилите на Вашингтон „ще се изтеглят в Ербил, а не в райони, контролирани от иракското централно правителство\", поясни генерал-майор Яхия Расул. Съгласно думите му, този ход няма да подкопае суверенитета на Ирак, тъй като постоянното присъствие на американските войски не е предмет на обсъждане. \r\nПредстои САЩ да обявят пътна карта за изтеглянето им от Сирия. В началото на седмицата лидерът на Белия дом Доналд Тръмп сигнализира, че САЩ забавят изтеглянето на две хиляди войници, разположени в Сирия. \r\nСъобщението изглежда е в противоречие с неговото по-ранно изявление, в което обеща незабавно изтегляне на американските сили от Сирия след победата над близкоизточната радикална групировка „Ислямска държава“, припомня турската агенция. \r\n***  Няколко десетки участници в протестите на „жълтите жилетки“ са блокирали в сутрешните часове на деня петролна база в близост до Руан в северозападната част на Франция, предава руската информационна агенция  TACC , като се позовава на данни от местния телевизионен канал  BFM . \r\nОколо 4:00 часа местно време (5:00 часа българско време) демонстрантите са блокирали входа в терминала. В социалните мрежи вече е разпространен призив към симпатизантите на „жълтите жилетки“ да се присъединят към тях.  \r\nПетролната база край Руан е един от стратегическите обекти в департамента Сен Маритим. През миналия месец тя бе блокирана два пъти, припомня агенцията. \r\n***  Оспорваното споразумение между Гърция и Бившата югославска република Македония (БЮРМ) се очаква да бъде ратифицирано в парламента в Скопие най-вероятно до 10 януари, по-рано от планираното. Това със сигурност ще доведе до нови политически развития, коментират в редакцията на електронното издание на водещия атински ежедневник  Kathimerini . \r\nИзглежда, че премиерът на Македония Зоран Заев ускорява процеса, след като генералният секретар на НАТО Йенс Столтенберг изпрати писмо до Скопие и Атина, призовавайки сделката да бъде одобрена и в двата парламента до 15 февруари, и в което увери, че балканската страна може да се присъедини към Алианса без допълнително забавяне. \r\nВ обръщението си за Нова година гръцкият премиер Алексис Ципрас не представи информация за това кога договорът ще бъде внесен в парламента в Атина, въпреки че говорителят на правителството Димитрис Цанакопулос посочи, че решението ще бъде взето след 18 януари. \r\nВ неделното си издание Kathimerini разкри, че съюзниците от НАТО се се съгласили, че гласуването за ратифициране на сделката от Преспа да бъде отделно от вота за протокола за македонското членство в НАТО. Очаква се в дебата да бъдат припомнени възраженията на Гърция за кандидатурата на Македония за членство в НАТО. \r\nВъв всеки случай се очаква одобрението на сделката да предизвика политически събития, като спекулациите за времето на възможните извънредни избори набират все по-голяма сила.  \r\nЦипрас уверява, че изборите ще се проведат по план, т.е. през октомври. Въпреки това се заговори и за гласуване през май, когато ще се състоят местните и изборите за ЕП.  \r\nЩо се отнася до гласуването за Преспанското споразумение, Ципрас подчерта, че „все още не е решил дали ще се случи преди март“. \r\nБившият външен министър Никос Коциас, който подписа споразумението през юни миналата година, изрази убеждението си, че сделката ще бъде ратифицирана. „Няма съмнение\", категоричен бе Коциас с уверението, че в атинския парламент има мнозинство за сделката. \r\n***  След атаките срещу пешеходци в баварското градче Амберг федералният министър на вътрешните работи на ФРГ Хорст Зеехофер (ХСС) настоя за затягане на законите, съобщава германският национален ежедневник  Die Welt , като припомня, че нападението бе извършено от търсещи убежище.  \r\nЗеехофер изрази загриженост и по отношение на „очевидно“ ксенофобски мотивираните нападения в Ботроп, провинция Северен Рейн-Вестфалия, и Есен.  \r\n„Събитията в Амберг ме разстроиха много. Това са насилнически ексцесии, които не можем да толерираме ”, заяви Зеехофер. „Ако търсещите убежище извършват престъпления, те трябва да напуснат страната ни. Ако съществуващите закони не са достатъчно строги, те трябва да бъдат променени. Ще направя предложение пред коалицията“, увери федералният вътрешен министър.  \r\nВ събота вечер 12 души бяха нападнати и ранени в Амберг, а 17-годишен младеж бе хоспитализиран заради травма на главата. Бяха издадени заповеди за арест на четирима обвиняеми на възраст между 17 и 19 години – от Афганистан, Сирия и Иран. Според полицията, заподозрените са били под въздействието на алкохол, когато са нападнали минувачите. \r\n***", "date": "2019.01.02", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2019/01/02/2607678/balgariya-i-sasht-shte-prodalzhat-satrudnichestvoto-si-v-sferata-na-opazvaneto-na-kulturni-tsennosti.html", "text": "Министерският съвет одобри проект на Меморандум за разбирателство между Правителството на Република България и Правителството на Съединените американски щати относно налагането на ограничения върху вноса на категории археологически материали и етноложки материали от Република България.  Това съобщиха от  правителствената информационна служба. \r\nНастоящият документ се предвижда да замени подписания през 2014 г. Меморандум за разбирателство между България и САЩ относно налагането на ограничения върху вноса на категории археологически и църковно-етноложки материали. \r\nПодготовката за сключването на новия меморандум е във връзка с прилагането на чл. 9 от Конвенцията относно мерките за забрана и предотвратяване на незаконен внос, износ и прехвърляне на правото на собственост на културни ценности, както и представлява общ интерес за двете страни.", "date": "2019.01.02", "title": "България и САЩ ще продължат сътрудничеството си в сферата на опазването на културни ценности"}
{"url": "http://www.focus-news.net/news/2019/01/02/2607682/vladimir-dzhorov-kyustendilska-voda-vav-vrazka-s-ochakvanite-niski-temperaturi-tryabva-da-se-predpriemat-deystviya-za-predpazvane-na-vodoprovodnite-instalatsii-ot-zamrazvane.html", "text": "Във връзка с очакваните ниски температури трябва да се предприемат действия за предпазване на водопроводните инсталации от замръзване. Това каза пред  Радио „Фокус” – Кюстендил  Владимир Джоров, главен инженер в дружеството „Кюстендилска вода”. По думите му в сградите и помещенията, където е монтиран общият водомер, не трябва да се допуска температурата да пада под нула градуса. Ако това не е възможно, е нужно той да е добре изолиран. Водата в необитаемите имоти е най-добре да бъде спряна, тъй като с понижаването на температурите рискът от замръзване на тръбите се увеличава. Вратите и прозорците на неотопляемите помещения е желателно да са плътно затворени и уплътнени.  \r\n„През студените месеци най-често се пукат тръби на външни чешми. Схващането, че ако външните чешми, оставени да текат или капят няма да замръзнат, е погрешно. Добре е те също да бъдат изолирани, като се използват материали, които не поемат влага и не могат да замръзнат”, каза Владимир Джоров. За да се предпазят водопроводните инсталации от замръзване, е необходимо да се изолират водомерните шахти, да се провери изправността на спирателните кранове, да се спре водата към външните чешми. \r\nВенцеслав ИЛЧЕВ", "date": "2019.01.02", "title": "Владимир Джоров, „Кюстендилска вода”: Във връзка с очакваните ниски температури трябва да се предприемат действия за предпазване на водопроводните инсталации от замръзване"}
{"url": "http://www.focus-news.net/news/2019/01/02/2607679/pazardzhik-nay-malkata-rodilka-prez-2018-godina-v-grada-e-bila-na-14-godini.html", "text": "Най-малката родилка през изминалата 2018 година в Пазарджик е била на 14 години, съобщи за  Радио „Фокус“ – Пазарджик  д-р Маринела Захариева от родилното отделение на болницата в града. По думите й недоносените бебета в повечето случаи се раждат от малолетни майки, които не си правят необходимите изследвания и застрашават както своя живот, така и този на новороденото. Д-р Захариева каза също, че наскоро в отделението са имали случай на майка на 17 години, която е родила третото си дете и това е особено притеснително.  \r\n„При настаняването на недоносените деца в отделението се полагат грижи за преодоляване на инфекциите, ако бебето има такива, и за наддаване на тегло. Имаме случаи на деца, които остават над месец и половина в отделението, докато достигнат до 2,5 килограма тегло“, уточни д-р Захариева. Тя допълни, че младите майки трябва да се грижат добре за бебетата, но и за себе си, за да не се стига до следващо раждане на недоносено дете. 140 са ражданията на недоносени бебета в болницата за 2018 година към днешна дата, от общо 690 раждания. \r\nРадослава МУРДЖЕВА", "date": "2019.01.02", "title": "Пазарджик: Най-малката родилка през 2018 година в града е била на 14 години"}
{"url": "http://www.focus-news.net/news/2019/01/02/2607666/anadolu-agency-amerikanskite-voyski-shte-se-izteglyat-ot-siriya-prez-severen-irak.html", "text": "Американските военнослужещи ще се изтеглят от Сирия към Северен Ирак, откъдето ще се завърнат в родината си. Това разкри иракски генерал, предава  Anadolu Agency . \r\nСилите на Вашингтон „ще се изтеглят в Ербил, а не в райони, контролирани от иракското централно правителство\", поясни генерал-майор Яхия Расул. Съгласно думите му, този ход няма да подкопае суверенитета на Ирак, тъй като постоянното присъствие на американските войски не е предмет на обсъждане. \r\nПредстои САЩ да обявят пътна карта за изтеглянето им от Сирия. В началото на седмицата лидерът на Белия дом Доналд Тръмп сигнализира, че САЩ забавят изтеглянето на две хиляди войници, разположени в Сирия. \r\nСъобщението изглежда е в противоречие с неговото по-ранно изявление, в което обеща незабавно изтегляне на американските сили от Сирия след победата над близкоизточната радикална групировка „Ислямска държава“, припомня турската агенция. Тереза Герова", "date": "2019.01.02", "title": "Anadolu Agency: Американските войски ще се изтеглят от Сирия през Северен Ирак"}
{"url": "http://www.focus-news.net/news/2019/01/02/2607686/plovdiv-86-godishen-mazh-e-v-bolnitsa-sled-kato-e-bil-napadnat-i-ograben-v-doma-si-v-selo-belashtitsa.html", "text": "Възрастен мъж е пострадал при грабеж в дома му. Това съобщиха от  ОДМВР - Пловдив . Сигналът е получен вчера по обяд, чрез тел. 112. По първоначални данни, около 18.00 часа на 31 декември, в къщата на 86-годишен жител на село Белащица влезли двама непознати, нападнали го с удари и му отнели около 200 лева. Пенсионерът е настанен в болница за наблюдение, според лекарите няма опасност за живота му.   \r\nПо случая е образувано досъдебно производство, уведомена е Районна прокуратура – Пловдив. Предприети са активни действия за издирване на извършителите на престъплението.", "date": "2019.01.02", "title": "Пловдив: 86-годишен мъж е в болница, след като е бил нападнат и ограбен в дома си в село Белащица"}
{"url": "http://www.focus-news.net/news/2019/01/02/2607684/gd-granichna-politsiya-na-gkpp-dunav-most-ruse-i-gkpp-durankulak-trafikat-e-intenziven-na-izhod-za-leki-avtomobili.html", "text": "На ГКПП \"Дунав мост-Русе\" и ГКПП \"Дуранкулак\" на българо-румънската граница трафикът е интензивен на изход за леки автомобили, по данни към 13.00 часа. Това съобщиха от пресцентъра на  Главна дирекция (ГД) \"Гранична полиция\" . \r\nНа българо-сръбската, българо-македонската, българо-гръцката и българо-турската граница трафикът е нормален на всички контролно-пропускателни пунктове.", "date": "2019.01.02", "title": "ГД \"Гранична полиция\": На ГКПП \"Дунав мост-Русе\" и ГКПП \"Дуранкулак\" трафикът е интензивен на изход за леки автомобили"}
{"url": "http://www.focus-news.net/news/2019/01/02/2607683/balgariya-shte-rakovodi-organizatsiyata-za-chernomorsko-ikonomichesko-satrudnichestvo-pod-mototo-more-ot-vazmozhnosti.html", "text": "България е новият ротационен председател на Организацията за черноморско икономическо сътрудничество (ЧИС) за първите шест месеца на 2019 г. Ротационното председателство на ЧИС, която е най-представителната и институционално развита организация в Черноморския регион, е обвързано с редица отговорности от българска страна. Това съобщиха от  пресцентъра на Министерството на външните работи.   \r\nПод мотото „Море от възможности“ Българското председателство ще работи за развитието на ЧИС като проектно-ориентирана организация. Специален акцент ще бъде поставен върху сътрудничеството в областите на културата, транспорта и опазването на околната среда.  \r\nПредседателството ни ще работи също за задълбочаване на бизнес контактите между страните от региона, но и за по-нататъшното засилване на синхрона в работата на ЧИС и неговите специализирани органи. Те включват Парламентарната асамблея на ЧИС (ПАЧИС), Черноморската банка за търговия и развитие (ЧБТР), Международния център за черноморски изследвания (МЦЧИ) и Съвета на бизнес средите.  \r\nДруг приоритет на председателството ни е да се продължат процесите за реформиране и адаптиране на организацията към съвременните предизвикателства. В същото време България ще работи и за насърчаване на пълноценното взаимодействие между Европейския съюз и ЧИС.  \r\nЦел на Българското председателство е залегналите в календара за първата половина на 2019 г. прояви да допринесат за успешното изпълнение на Икономическия дневен ред на ЧИС.  \r\nУспешното провеждане на председателството, което ще бъде четвърто за страната ни, ще допринесе за активизиране на регионалната външна политика на България. Това е в съзвучие с един от националните ни външнополитически приоритети – развиване на активни отношения с държавите от широкия Черноморски регион.  \r\nЧИС е създадена през 1992 г., като България е сред 11-те учредителки. Днес в Организацията освен нас членуват още Албания, Армения, Азербайджан, Грузия, Гърция, Молдова, Румъния, Русия, Сърбия, Турция и Украйна", "date": "2019.01.02", "title": "България ще ръководи Организацията за черноморско икономическо сътрудничество под мотото „Море от възможности“"}
{"url": "http://www.focus-news.net/news/2019/01/02/2607687/ministerstvoto-na-turizma-proveri-kazus-sas-zabaveno-otpatuvane-na-balgarski-turisti-ot-gartsiya.html", "text": "Министерството на туризма направи проверка на казус със забавено отпътуване на група български туристи от остров Тасос. Това съобщиха от пресцентъра на  министерството . Групата от 52-ма души, избрали да посрещнат Нова година на гръцкия остров, са в добро състояние и са пристигнали благополучно на българо-гръцката граница. Валентин Величков, лице с функции по управление от организатора на туристическото пътуване ЕТ „Светла Младенова – поход“,  увери, че заради лошо време в района на Тасос и произтичащите от това обстоятелства българската група не е успяла да тръгне с ферибот на 1 януари 2019 г., както е било планирано. На Тасос порт полицията давала информация час преди отпътуването по разписание, но то не е могло да се осъществи и след последния ферибот в 19 часа поради забрана на местните компетентни власти. Представителят на туроператора уверява, че за туристите е била платена допълнителна нощувка и закуска за българските туристи в същия хотел на остров Тасос, в който са били отседнали.   \r\nЕТ ЕТ „Светла Младенова – поход“ е с редовна регистрация в Националния туристически регистър, поддържан от Министерството на туризма, и функционира като туроператор и туристически агент, показа документалната проверка.  Фирмата има действаща застраховка, валидна до 19 юни 2019 г.  Фирмата е със седалище и адрес на управление в София. \r\nМинистерството на туризма продължава да следи казуса, до момента във ведомството няма постъпила жалба от туристи от тази група. Припомняме, че е открит телефон, на който при необходимост от съдействие туристите могат денонощно да подават сигнали. Номерът е 02/9046895.", "date": "2019.01.02", "title": "Министерството на туризма провери казус със забавено отпътуване на български туристи от Гърция"}
{"url": "http://www.focus-news.net/news/2019/01/02/2607685/dw-skopie-i-atina-navlizat-vav-finalnata-prava-za-prespanskoto-sporazumenie.html", "text": "НАТО очаква до 15 февруари в Македония и Гърция да бъдат финализирани всички процедури, свързани с влизането в сила на Преспанското споразумение. Парламентът в Скопие насрочи заседание за 9 януари, подготовката е в ход и в законодателния орган в Атина, подчертават в македонската редакция на  Deutsche Welle . \r\nС края на празненствата по случай новата година политическите ангажименти се връщат в дневния ред. Постпразничното внимание е насочено към македонския парламент и сесия номер 75, насрочена за 9 януари, с четири точки от дневния ред: утвърждаване на проектоизмененията в Конституцията, приемането и обнародването им, както и гласуване на закон за тяхното прилагане.Това е последната фаза от конституционните промени, предвидени в споразумението от Преспа, и последното задължение, което трябва да бъде изпълнено за неговото прилагане. Писмо от Столтенберг \r\nДинамика има и в Атина, където са в очакване македонския парламент да изпълни поетите ангажименти по-рано от планираното. „Възможно е ратификацията на Договора от Преспа да приключи преди датата 15 януари. Гласуването (за промени в конституцията и т.н.) може да се извърши дори в деня на започване на пленарната сесия, като се има предвид обявеното от опозиционното ВМРО-ДПМНЕ блокиране на обсъждането. Ускоряването на стъпките от македонската страна е в пълна координация с ритъма, който НАТО желае ”, пише водещият атински ежедневник  Kathimerini , цитиран от медията.  \r\n„Има писмо от генералния секретар на НАТО Йенс Столтенберг, което призовава за приключване на всички процедури в двете столици до 15 февруари 2019 г.\", се казва в доклада на вестника, като се добавя, че писмото ускорява и активира процедурите в Атина. \r\nГоворителят на гръцкото правителство Димитрис Цанакопулос обяви: „Премиерът Ципрас след ще реши кога споразумението от Преспа ще бъде представено за ратификация в гръцкия парламент\". Той обясни, че необходимите „парламентарни комбинации за ратифицирането на договора са в ход и че те са интензивни\". \r\nМиналата седмица и гръцки дипломатически източници на всекидневника  „Елефтерос Типос\"  изразиха очакване, че Преспанското споразумение между Атина и Скопие ще влезе в процедура по ратификация в гръцкия парламент още през януари. Имайки предвид това, гръцките медии твърдят, че ако процесът в Скопие приключи успешно, „топката веднага ще бъде прехвърлена на гръцка територия\". \r\nСпоразумението за разрешаване на спора за името, подписано в Псарадес, от гръцката страна на езерото Преспа, бе парафирано от външните министри на Македония и Гърция - Никола Димитров и Никос Коциас. „Горди сме, защото избрахме решение, което ни обединява\", заяви тогава македонският премиер Заев. Гръцкият му колега Ципрас отбеляза: „Ние сме тук, за да заличим раните, които времето ни остави, за да отворим пътя за мир, братство и растеж\". \r\nГръцките медии цитират източници, според които „министър-председателят Ципрас е осигурил мнозинство в парламента за споразумението на Преспа\". И бившият ръководител на гръцката дипломация Никос Коциас изрази увереност, че в гръцкия парламент има мнозинство за ратифицирането на Договора от Преспа. Последната съпротива \r\nОпозиционната ВМРО-ДПМНЕ вече обяви, че няма да участва в последната фаза от конституционните промени. „Процесът за конституционни промени и дебатът по тях е фарс и депутатите на ВМРО-ДПМНЕ няма да участват в третата им, финална фаза. Тези предложения допълнително поляризират ситуацията, виновни за това са Заев и сегашното правителство”, заяви лидерът на ВМРО-ДПМНЕ Христиан Мицкоски в интервю за прищинския вестник  Koha Ditore \r\nИзточници от македонското правителство потвърдиха, че се очаква гласуването по Договора за Преспа и ратифицирането на протокола за членството на Македония в НАТО в Атина да се проведе в един и същи ден. Те смятат, че процесът ще бъде завършен успешно в Скопие – в парламента ще има мнозинство „и дори повече“.  \r\nЗапитан за това какво е усещането днес, няколко месеца след подписването на споразумението с Гърция, външният министър на Македония Никола Димитров заяви: „Без триумфалност, а спокойно, сигурно, достойно и с чиста съвест взехме най-доброто за Македония. При дадените обстоятелства ние абсолютно постигнахме възможно най-доброто. Имаше моменти на дълбоки и трудни въпроси, консултации, но в деня на подписването на споразумението всички дилеми бяха изчезнали“, увери първият дипломат на Скопие. \r\nТой изрази съжаление, че ръководството на опозицията реши да не участва активно в референдума, предвиден в тяхната партийна програма. \r\n„С това отговорността беше прехвърлена на парламента, създавайки допълнително предизвикателство и задължение за подкрепа за договора. Моментът е исторически и изисква голяма мъдрост, отговорност и визия на всички заинтересовани страни в процеса (...) Убеден съм, че при справедлива политика и прозрачност повечето граждани и от двете страни ще зададат един и същ въпрос след няколко години: Защо не направихме това по-рано?“, категоричен бе Димитров. \r\nНо противниците на Договора от Преспа подготвят последните си действия, за да изразят своята съпротива. „Македония бойкотира\" организира протест пред дома на депутат от независима опозиционна група, който гласува за откриване на процеса на конституционни промени. Протест се очаква и на 9 януари, в деня, когато парламентът ще започне пленарната сесия за последната фаза от конституционните промени. Тереза Герова", "date": "2019.01.02", "title": "DW: Скопие и Атина навлизат във финалната права за Преспанското споразумение"}
{"url": "http://www.focus-news.net/news/2019/01/02/2607668/tass-broyat-na-zhertvite-v-magnitogorsk-dostigna-do-19-dushi.html", "text": "Броят на жертвите на инцидента със срутилия се вход в жилищна сграда в Магнитогорск достигна до 19 души, съобщава  TACC , като се позовава на данни от Министерство на извънредните ситуации на Руската федерация. \r\n„Изпод развалините е извадено е тялото на жена. Загиналите са 19“, съобщиха за агенцията от пресслужбата на ведомството в Москва.  \r\nПо-рано бе съобщено за намирането на тленните останки на момиченце на около тригодишна възраст. Така общият брой на децата, загинали при трагичния инцидент, достигна до две.  \r\nСъдбата на 30 остава в неизвестност, припомня руската медия.  Тереза Герова", "date": "2019.01.02", "title": "ТАСС: Броят на жертвите в Магнитогорск достигна до 19 души"}
{"url": "http://www.focus-news.net/news/2019/01/02/2607690/pazardzhik-rayonniyat-sad-shte-gleda-iskane-za-ostavane-v-aresta-na-mazh-opital-se-da-vnese-heroin-v-zatvora-ukrit-v-pecheno-pile.html", "text": "Районен съд – Пазарджик ще разгледа искане за налагане на мярка за неотклонение „задържане под стража“ по отношение на Стоян Деянов, обвинен за това, че се е опитал да внесе наркотици в Затвора в град Пазарджик. Това съобщи за  Радио „Фокус“ – Пазарджик  адвокат Валери Стоянов. На 30 декември 2018 година по време на свиждане е направен опитът за внасяне на хероин, скрит в храна. Високорисковото наркотично вещество е било укрито в печено пиле. Обвиняемият е бил с наложена с прокурорско разпореждане 72-часова мярка „задържане под стража“. Районният съд ще реши дали той да остане за постоянно в ареста. Началото на съдебното заседание е в 14.00 часа, а съдия-докладчик е Красимир Лесенски. \r\nВаня НИКОЛОВА", "date": "2019.01.02", "title": "Пазарджик: Районният съд ще гледа искане за оставане в ареста на мъж, опитал се да внесе хероин в затвора, укрит в печено пиле"}
{"url": "http://www.focus-news.net/news/2019/01/02/2607693/blagoevgrad-politseyski-patrul-e-razpolozhen-na-glaven-pat-e-79-v-rayona-na-montsa-v-posoka-simitli.html", "text": "Полицейски патрул е разположен на главен път Е-79 в района на Монца край Благоевград, в посока Симитли, съобщи слушател на  Радио „Фокус“-Пирин .", "date": "2019.01.02", "title": "Благоевград: Полицейски патрул е разположен на главен път Е-79 в района на Монца, в посока Симитли"}
{"url": "http://www.focus-news.net/news/2019/01/02/2607691/sport-frantsiya-pobedi-na-smeseni-dvoyki-sreshtu-germaniya-no-otpadna-ot-hopman-kap.html", "text": "Ализе Корне и Лука Пуй постигнаха победа за престиж с 4:3(4), 4:3(3) срещу Анджелик Кербер и Александър Зверев на смесени двойки в турнира „Хопман къп“. Преди това обаче Германия спечели мача от група „А“ срещу Франция, след като Зверев надви Пуй с 6:3, 6:7(8), 6:2, а Кербер спечели срещу Корне с 5:7, 6:2, 6:4. \r\nТака крайният резултат е 2:1 в полза на немците, които водят убедително в групата с 2 победи без поражение. Французите отпадат от турнира, след втората си загуба. \r\nВенцислав ДРАГОМАНОВ", "date": "2019.01.02", "title": "Спорт: Франция победи на смесени двойки срещу Германия, но отпадна от „Хопман къп“"}
{"url": "http://www.focus-news.net/news/2019/01/02/2607692/pleven-49-godishen-mazh-se-e-prostrelyal-s-pistolet-v-glavata-ima-opasnost-za-zhivota-mu.html", "text": "49-годишен мъж е с опасност за живота след като се е прострелял с пистолет в главата. Това съобщиха от  ОДМВР- Плевен . Сигналът за инцидента е подаден на 1 януари в 19.40 часа. Мъжът се е прострелял в дома си в Червен бряг с газов пистолет. Минути след инцидента е транспортиран в плевенска болница. Полицаите са иззели пистолета и седем гилзи. Уведомен е дежурен прокурор при РП - Червен бряг. Образувано е досъдебно производство.", "date": "2019.01.02", "title": "Плевен: 49-годишен мъж се е прострелял с пистолет в главата, има опасност за живота му"}
{"url": "http://www.focus-news.net/news/2019/01/02/2607688/dobrich-obyavenoto-ot-obshtinata-obshtestveno-obsazhdane-na-naredba-za-izmenenie-i-dopalnenie-na-naredbata-za-opredelyane-razmera-na-mestnite-danatsi-prodalzhava-do-28-yanuari.html", "text": "Обявеното от Община град Добрич обществено обсъждане на Наредба за изменение и допълнение на Наредбата за определяне размера на местните данъци продължава до 28 януари, предаде кореспондентът на  Радио „Фокус” . Докладната записка е внесена от кмета Йордан Йорданов. Аргументите – настъпили са изменения и допълнения в Закона за местните данъци и такси, които касаят най – вече данъка върху превозните средства на автомобилите. От началото на тази година се предвижда собствениците на товарни автомобили с технически допустима максимална маса до 3.5 тона да заплащат годишен данък, какъвто заплащат собствениците на леки автомобили. Предвидено е също данъкът върху горепосочените превозни средства, да се състои от два компонента: - имуществен и екологичен. Първият компонент ще се определя в зависимост от мощността на двигателя, коригирана с коефициент в зависимост от годината на производство на автомобила, а екологичният компонент - в зависимост от екологичната категория на автомобила в граници, които са определени в нормативната уредба у нас.  \r\nОтносно данъка върху недвижимите имоти е направено прецизиране на недвижимите имоти, които подлежат на облагане. Уточнено е също, че подлежи на облагане само вещното право на ползване върху имотите. Предвидено е облекчение за лицата, които придобиват недвижими имоти по възмезден и безвъзмезден начин, като същите вече не са длъжни да подават данъчни декларации по ред, установен от закона. „Определянето на конкретния размер на данъка върху превозните средства, в лимитираните от законодателя граници е предоставен на преценката по целесъобразност на Общинския съвет. Общинският съвет е органът, комуто законодателя е предоставил правомощието да преценява възможностите на населението и нуждите на Общината, за да осигури чрез размера на данъка оптималния баланс на интересите и да гарантира изпълнението на функциите на Общината. При това положение, при определяне размера на данъка е разумно да бъде възприет малко под усреднения размер на данъка, като по този начин ще се постигне баланс между фискалните интереси на Общината и възможностите на данъчните субекти да заплащат дължимите от тях задължения за данък към Общината.  \r\nСредствата, събрани от данък върху превозните средства сформират съществена част от местните приходи в бюджета на Община град Добрич. С тези средства се гарантира реализация на проекти, които са свързани с проектиране, изграждане и реконструиране на инфраструктурни обекти на територията на общината, в това число рехабилитация на улици, обследване и проектиране на основни ремонти на пътни възли, улици и мостове“, се посочва в докладната записка. Пълният текст на предложените промени е публикуван на сайта на общинската администрация в рубриката „Услуги и информация“ - „Проектодокументи“, подлинк „Актуални“. \r\nЖулиета НИКОЛОВА", "date": "2019.01.02", "title": "Добрич: Обявеното от Общината обществено обсъждане на Наредба за изменение и допълнение на Наредбата за определяне размера на местните данъци продължава до 28 януари"}
{"url": "http://www.focus-news.net/news/2019/01/02/2607689/kathimerini-dimitris-tsanakopulos-izrazi-uverenost-che-parlamentat-v-atina-shte-utvardi-prespanskoto-sporazumenie.html", "text": "Говорителят на кабинета в Атина Димитрис Цанакопулос изрази увереност, че правителството на СИРИЗА ще гарантира необходимите 151 гласа „за“ утвърждаването на Преспанското споразумение, съобщава електронното издание на водещия гръцки ежедневник  Kathimerini . \r\nВ изявление zа радио \"24/7\" Цанакопулос заяви, че в случай че младшия партньор на СИРИЗА -  партията „Независими гърци\" (АНЕЛ), напусне правителството заради възраженията си по сделката, Гърция ще бъде доведена дo правителство на малцинството. \r\nЛидерът на АНЕЛ Панос Каменос многократно предупреди, че партията му ще оттегли подкрепата си за коалицията, ако сделката бъде внесена за гласуване в парламента. Той обаче увери, че ако консервативната опозиционна партия„Нова демокрация“ внесе предложение за гласуване за вот на недоверие, АНЕЛ няма да го подкрепи.  \r\nЦанакопулос отбеляза, че очаква сделката за новото име на Македония да получи подкрепата на депутатите от центристката партия „То Потами”. \r\nОчаква се в Македония договорът да бъде ратифициран до 15 януари. Тереза Герова", "date": "2019.01.02", "title": "Kathimerini: Димитрис Цанакопулос изрази увереност, че парламентът в Атина ще утвърди Преспанското споразумение"}
{"url": "http://www.focus-news.net/news/2019/01/02/2607695/pleven-mazh-e-otkril-strelba-sreshtu-sgradata-na-regionalnata-biblioteka-v-grada.html", "text": "Мъж е открил стрелба срещу сградата на Регионалната библиотека в града. Това съобщиха от  ОДМВР- Плевен . Сигналът за инцидента е подаден в 00.10 часа на 1 януари. В сградата не е имало посетители. Нанесени са материални щети на стъклена табела, четири витринни стъкла и стъклопакет на входна врата. Иззети са шест проектила. Уведомен е дежурен прокурор при РП – Плевен. Случаят се изяснява.", "date": "2019.01.02", "title": "Плевен: Мъж е открил стрелба срещу сградата на Регионалната библиотека в града"}
{"url": "http://www.focus-news.net/news/2019/01/02/2607694/pazardzhik-zapazva-se-tsenata-na-vodata-za-obshtinite-koito-obsluzhva-vik-uslugi-pazardzhik.html", "text": "Запазва се цената на водата за общините, които обслужва „ВиК услуги“ – Пазарджик, съобщиха за  Радио „Фокус“ – Пазарджик  от дружеството и уточниха, че цената на кубичен метър вода е малко над 1 лев и е една от най-ниските в страната. „ВиК услуги“ – Пазарджик работи успешно за обновяване на водопроводната мрежа в общините, който обслужва – Пазарджик, Септември и Лесичово. През 2018 година приключиха дейностите по подмяната на водопроводната мрежа на територията на град Септември. Там бе подменен главният водопровод, а освен това още 5,5 км водопроводна мрежа. В село Величково се поставя нов водопровод с дължина около 700 метра. В Черногорово е направен нов сондаж, за да се добие вода с по-добри показатели, а водоснабдяването на село Черногорово и село Крали Марко вече е от новия сондаж и с нова помпа. \r\nВаня НИКОЛОВА", "date": "2019.01.02", "title": "Пазарджик: Запазва се цената на водата за общините, които обслужва „ВиК услуги“ – Пазарджик"}
{"url": "http://www.focus-news.net/news/2019/01/02/2607698/sofiya-zasilen-e-trafikat-na-motorni-prevozni-sredstva-po-avtomagistrala-hemus-v-posoka-stolitsata.html", "text": "Засилен е трафикът на моторни превозни средства по автомагистрала „Хемус“ в посока София. Това съобщиха от  ОДМВР - София . В района преди тунел „Витиня“, където има временна организация на движението поради ремонтно-възстановителни дейности, към момента се е образувала колона от автомобили от около 1 км. Осигурени са допълнителни екипи на „Пътна полиция“ при ОДМВР - София за подпомагане на трафика и оказване на съдействие на водачите при необходимост. По останалите главни пътни артерии, обслужвани от областната дирекция, движението към момента е нормално.  \r\nОДМВР - София призовава водачите да шофират дисциплинирано и толерантно, спазвайки въведените ограничения и указанията на полицейските служители.", "date": "2019.01.02", "title": "София: Засилен е трафикът на моторни превозни средства по автомагистрала „Хемус“ в посока столицата"}
{"url": "http://www.focus-news.net/news/2019/01/02/2607696/veliko-tarnovo-smelchatsi-vlizat-v-ledenata-yantra-za-bogoyavlenskiya-krast-na-6-yanuari.html", "text": "Смелчаци ще влязат в студените води на река Янтра навръх Богоявление – 6 януари, съобщиха от  пресцентъра на Община Велико Търново.  Традиционният ритуал по изваждането на кръста във Велико Търново ще се състои в подножието на крепостта Царевец – край Владишкия мост. Кой е най-смел, бърз и сръчен ще стане ясно малко след 11.00 часа в неделния ден.  \r\nБогоявление е един от най-светлите християнски празници и ще бъде почетен подобаващо от великотърновци, въпреки прогнозираното студено време и снеговалежи. Още в 9.00 часа на 6 януари в катедралния храм „Свето Рождество Богородично” великотърновският митрополит Григорий ще отслужи литургия, ще бъде извършен и тържествен богоявленски водосвет.  \r\nВ 10.30 часа от пространство пред църквата митрополит Григорий и кметът на Велико Търново Даниел Панов ще поведат литийно шествие, което ще продължи до площад „Цар Асен I”. Пред крепостта Царевец бойното знаме на Националния военен университет „Васил Левски” ще бъде осветено, същото ще бъде сторено и със знамената на други организации и институции.  \r\nВ 11.00 часа шествието ще продължи към Владишкия мост, а ритуалът по изваждането на богоявленския кръст ще започне около 11.15 часа. \r\nПразничната програма на 6 януари налага въвеждането на временна организация на движението. Докато траят събитията от програмата, затворени за движение ще бъдат улиците „Митрополска” - в участъка от църквата „Св. Четиридесет мъченици” до площад „Цар Асен I”, ул. „Климент Охридски” и ул. „Патриарх Евтимий” - в участъка от църквата „Свети Четиридесет мъченици” до Владишкия мост. В този район ще бъде забранено и паркирането на автомобили.", "date": "2019.01.02", "title": "Велико Търново: Смелчаци влизат в ледената Янтра за Богоявленския кръст на 6 януари"}
{"url": "http://www.focus-news.net/news/2019/01/02/2607681/tass-frenskata-politsiya-razprasna-aktsiyata-na-zhaltite-zhiletki-kray-ruan.html", "text": "Френската полиция разпръсна акцията на „жълтите жилетки“ в петролна база в близост до северозападния град Руан, предава   TACC . Съответното обяви представител на полицията в департамента Сен Маритим в ефира на местното радио  France Bleu. \r\nПо-рано бе съобщено, че няколко десетки участници в протестите на „жълтите жилетки“ са блокирали в сутрешните часове на деня петролна база в близост до Руан в северозападната част на Франция. \r\nОколо 4:00 часа местно време (5:00 часа българско време) демонстрантите са блокирали входа в терминала. В социалните мрежи вече е разпространен призив към симпатизантите на „жълтите жилетки“ да се присъединят към тях.  \r\nПетролната база край Руан е един от стратегическите обекти в департамента Сен Маритим. През миналия месец тя бе блокирана два пъти, припомня агенцията. Тереза Герова", "date": "2019.01.02", "title": "ТАСС: Френската полиция разпръсна акцията на „жълтите жилетки“ край Руан"}
{"url": "http://www.focus-news.net/news/2019/01/02/2607699/kmetat-na-sofiya-yordanka-fandakova-blagodarya-na-premiera-boyko-borisov-che-prie-argumentite-ni-za-severnata-tangenta-da-ne-e-nuzhna-vinetka.html", "text": "Северната скоростна тангента ще бъде изключена от списъка на пътищата, за които е нужна винетка и благодаря на премиера Бойко Борисов, че прие аргументите ни. Тангентата пресича територията на Столична община и се използва от жителите на 5 столични района като път, който им осигурява достъп до другите райони на София. Това написа кметът на София Йорданка Фандъкова в профила си във социалната мрежа  „Фейсбук“ . „ССТ извежда голяма част от трафика, който преминава през центъра и е изключително важна както за намаляване на задръстванията, така и за подобряване на качеството на въздуха“, обръща внимание кметът. „Разбираме аргументите на АПИ, че Северна тангента е връзката между магистралните пътища и е задължително всички коли, които пътуват по тях да имат винетен стикер. В същото време, хората, които живеят в София и се движат само в рамките на общината, е логично да я ползват за своите градски пътувания без винетка, защото те не я ползват като част от Републиканската пътна мрежа“, заявява Йорданка Фандъкова. „Благодарна съм на АПИ затова, че инвестират в изграждане на Околовръстния път на София и очакваме да започне строителството на продължението на Южната дъга от „Младост“ до автомагистрала „Тракия“‘, посочва тя и уточнява, че главният архитект на Столична община Здравко Здравков е изработил регулационен план и идеен проект за трасето на Околовръстния път от бул. „България“ до автомагистрала „Люлин“. „В края на декември изтече процедурата за обявяване на регулационния план в Държавен вестник и предстои разглеждане на възраженията и препоръките от експертен съвет“, пише още кметът.", "date": "2019.01.02", "title": "Кметът на София Йорданка Фандъкова: Благодаря на премиера Бойко Борисов, че прие аргументите ни за Северната тангента да не е нужна винетка"}
{"url": "http://www.focus-news.net/news/2019/01/02/2607704/blagoevgrad-momchentse-e-parvoto-bebe-rodeno-prez-2019-godina-v-grada.html", "text": "Момченце е първото бебе, родено през 2019 година в Благоевград. Това съобщи за  Радио „Фокус“-Пирин  д-р Огнян Митев, управител на Многопрофилната болница за активно лечение в Благоевград. Той посочи, че новороденото е с тегло над 4,3 кг. Родило се е през нощта на първи срещу втори януари, но е записано за 2 януари. \r\nНатали СТЕФАНОВА", "date": "2019.01.02", "title": "Благоевград: Момченце е първото бебе, родено през 2019 година в града"}
{"url": "http://www.focus-news.net/news/2019/01/02/2607702/kmetat-na-osenovo-danko-bakalov-nyama-naprezhenie-i-panika-v-seloto-sled-snoshtnoto-ubiystvo.html", "text": "Засега няма напрежение и паника сред жителите на село Осеново, след като непълнолетен младеж уби баща си вечерта. Това каза за  Радио „Фокус“ – Варна  кметът на селото, което се намира на територията на Община Аксаково, Данко Бакалов. По думите му семейството живеело изолирано от местните хора. Къщата им е отдалечена и се намира на около километър от самото село. Кметът на Осеново добави, че не познава майката, бащата и момчето. Знае само, че са рускоговорящи. По негова информация, задържаният за убийството на баща си младеж е посещавал училище във Варна. Всеки ден родителите му са го водели до града и са го връщали обратно с автомобил. \r\nДиана СТОЕВА", "date": "2019.01.02", "title": "Кметът на Осеново Данко Бакалов: Няма напрежение и паника в селото след снощното убийство"}
{"url": "http://www.focus-news.net/news/2019/01/02/2607700/blagoevgrad-kilometrichno-zadrastvane-se-e-obrazuvalo-na-glaven-pat-e-79-ot-simitli-do-oblastniya-grad.html", "text": "Километрично задръстване се е образувало на главен път Е-79 от Симитли до Благоевград, съобщи слушател на  Радио „Фокус“-Пирин . Причината за това е изключително интензивния трафик и автомобилите, пътуващи от Банско в посока София след новогодишните празници.", "date": "2019.01.02", "title": "Благоевград: Километрично задръстване се е образувало на главен път Е-79 от Симитли до областния град"}
{"url": "http://www.focus-news.net/news/2019/01/02/2607701/patriarhat-na-moskva-i-tsyala-rusiya-kiril-izprati-pismo-do-konstantinopolskiya-patriarh-vartolomey.html", "text": "Патриархът на Москва и цяла Русия Кирил изпрати отговор на писмо от Константинополския патриарх Вартоломей по повод действията на Вселенската патриаршия във връзка със събитията в Украйна: за приемането в нея на – съгласно текста - неканоничните съобщества в Украйна; за „отмяната действието” на грамотата на Патриарха на Константинопол Дионисий IV, с която Киевската митрополия се предава в юрисдикцията на Москоския Патриархат; за проведения в Киев „поместен събор” на неканоничните съобщества, за избрания от тях „предстоятел на новата автокефална църква в Украйна”; за намерението да бъде им бъде предоставен на статус на автокефална Поместна Църква. Това се казва в съобщение от  пресслужбата на Патриарха на Москва и цяла Русия Кирил . Агенция „Фокус“ публикува най-важните моменти от представения текст.  \r\nПатриарх Кирил отбелязва, че „присъединяването на разколниците с Църквата би било голяма радост както за православните в Украйна, така и за целия православен свят, ако то бе станало в съответствие с предписанията на каноничното право, в духа на мира и Христовата любов. Но сегашният политизиран процес на принудително обединение е далаче от нормите и духа на светите канони. Той се съпътства от чудовищно натрупване на лъжи, а сега вече и от насилие по отношение на истинската Украинска Православна Църква“.  \r\nКоментирайки проведения в края на миналата година събор в Киев, Кирил отбелязва, че той „всъщност бе оглавен от тройка, състояща се от Вашия представител, самозваният „патриарх” (сега именуващ се „почетен”) и светският глава на украинската държава, присъстваха само двама от 90 епископи на Украинската Православна Църква“. \r\n„Това, което Вие наричате „поместен събор”, стана събрание на разколници, прикриващо се под името на Светата Константинополска Църква. Какво е това, освен ако не легализация на украинския разкол, който Вие обещахте публично да не допуснете?“, пише патриарх Кирил в писмото до Константинополския патриарх Вартоломей. \r\nВ текста следва забележка относно решението на архиереите на Украинската Православна Църква да се откажат от участие в събора в Киев: това „се обяснява не с митичния „натиск на Москва”, което в сегашните политически условия би било и невъзможно, а с единството на архипастирите със своите духовенства и вярващи. Такова единство не се страхува нито от грубото вмешателство на властите на Украйна във вътрешноцърковния живот, нито в многократно нарастващия през последните месеци държавен натиск върху Църквата. То не може да бъде разтурено с едно зачеркване“.  \r\nСпециално внимание се обръща на решението на Вселенската патриаршия за „отмяната действието” на грамотата на Патриарха на Константинопол Дионисий IV. „В своето писмо Вие предприемате опит за преразглеждане смисъла на комплекса документи, подписани в 1686 г. от вашия предшественик Патриарх Дионисий IV и Светия Синод на Константинополската Църква. По отношение на съдържанието на този исторически документ в продължение на стотици години не е имало разногласия между нашите Църкви. Сега Вие заявявате за „отмяна на действието” на Патраршеска и Синодална грамота, тъй като „външните условия са се променили”.  \r\nПатрирх Кирил припомня: „Аз Ви предложих да направите събеседване по този въпрос, като привлечете авторитетни историци, богослови и специалисти по църковно-канонично право. Вие отказахте, като се мотивирахте с недостатъчното време. Мога само да изразя съжаление, че Вашите разрушителни за общоцърковното единство решения зависят толкова силно от „външните”, т.е. от политическите условия, за които Вие не се стеснявайте да съобщите направо“. \r\nВ текста е засегната темата за правото на Константинополската патриаршия да предоставя  статус на автокефалия на украинската „разсколна“ църква. „Писмото Ви съдържа поредните повторения на спорните утвърждения за уж принадлежащата на Константинополската Църква „изключителна отговорност да предоставя автокефалия” и разглежда апелациите на другите Поместни Църкви, съгласно „духовното съдържание” на 9 и 12 правило на Халкидонския Събор. Предприеманата от Вас трактовка обаче никога не е била общоцърковно призната. Против Вашето разбиране за апелационните права на Константинополския Престол свидетелства цял ред възражения на византийския канонист Йоан Зонара. Той пише: „Константинополският /Патриарх/ се признава за съдия не въобще над всчики митрополити, но само над подчинените нему. Понеже нито митрополитите на Сирия, нито палестинските, нито финикийските, нито египетските не биват привличани на съд по волята му, защото сирийските подлежат на съдене от Антиохийския Патриарх, палетинските – от Йерусалимския, а египетските се съдят от Александрийския, от които те са ръкоположени и на които са подчинени”. Такава привилегия не се признава и на Вас по отношение на съвременните Поместни Православни Църкви. Но, като си присвоявате незаконно това право, в този случай Вие дори не се съобразявате със съществуващите канонични норми, определящи действията на страната, приемала апелацията“, пише Кирил. \r\nВ заключение патриархът на Москва и цяла Русия уверява, че „Руската Църква  от векове е била дълбоко благодарна на Светата Константинополска Църква за нейния принос в съзиждането на Световното Православие, за нейната роля в просвещаването на езическа Русия, за помощта в развитието на традициите на монашеството и духовното образование“. Кирил обаче е категоричен, че „вярващи както в Украйна, така и в другите страни изпитват горчиво разочарование във връзка с това, че историческата Църква – Майка не слуша гласовете им“ и привежда данни за „стотици хиляди подписи на вярващи от Украйна в подкрепа на Украинскапа Православна Църква и с молби да не подривате нейното единство“.  \r\nПрипомнят се имената на патриари, които „със своето служение са прославили Светата Константинополска Църква“, но и на такива, които са я „позорили“, пише Кирил и призовава: „Не вписвайте своето досега уважавано име наравно с такива безславни епископи на Константинопол… Отстъпете сега от общението си с разколниците, откажете се от участие в политическата авантюра за тяхната легализация. И тогава истинската Православна Църква на Украйна во главе с Блажения митрополит Киевски и на цяла Украйна Онуфрий ще Ви благослови, а историята ще съхрани за Вас памет чиста в числото на тези светители на Константинополския Престол, които в трудни политически условия са съумели да не уронят достойнството на Църквата и да съхранят нейното единство“.  \r\n „Ако ли пък, Вие постъпите съобразно намеренията, изложени във Вашето писмо, ще загубите завинаги възможността да служите за единството на Светата Божия Църква, ще престанете на бъдете Първи в православния свят, който наброява стотици милиони вярващи. А причинените от Вас страдания на православните украинци ще Ви следват нелицеприятно на Страшния съд пред нашия Господ и ще свидетелстват пред Него против Вас. Моля се от все сърце това да не случи. Още не е късно да се спрете“, пише Кирил в края на текста, под който се е подписал собственоръчно.", "date": "2019.01.02", "title": "Патриархът на Москва и цяла Русия Кирил изпрати писмо до Константинополския патриарх Вартоломей"}
{"url": "http://www.focus-news.net/news/2019/01/02/2607706/makfaks-makedoniya-ivitsa-dachich-razgovarya-s-darzhavniya-sekretar-na-sasht-za-otnosheniyata-mezhdu-belgrad-i-prishtina.html", "text": "Министърът на външните работи на Сърбия Ивица Дачич разговаря с държавния секретар на САЩ Майк Помпео за отношенията между Белград и Прищина, предава македонската информационна агенция  „Макфакс“ , като отбелязва, че двамата са провели кратка среща на инаугурацията на бразилския президент Жаир Болсонаро. \r\nВ рамките на разговора Дачич е поканил американския си колега да посети Сърбия.  \r\nПървият вицепрезидент на западната ни съседка се е срещнал и с новия външен министър на Бразилия Ернесто Арауз, който също е бил информиран за позицията на Сърбия за Косово и за текущата фаза на диалога между Белград и Прищина. Тереза Герова", "date": "2019.01.02", "title": "„Макфакс“ (Македония): Ивица Дачич разговаря с държавния секретар на САЩ за отношенията между Белград и Прищина"}
{"url": "http://www.focus-news.net/news/2019/01/02/2607708/burgas-mezhdunarodniyat-proekt-za-avtorsko-dokumentalno-kino-kinedok-prodalzhava-s-prozhektsiyata-na-filma-nishto-kakto-predi.html", "text": "Международният проект за авторско документално кино „КИНЕДОК“ продължава да пренася иновативните ленти в Бургас и през новата година с филма „Нищо както преди“ – Чехия, 2017 г. Това съобщиха от пресцентъра на  Община Бургас . Прожекцията е утре, 3 януари, от 18.30 часа в зала „Петя Дубарова“ на КЦ „Морско казино“, входът е свободен. Времетраене: 92 минути. Режисьорите Lukáš Kokeš и Klára Tasovská разказват за младежи на 19 години, които водят нормален тийнейджърски живот и учат в едно и също училище в малък граничен град в Чехия. Филмът проследява Тео, Рената, Аника и Никола във време, в което надвисващата зрялост започва да хвърля тревожна сянка върху безгрижното им гимназиално съществуване. Всеки от тях се изправя пред важно предизвикателство, изходът от което ще промени живота им завинаги. И не става дума само за матурите. Кой ще успее, кой ще се провали и кой наистина ще порасне? Камерата на практика се слива с героите през повечето време, въвличайки зрителя в света на всеки един от протагонистите. Динамичният монтаж подчертава младежкото безпокойство и липса на фокусиране. „Нищо както преди“ представя завладяващ кинематографичен поглед върху живота на тийнейджъри, принудени да пораснат по-бързо, отколкото им се иска.", "date": "2019.01.02", "title": "Бургас: Международният проект за авторско документално кино „КИНЕДОК“ продължава с прожекцията на филма „Нищо както преди“"}
{"url": "http://www.focus-news.net/news/2019/01/02/2607705/sliven-remontirat-svetofara-na-damarskiya-most.html", "text": "Извършва се ремонт на светофарната уредба на кръстовището на Дамарския мост в Сливен. Това съобщиха от пресцентъра на  Община Сливен . Очаква се дейностите да приключат до 15.30 часа. \r\nОт Община Сливен апелират гражданите – водачи на моторни превозни средства и пешеходци, да се придвижват с повишено внимание в района на кръстовището.", "date": "2019.01.02", "title": "Сливен: Ремонтират светофара на Дамарския мост"}
{"url": "http://www.focus-news.net/news/2019/01/02/2607707/sport-334-prevozni-sredstva-v-41-oto-izdanie-na-rali-dakar.html", "text": "Общо 334 превозни средства ще вземат участие в 41-ото издание на легендарното рали Дакар. Това показват сметките преди старта на  надпреварата, която ще се проведе от 6 до 27 януари. Битката ще започне и завърши в Лима, като ще се състои изцяло на територията на Перу. \r\nНа старт ще застанат 135 дебютанти, а общо участничките при дамите ще са 17. 42-ма са легендите, които са записали 10 или повече състезания в кариерите си. Най-младият сред записаните на Дакар е 16-годишният холандец Мичел ван ден Бринк, който е механик на камион. Шестдесет и една са националностите, които ще станат част от надпреварата. Очакванията са Дакар да бъде наблюдаван от над 55 милиона зрители, а акредитираните журналисти за отразяването му са впечатляващите хиляда и 900. \r\nВенцислав ДРАГОМАНОВ", "date": "2019.01.02", "title": "Спорт: 334 превозни средства в 41-ото издание на рали Дакар"}
{"url": "http://www.focus-news.net/news/2019/01/02/2607709/aktsenti-v-predavaneto-belovo-gradat-na-trite-planini-po-radio-fokus-pazardzhik.html", "text": "В днешното издание на съвместното предаване  „Белово – градът на трите планини”  на  Радио „Фокус“ – Пазарджик  и  Община Белово  ще разговаряме с кмета на село Габровица Кирил Симеонов за историята на населеното място и за работата по проекти. В предаването ще чуете повече и за ритуала Къпанки, който изпълняват в село Голямо Белово на 8 януари – Бабинден. По темата наш събеседник ще бъде кметът на населеното място Росица Данкова. Във втората част на предаването ще разговаряме със Севдалина Попова, старши експерт „Музейно дело“ в община Белово за създаването на общински музей и за историята на музейното дело в Белово.  Предаването   се излъчва от 15.00 до 16.00 часа всяка сряда по  . Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2019.01.02", "title": "Акценти в предаването „Белово – градът на трите планини” по Радио „Фокус“ – Пазарджик"}
{"url": "http://www.focus-news.net/news/2019/01/02/2607710/sliven-v-oblastnata-administratsiya-be-postaven-parviyat-apostil-varhu-dokument-koyto-shte-posluzhi-pred-organite-na-vlastta-v-chuzhbina.html", "text": "В Областната администрация в Сливен вече бе поставен първият апостил върху документ, който ще послужи пред органите на властта в чужбина. Това съобщиха от пресцентъра на  институцията . Легализираният документ е удостоверение за семейното положение на гражданка. \r\nНовата услуга е въведена от 1 януари 2019 година. Тя се предоставя само за документи по гражданско състояние, издадени от кметовете и общините: акт за раждане, удостоверение за семейно положение, удостоверение за наследници и др.  За услугата се заплаща такса, определена в чл.8 от Тарифа №3 за таксите, които се събират за консулско обслужване в системата на Министерството на външните работи и Закона за държавните такси. Досега апостилите се поставяха в МВнР. Възможността това да става в областните администрации спестява на гражданите време, разходи и намалява тежестта на обслужването. \r\nДокументите, които притежават апостил, се освобождават от всякаква допълнителна форма на легализация в държавите, които са страни по Хагската конвенция от 1961 година.  Важно е гражданите да знаят, че издаваните от общините документи трябва да бъдат със специален печат, без който не може да бъде направена заверката. За тази цел те трябва да информират общинските служители, че документът им е необходим за представяне в чужбина. \r\nОбластната администрация в Сливен, както и останалите, може да извършва легализация на документи, издадени от кметовете и общините в цялата страна, а не само от тези, които се намират на нейна територия.", "date": "2019.01.02", "title": "Сливен: В Областната администрация бе поставен първият апостил върху документ, който ще послужи пред органите на властта в чужбина"}
{"url": "http://www.focus-news.net/news/2019/01/02/2607714/yambol-praznikat-bogoyavlenie-shte-bade-otbelyazan-v-grada-s-traditsionnite-rituali-po-osveshtavane-na-boynite-znamena-na-balgarskata-armiya-i-izvazhdane-na-krasta-ot-vodite-na-tundzha.html", "text": "В Ямбол големият християнски празник Богоявление (Йордановден) ще бъде отбелязан с традиционните ритуали по освещаване на бойните знамена на Българската армия и изваждане на кръста от водите на река Тунджа. Това съобщиха от пресцентъра на  Община Ямбол . \r\nТържественият водосвет по освещаване на знамената започва в 11.30 часа на 6 януари 2019 година пред храм „Свети Николай Чудотворец”. \r\nВеднага след него ще тръгне литийното шествие до моста на река Тунджа на входа на Градския парк, където в 12.00 часа ще бъде хвърлянето на светия кръст във водите на реката. \r\nШествието ще се движи по следния маршрут: от храм „Св. Николай Чудотворец”, по ул. „Ал. Стамболийски”, покрай Съдебна палата, Военен клуб, Минерална баня, до моста в Градския парк.", "date": "2019.01.02", "title": "Ямбол: Празникът Богоявление ще бъде отбелязан в града с традиционните ритуали по освещаване на бойните знамена на Българската армия и изваждане на кръста от водите на Тунджа"}
{"url": "http://www.focus-news.net/news/2019/01/02/2607715/sofiya-zadarzhan-e-37-godishen-mazh-zanimaval-se-krazhbi-na-avtomobili.html", "text": "37-годишен мъж с влязла в сила присъда за противозаконно отнемане на моторно превозно средство, постановена през 2016 г. и обявен за общодържавно издирване, е установен и задържан при операция на Главна дирекция „Национална полиция“. Тя е проведена по обед на територията на София. Това съобщиха от пресцентъра на  МВР . Действията са осъществени от служители на секторите „Издирване“, „Престъпления срещу собствеността“ и „Реагиране и проникване“. Мъжът е от т. нар. активен криминален контингент. Той има и друга условна присъда и ще бъде предаден на Главна дирекция „Изпълнение на наказанията“ на Министерството на правосъдието.", "date": "2019.01.02", "title": "София: Задържан е 37-годишен мъж, занимавал се кражби на автомобили"}
{"url": "http://www.focus-news.net/news/2019/01/02/2607712/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В днешното издание на предаването  „Симитли – минало, настояще и бъдеще“  по  Радио „Фокус“ – Пирин  продължаваме да говорим по всички актуални и интереси теми, свързани с Община Симитли. След 10 дни в Симитли предстои да се случи едно от най-чаканите събития, а именно - 16-то издание на фестивала „Симитлия – Древната земя на кукерите“. Тази година то ще се проведе на 12 януари, събота. За място отново е избран стадион „Септември“, тъй като той е удобен за дефилирането на хилядите кукери от общината и страната, които се очаква да вземат участие във фестивала. Затова тази и следващата седмица ще посветим предаването именно на това грандиозно събитие. \r\nВ края на предаването няма да пропуснем да направим и обзор на по-важните събития и новини за Симитли и района от последните 7 дни. Ако и вие, нашите слушатели и читатели, искате да коментирате темата, за която говорим днес, или пък да предлагате такива, които биха били интересни за вас, може да ни позвъните на телефон 0885 303 373 и 073/ 88-55-81, или да ни пишете на e-mail: pirin@focus-news.net. На посочените контакти може да поставяте и въпроси от различно естество, които касаят Симитли, а ние ще ги отправим компетентните експерти в общината. \r\nБъдете с нас във времето от 15.00 до 16.00 часа, ако искате да бъдете на „Фокус“ за всичко актуално, което се случва в Симитли и малките населени места в общината! \r\nПредаването   се излъчва на честотите на   от 15.00 до 16.00 часа всяка сряда, с водещ Ливия Нинова.", "date": "2019.01.02", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2019/01/02/2607697/syozdzhyu-dali-nesaglasie-s-treta-turska-voenna-operatsiya-v-siriya-otstrani-komandvashtiya-2-ra-armiya-i-komandira-na-4-ta-brigada-komandosi.html", "text": "„Дали командващият 2-ра армия армейски генерал Метин Темел и командирът 4-та бригада „Командос” бригаден генерал  Мустафа Барут са преместени на щабни длъжности, заради несъгласие с трета военна операция  в Сирия?”, пита и прави опит да отговори на въпроса вестник  „Сьозджю”.  Двамата са преназначени точно преди Нова година – на 31 декември,  на изискващи по-ниско военно звание и не особено престижни позиции – армейският генерал стана началник на Инспектората в ГЩ, а бригадният генерал – шеф на Инспектората на 3-та армия. Сигнал, че те са изпаднали  немилост, беше отсъствието им от тържественото събрание на 14-15 декември в Командването на ВМС, на което бяха връчени награди за успешна военна служба. \r\nСпоред армейски среди, двамата генерали са изпаднали „в противоречие” с политическата воля за провеждане на трета турска военна операция в района източно от река Ефрат в Сирия. Възраженията им срещу тази операция са, че сегашните условия не са подходящи за нейното осъществяване: \r\nПърва причина – „Отсрещната заплаха” е много по-голяма от тази при провеждането на предишните две военни операции в Сирия – „Щитът на Ефрат” и „Маслинова клонка”; \r\nВтора причина – Не е осигурена напълно нужната за тази трета операция  международна подкрепа. Както САЩ, така дори и Русия изпращат „негативни” послания. \r\nТрета причина – Сегашните климатични условия и самите особености на местността са определено силен „недостатък”. Това означава, че няма да може да бъде изпълнена задачата за нейното провеждане „с възможно най-малко жертви”. \r\nЧетвърта причина – Под натиска и внушенията на САЩ, Турция е принуждавана да се сражава с ДАЕШ; това поражда определено безпокойство - не е необходимо и задължително за интересите на самата Турция.  Георги Димов", "date": "2019.01.02", "title": "„Сьозджю”: Дали несъгласие с трета турска военна операция  в Сирия отстрани командващия 2-ра армия и командира на 4-та бригада „Командос”?"}
{"url": "http://www.focus-news.net/news/2019/01/02/2607716/metodi-chimev-kmet-na-dupnitsa-chlenstvoto-ni-vav-vik-asotsiatsiyata-e-s-ochakvane-za-resurs-s-koyto-da-se-reshi-problemat-sas-starata-vodoprovodna-mrezha.html", "text": "Членството ни във ВиК асоциацията е с очакване за ресурс, с който да се реши проблемът със старата водопроводна мрежа. Това каза пред  Радио „Фокус” – Кюстендил  инж. Методи Чимев, кмет на Община Дупница. В края на 2018 година общината беше приета за член на консолидираната ВиК територия. През настоящата година ще се извършва прехвърляна на активите от действащото към момента общинско ВиК дружество към избрания воден оператор за обособената територия. „Това е тема, която в продължение на близо две години стои на дневен ред. Идеята е от влизането на Община Дупница в консолидираната ВиК асоциация е една – единствена. Решаване на проблема със старата водопреносна мрежа. Не е тайна за никого, че не само на територията на община Дупница, а може би и на територията на цяла България, водопреносните мрежи са с давност 40 – 50-годишен период. И когато влезеш в един такъв период на експлоатация, е нормално съоръженията вече да дефектират непрекъснато. Очакванията са ни да получим ресурс, с който да решим този проблем”, каза Методи Чимев. \r\nВенцеслав ИЛЧЕВ", "date": "2019.01.02", "title": "Методи Чимев, кмет на Дупница: Членството ни във ВиК асоциацията е с очакване за ресурс, с който да се реши проблемът със старата водопроводна мрежа"}
{"url": "http://www.focus-news.net/news/2019/01/02/2607718/haskovo-danatsite-kam-obshtina-dimitrovgrad-veche-mogat-da-se-plashtat-po-egn-ili-bulstat.html", "text": "Местните данъци и такси към Димитровград вече могат да се плащат много лесно и бързо в касите на ИЗИПЕЙ и през интернет системата ИПЕЙ. Плащането се извършва само със съобщаване на ЕГН-то на физическите лица или БУЛСТАТ-а на фирмите. Това съобщиха от пресцентъра на  община Димитровград . Интернет плащането става след регистрация в сайта на „Ипей“ и следване на всички указателни стъпки в него. Регистрацията в „Ипей“ е еднократна. След като се регистрира веднъж, собственикът на регистрацията я има винаги. „Ипей“ има версия и на английски език, така че може да се ползва без проблем от чужденци. По новия начин гражданите плащат без да носят печатните съобщения, ако те са забравени или изгубени. Не е нужно да попълват каквито и да са документи или да звънят в общината и да търсят предварителна информация кой колко дължи. Информацията за целия данък излиза веднага след съобщаване на ЕГН-то или БУЛСТАТ и може да се плаща веднага. Тя е винаги актуална, защото се работи в реално време. Плащанията също се отразяват веднага в общината. Така не може да се допусне и двойно плащане на данъка. Електронните плащания подпомагат и шофьорите. Всеки един     автомобил с регистрация в община Димитровград може да мине на годишен технически преглед веднага, след като данъците му бъдат заплатени автоматично някъде в страната или чужбина. „Изипей“ към момента има 2 379 каси в цяла България. Те са с гъвкаво работно време и удобно за хората. Много от тях работят и в почивни, и празнични дни. Онлайн плащането спазва и Закона в последователността на издължаване на данъка - от най-старо към най-ново задължение. Новата услуга чрез автоматично разплащане на данъците улеснява    неимоверно хората. Тя е в полза най-вече на живеещите извън общината (някъде в България или чужбина) и им пести време, нерви и пари. Повишава и събираемостта от местните приходи. Онлайн плащането към момента е възможно най-евтиният и лек начин за плащане на данъци към българските общини. Услугата е абсолютно безвъзмездна за Общината. Това се случи по решение на кмета г-н Иво Димов. Така Димитровград разшири  услугите си, предлагайки много точки и канали за плащане на данъци от разстояние електронно, търсейки възможно най-евтиното, лекото и достъпното за хората. Онлайн плащанията са част от бързото, модерното и лесното обслужване на сънародниците ни в страната и целия свят. Идеята на кметския екип е да продължава тази тенденция и да модернизира общината с облекчаване на услугите, предоставяне на широка възможност за избор от страна на гражданите и приближаването на администрацията до     \r\nтях.", "date": "2019.01.02", "title": "Хасково: Данъците към община Димитровград вече могат да се плащат по ЕГН или Булстат"}
{"url": "http://www.focus-news.net/news/2019/01/02/2607719/the-new-york-times-amerikanski-granichari-upotrebiha-salzotvoren-gaz-sreshtu-grupa-migranti.html", "text": "Служители на агенция „Митници и гранична защита“ са употребили сълзотворен газ срещу група от около 150 мигранти, които са се опитали да пресекат границата на САЩ от мексиканска земя, съобщава популярният вестник  The New York Times . \r\nВ изявление агенцията поясни, че в ранните часове на деня мигрантите са се опитали да се изкачат и да минат под граничната ограда близо до Сан Диего и Тихуана, Мексико - в същия район, в който миналата година американските офицери използваха сълзотворен газ, и в който мексиканските власти се борят да овладеят безразборното движение на хилядите мигранти, бягащи от насилието и бедността в Централна Америка. \r\nВ ранните часове на вторник, когато мигрантите са се събрали край оградата на границата, няколко тийнейджъри са се опитали да пресекат бариерата. Други са започнали да хвърлят камъни върху оградата пред американските офицери, според изявлението. \r\nАмериканските офицери са забелязали, че членовете на групата се опитват да „вдигнат по-големите деца и да ги прехвърлят над оградата“ – действие, което освен всичко друго е и опасно. \r\nВ изявлението се подчертава още, че „нито един агент не е станал свидетел някой от мигрантите на ограждащата линия, включително и децата, да са изпитали въздействие от химичните агенти, които са били насочени срещу онези, които са хвърляли камъни срещу представителите на американските власти“.  \r\nСлед употребата на сълзотворния газ повечето мигранти са се разпръснали далеч от оградата и границата, уточниха още от агенцията. По случая са задържани 25 мигранти, включително двама младежи.  \r\nМинистерството на вътрешната сигурност на администрацията на Тръмп, което контролира митническата и граничната защита, е подложено на силен натиск за това как третира мигрантите на границата и в САЩ, подчертават от редакцията. Тереза Герова", "date": "2019.01.02", "title": "The New York Times: Американски граничари употребиха сълзотворен газ срещу група мигранти"}
{"url": "http://www.focus-news.net/news/2019/01/02/2607711/ea-daily-ramush-haradinay-opredeli-sarbiya-kato-malkata-rusiya-na-balkanite.html", "text": "В рамките на пресконференция за резултатите от 2018 г. министър-председателят на Косово Рамуш Харадинай определи Сърбия като „малката Русия на Балканите“, отбелязва руската информационна агенция  EA Daily . \r\nЛидерът на кабинета в Прищина призова Белград да промени политиката си и да я приведе в съответствие с европейските и американските стандарти.  \r\n„Ако Сърбия не се промени, митата ще останат завинаги. Ако Сърбия желае да се договорим за взаимно признаване и действа в съответствие с американските стандарти на Балканите, то ще  отменим митата още днес. Сърбия е малката Русия на Балканите“, са думите на Харадинай от пресконференцията, които руската медия привежда.  \r\nСпоред него с откриването на косовския пазар за продукти от Сърбия Прищина е дала възможност на Белград да похарчи „стотици милиони долари“ за закупуването на оръжия от Русия. Той обаче не отговори директно на въпроса дали продължава да се противопоставя на идеята за корекция на границата между Косово и Сърбия, отбелязва агенцията.  Тереза Герова", "date": "2019.01.02", "title": "EA Daily: Рамуш Харадинай определи Сърбия като „малката Русия на Балканите“"}
{"url": "http://www.focus-news.net/news/2019/01/02/2607721/d-r-blagoy-kalpachki-fitnes-instruktor-vsyako-obshtestvo-ima-sportove-koito-sa-chast-ot-natsionalnata-mu-kultura.html", "text": "Всяко общество има спортове, които са част от националната му култура. Това каза за  Радио „Фокус“ - Пирин  д-р Благой Калпачки, фитнес инструктор. По думите му мотивите на всеки човек са различни, за да влезе за първи път в спортната зала, независимо от типа на спорта. „Повечето хора избират професионалната реализация за определен вид спорт съобразно културните принципи на дадено общество“, коментира д-р Благой Калпачки. Той допълни, че в България най-популярни са силовите спортове както й футбол, баскетбол и волейбол. „Социалната среда, приятелите и семейството въздействат за избора на спорт при подрастващите“, заяви инструкторът.  \r\nТой допълни, че повечето деца избират колективни занимания или такива, които са подходящи за тяхната възраст. Д-р Благой Калпачки посочи, че при възрастните мотивите за избор на физическо занимание са различни и те избират масовия спорт. „Възрастните търсят най-често фитнеса като средство за моделиране на телосложението и изграждането на едно красиво тяло. Благодарение на редовната физическа аткивност се създава един активен начин на живот като се поставят под превенция и различните заболявания“, добави д-р Калпачки. \r\nДенис НИКИФОРОВ", "date": "2019.01.02", "title": "Д-р Благой Калпачки, фитнес инструктор: Всяко общество има спортове, които са част от националната му култура"}
{"url": "http://www.focus-news.net/news/2019/01/02/2607720/sport-del-potro-otkaza-da-igrae-v-melbarn.html", "text": "Хуан Мартин дел Потро ще пропусне първия турнир от Големия шлем за новия сезон. 30-годишният аржентинец не е възстановен от контузията в коляното и няма да може да участва на Откритото първенство на Австралия. Петият в света сподели в социалните мрежи новината, но   увери, че възстановяването върви отлично. \"Възстановяването върви страхотно и ще ви кажа по-късно къде ще се завърна на корта. За съжаление няма да е в Австралия. Ще ми липсва Откритото първенство на Австралия, но съм доволен от прогреса си\", написа Кулата от Тандил. Финалистът от US Open получи контузия на капачката на дясното коляно след падане по време на Мастърса в Шанхай през октомври. Тогава той я счупи при 5:5 в първия сет, но опита да доиграе срещата. В резултат на това ситуацията му само се усложни и сега Дел Потро няма да е на линия за турнира в Мелбърн. \r\nВенцислав ДРАГОМАНОВ", "date": "2019.01.02", "title": "Спорт: Дел Потро отказа да играе в Мелбърн"}
{"url": "http://www.focus-news.net/news/2019/01/02/2607703/tass-broyat-na-zhertvite-v-magnitogorsk-dostigna-do-21-dushi.html", "text": "Броят на жертвите на инцидента със срутилия се вход в жилищна сграда в Магнитогорск достигна до 21 души, съобщава  TACC , като се позовава на данни от Министерство на извънредните ситуации на Руската федерация. \r\n„Извадено е тялото на 21-вия загинал.Мъж е“, съобщиха за агенцията от пресслужбата на ведомството в Москва.  \r\nПо-рано бе съобщено за намирането на тленните останки на момиченце на около тригодишна възраст. Така общият брой на децата, загинали при трагичния инцидент, достигна до две.  \r\nСъдбата на на най-малко 20 души остава неизвестна, припомня руската медия.  Тереза Герова", "date": "2019.01.02", "title": "ТАСС: Броят на жертвите в Магнитогорск достигна до 21 души"}
{"url": "http://www.focus-news.net/news/2019/01/02/2607722/blagoevgrad-1592-sa-bebetata-sa-zapisani-kato-zhiteli-na-obshtinata-prez-2018-godina.html", "text": "592 са бебетата записани като жители на община Благоевград през 2018 година. Това съобщи за  Радио „Фокус“-Пирин  Рени Дончева, главен експерт в отдел „Гражданско състояние и регистрация“ в Община Благоевград. Тя отбеляза, че 693 от тях са родени в чужбина и са с пресъставени актове, а 899 са родени в Благоевград. По думите й за 2017 година общият брой на записаните бебета е 1489, като 667 от тях са родени в чужбина, а 822 - в Благоевград. Наблюдава се тенденция за увеличаване на раждаемостта в община Благоевград. \r\nНатали СТЕФАНОВА", "date": "2019.01.02", "title": "Благоевград: 1592 са бебетата са записани като жители на общината през 2018 година"}
{"url": "http://www.focus-news.net/news/2019/01/02/2607724/albania-daily-news-ekstremno-studenoto-vreme-shte-obhvane-i-albaniya.html", "text": "Екстремните студове, които ще обхванат Балканите през следващите дни, няма да подминат Албания, съобщава електронното издание  Albania Daily News .  \r\nСтудът ще доведе до понижаване на температурите до под нулата в северните градове на Албания, където през следващите една до две седмици се очаква да падне сняг. В столицата Тирана температурите се очаква да паднат до -9 градуса по Целзий през следващото денонощие и ще се задържат на изключително ниски нива през цялата седмица.  \r\nЮгоизточната част на страната ще бъде обхваната от сняг и дъжд. Местните пътни служби призовават шофьорите да бъдат внимателни на пътя и да поемат на път с необходимото за сигурността им оборудване.   Тереза Герова", "date": "2019.01.02", "title": "Albania Daily News: Екстремно студеното време ще обхване и Албания"}
{"url": "http://www.focus-news.net/news/2019/01/02/2607725/ekaterina-yancheva-dg-shtastlivo-detstvo-blagoevgrad-rabotim-po-proekt-po-natsionalna-programa-za-razvitie-na-sistemata-na-preduchilishtno-obrazovanie-sas-zasileno-izuchavane-na-balgarski-ezik.html", "text": "2474 туристи са посетили крепостта Царевец във Велико Търново в празничните дни. Това съобщи за  Радио „Фокус“ – Велико Търново  Соня Петрова, завеждащ отдел „Връзки с обществеността“ в Регионалния исторически музей. 1293 от посетителите са българи. 617 са чуждестранните туристи, като преобладаващата част от тях са от Румъния. 141 деца са посетили крепостта със своите семейства. Учащите посетители са били около 300 в различни възрастови групи, а студентите – 124.  \r\nСоня Петрова припомни, че крепостта Царевец е единственият музеен обект, работещ на 1 януари. В часовете от обяд до 17.00 часа на 1 януари историческият обект е бил разгледан от 646 туристи. Преобладаващата част от тях са били българи – 310, а чуждестранните туристи са били 175, като румънските са били най-многобройни. Първият посетител на историческата забележителност за 2019 година бе 8-годишната Бояна Цаневска от Варна. \r\nОсвен крепостта Царевец, и църквата „Рождество Христово“, Костанцалиева къща в село Арбанаси и църквата „Св. 40 мъченици“ също посрещаха посетители с различно работно време през празнични дни. Интересът към тези обекти, както от страна на български туристи, така и на чуждестранни, също е бил голям. \r\nНадежда КРЪСТЕВА", "date": "2019.01.02", "title": "Соня Петрова, Регионален исторически музей – Велико Търново: 2474 туристи са посетили крепостта Царевец в празничните дни"}
{"url": "http://www.focus-news.net/news/2019/01/02/2607726/dobrich-kampaniyata-na-oblastniya-savet-na-bchk-za-predostavyane-na-hranitelni-pomoshti-shte-zapochne-na-7-yanuari.html", "text": "Кампанията на Областния съвет на Български Червен кръст (ОС на БЧК) в Добрич за предоставяне на хранителни помощи ще започне на 7 януари, предаде кореспондентът на  Радио „Фокус” . На тази дата ще започне раздаването на хранителни пакети в град Добрич в два пункта (по ул. „Бачо Киро“ 5А и в ДКЦ – 2 по бул. „25 септември“ 68), в Община Балчик (по ул. „Варненска“ 2) и в Община Генерал Тошево (по ул. „Васил Априлов“ 5). В община Добричка кампанията ще започне на 11 февруари в офиса на БЧК. Там ще бъдат подпомогнати 803-ма души, в областния център подпомаганите са най-много – 1956, в Тошево също са многобройни – 920 души, в Община Балчик – 610 нуждаещи се. В Община Тервел кампанията ще започне на 17 януари, право на подобна помощ там имат 702-ма души. Най-късно кампанията ще започне в Община Крушари (на 23 януари), ще бъдат подпомогнати 277 души и в Община Каварна (на 28 януари), 482-ма души ще бъдат подпомогнати. Навсякъде кампанията ще приключи на 28 февруари.  \r\nОт ОС на БЧК съобщават също, че в тези пунктове и в офисите на милосърдната организация се правят индивидуални и групови консултации по съпътстващи мерки. Хранителните пакети за едно лице съдържат 32 пакета, общо на стойност малко над 53 лв. Пакетът съдържа ориз, захар, олио, леща и други основни продукти. Хранителните продукти се предоставят лично на правоимащото лице срещу лична карта или на упълномощено от него друго лице.  \r\nЖулиета НИКОЛОВА", "date": "2019.01.02", "title": "Добрич: Кампанията на Областния съвет на БЧК за предоставяне на хранителни помощи ще започне на 7 януари"}
{"url": "http://www.focus-news.net/news/2019/01/02/2607728/tass-putin-i-makron-obsadiha-situatsiyata-v-siriya-i-ukrayna.html", "text": "Държавният глава на Руската федерация Владимир Путин и френският президент Еманюел Макрон са провели телефонен разговор, в рамките на който са обсъдили ситуацията в Сирия и Украйна, предава  TACC , като се позовава на съобщение от пресслужбата на Кремъл. \r\n„Подробно е разгледана проблематиката на сирийската криза. Преди всичко в контекста на споразумението за създаване на Конституционна комисия, постигнато след срещата на лидерите на Русия, Турция, Германия и Франция от 27 октомври 2018 г. в Истанбул“, се отбелязва в съобщението от пресслужбата.  \r\nПодчертава се още, че „страните ще продължат обмена на мнения за вътрешноукраинската криза с оглед провокацията на Киев в Керченския пролив от 25 ноември 2018 г.“. Тереза Герова", "date": "2019.01.02", "title": "ТАСС: Путин и Макрон обсъдиха ситуацията в Сирия и Украйна"}
{"url": "http://www.focus-news.net/news/2019/01/02/2607729/dimitar-margaritov-kzp-470-sa-postapilite-zhalbi-po-vreme-na-praznitsite.html", "text": "470 жалби са постъпили в периода от 22 декември до 1 януари включително в Комисията за защита на потребителите. Това каза председателят на Комисията Димитър Маргаритов в предаването „Плюс-Минус. Коментарът след новините” по  Нова телевизия . „Това означава, че хората са имали предвид нашата институция, когато са срещнали някакви затруднения във връзка с пазаруването”, коментира той. „На фона на доста активното присъствие на потребителите на пазара и извършването на сделки, най-вероятно за стотици милиони левове, в тези дни, броят на сигналите не говори за това, че пазарът ни е пълен с нарушения и че едва ли не всеки втори-трети-пети потребител е изпитал някакво затруднение”, обясни Маргаритов. „Около празниците се наблюдава увеличение на сигналите към КЗП с около 10-15% спрямо нормалната динамика“, посочи той и уточни, че най-често подаваните сигнали са за неадекватни мерки от страна на търговците при рекламация на стоки и проблеми с доставките.", "date": "2019.01.02", "title": "Димитър Маргаритов, КЗП: 470 са постъпилите жалби по време на празниците"}
{"url": "http://www.focus-news.net/news/2019/01/02/2607730/sport-vlahova-pobedi-shifrin-proval-za-hirsher-v-oslo.html", "text": "Петра Влъхова записа шестата си победа за Световната купа по алпийски ски. 23-годишната словачка удари в директен сблъсък голямата звезда в този спорт в последните 3 сезона - Микаела Шифрин. Двете достигнаха до финала на паралелния слалом в градското състезание в Осло, като Влъхова показа по-стабилно каране и напълно заслужено стигна до успеха. Тя взе аванс от 21 стотни след първия манш, а във втория направи страхотно каране и с още 0,39 секунди срази носителката на Големия глобус в последните две години. Третото място на подиума остана за Уенди Холденер (Швейц), която се справи и в двете спускания с Ана Ларсон (Шв). \r\nФеновете на алпийските ски станаха свидетели на голяма изненада при мъжете. Там абсолютният фаворит Марсел Хиршер отпадна още на четвъртфиналиme. Австриецът, който е хегемон за Световната купа със седем поредни трофея, бе победен от Дейв Райдинг. 32-годишният британец не само елиминира звездата, но дори стигна до финал. Походът му там бе спрян от друга изненада в Осло - Марко Шварц. Швейцарецът за пръв път записа успех за Големия глобус, след като се справи с Райдинг и в двата манша. Неговият сънародник Рамон Ценхаузерн победи в малкия финал Андре Мирер (Шв). \r\nВенцислав ДРАГОМАНОВ", "date": "2019.01.02", "title": "Спорт: Влъхова победи Шифрин, провал за Хиршер в Осло"}
{"url": "http://www.focus-news.net/news/2019/01/02/2607731/blagoevgrad-tehnicheski-rakovoditel-na-obekt-e-predaden-na-sad-za-smartta-na-rabotnik-pri-trudova-zlopoluka-v-bansko.html", "text": "Окръжна прокуратура – Благоевград е внесла за разглеждане в съда обвинителен акт срещу А. А. за извършено от него престъпление по чл. 123, ал. 1, пр. 2 от НК – немарливо изпълнение на правно регламентирана дейност – извършване на строително-монтажни работи, довело до смъртта на работник. Това съобщиха от пресцентъра на  Апелативна прокуратура - София . \r\nПрез май 2013 г. между община Банско и гражданско дружество „Е.“ ДЗЗД, след проведена открита процедура по възлагане на обществена поръчка, било сключено договорно споразумение относно обект „Рехабилитация и доизграждане на В и К мрежа на територията, разположена в източната част на град Банско“. Дейностите по него били по проект, финансиран по Оперативна програма „Околна среда“ 2007 – 2013.  \r\nДружеството изпълнител било създадено от три фирми – „В. 98“ АД, „Б. С.“ АД и „Б.“ АД. В сключения помежду им договор те се споразумели „В. 98“ АД и „Б.“ АД да осигуряват изпълнението на необходимите строително-монтажни работи за реализация на проекта, а „Б. С.“ АД да изпълнява логистичното и административно обезпечаване на работния процес.  \r\nОбектът бил мащабен и сложен, обхващал много улици, като градът бил разделен на източна и западна част. Процедурата по започване на строително-монтажни работи, в частност изкопни работи, е посочена в Закона за устройство на територията и в договорите, подписани между главния изпълнител и подизпълнителите.  \r\nЗа технически ръководител бил ангажиран А. А., като му били предадени проектите на обекта за ул. „Баньо Маринов“. В изпълнение на възложените му функции, въпреки че не бил назначен като „технически ръководител“, той организирал закарването на багер в Банско и наел общи работници. Обяснил им, че ще се полагат тръби, уточнено било работното време и заплащане и обещано сключване на договори с тях в следващите дни.  \r\nНа 22 април 2015 г., по указание на А. А., бил направен изкоп с багера, за да се открият тръбите и да се замери нивото. При направата му багерът скъсал съществуващия водопровод, след което аварията била отстранена.  \r\nНа следващия ден изкопната дейност продължила. Работещите на обекта били без лични предпазни средства – каски, светлоотразителни жилетки и др. Почвата в този участък била земна с чакъли и валуни, с пясъчно-глинест запълнител. Стените на изкопа били вертикални и без наклон. В него били спуснати две тръби, които следвало да бъдат свързани със съществуващите такива.  \r\nВ нарушение на нормативните изисквания А.А., изпълняващ функциите на технически ръководител, не указал да бъдат оформени откоси или да бъде укрепен изкопа, който бил с дълбочина повече от 1,5 м. Той разпоредил на работниците продължаване на дейността по изкопните работи, които изпълнили нареждането му.  \r\nОколо 15.00 ч. се срутил вертикалният откос на изкопа, който затрупал копаещия с кирка работник – Н. Л. Въпреки незабавно предприетите дейности по разкопаването му, пристигналият на място лекарски екип констатирал смъртта му.  \r\nПредстои делото да продължи в съда.", "date": "2019.01.02", "title": "Благоевград: Технически ръководител на обект е предаден на съд за смъртта на работник при трудова злополука в Банско"}
{"url": "http://www.focus-news.net/news/2019/01/02/2607717/daniel-panov-kmet-na-veliko-tarnovo-2018-godina-beshe-izklyuchitelno-dobra-zashtoto-zaedno-se-spravihme-s-mnogo-predizvikatelstva.html", "text": "2018 година беше изключително добра за Велико Търново. През изминалите 12 месеца се намериха решения на въпроси, отлагани  с десетилетия. Това е част от равносметката, която кметът на Община Велико Търново Даниел Панов направи пред  Радио „Фокус“ – Велико Търново . Той уточни, че е поставена здрава основа, за да бъде настоящата 2019-та година още по-добра за Велико Търново и общината.  \r\n„Започнахме реализация на мащабна инвестиционна програма. Десетки улици в града бяха обект на сериозна строителна дейност. Значими средства бяха инвестирани в   модернизацията на училища и детски градини. Голямото по обем строителство доведе до временни неудобства. Благодаря за търпението! Но, бъдете сигурни, че общият резултат ще е добър за всички нас – великотърновци. Общата цел е една – Велико Търново да бъде все по-добър град за живеене, за образование, за бизнес инвестиции, култура и туризъм“, подчерта кметът Панов. Той припомни, че през 2018 година бяха отпуснати допълнителни трансфери по различни механизми в размер на общо 6 млн. лв. С тях през пролетта ще започнат ремонти в различни квартали. Ще бъде построена нова детска градина в кв. „Зона В“, ще бъде завършена детска градина „Здравец“, ще бъде изградено и тренировъчно-футболно игрище в кв. „Бузлуджа“.  \r\n„Вярвам, че с вашата подкрепа ще доведем до успешен край всички започнати проекти. Заедно ще продължим да надграждане постигнатото и през 2019 година“, каза още градоначалникът. \r\nЛуиза ТРАНЧЕВА", "date": "2019.01.02", "title": "Даниел Панов, кмет на Велико Търново: 2018 година беше изключително добра, защото заедно се справихме с много предизвикателства"}
{"url": "http://www.focus-news.net/news/2019/01/02/2607732/veliko-tarnovo-momchentse-e-parvoto-rodeno-bebe-v-gorna-oryahovitsa-za-2019-godina.html", "text": "Момченце е първото родено бебе в Горна Оряховица за 2019 година, съобщиха от  МБАЛ „Св. Иван Рилски“ . Малкият Мирослав е проплакал в 00.20 часа на 2 януари. Раждането са водили д-р Димитринка Димитрова и акушерката Елена Маринова. Новороденото е с тегло 3,4 кг и с ръст 51 см. Майката е от Горна Оряховица, като за нея това е второ раждане. \r\nПоследното бебе за 2018 година също е момченце. Малкият Атанас се е родил на 30 декември в 09.05 часа, под грижите на екипа на д-р Михаил Милатович и акушерката Елена Маринова. Бебето е с тегло 2 950 грама и ръст 50 сантиметра. Майката е от Обзор, а за нея това е първо раждане. \r\nС новородения Атанас бебетата, родени в болницата в Горна Оряховица през 2018 година, стават 341., пътуващи от Банско, в посока София след новогодишните празници.", "date": "2019.01.02", "title": "Велико Търново: Момченце е първото родено бебе в Горна Оряховица за 2019 година"}
{"url": "http://www.focus-news.net/news/2019/01/02/2607734/blagoevgrad-rayonna-prokuratura-petrich-e-vnesla-v-sada-obvinitelen-akt-sreshtu-obvinyaem-za-otglezhbane-na-blizo-270-kanabisovi-rasteniya.html", "text": "Районна прокуратура – Петрич е внесла за разглеждане в съда обвинителен акт срещу Г. П. за извършено от него престъпление по чл. 354в, ал. 1, пр. 1, пр. 2 от НК. Това съобщиха от пресцентъра на  Апелативна прокуратура - София . Обвиняемият засял и отглеждал на територията на община Петрич канабис, със съдържание на наркотично действащ компонент - тетрахидроканабинол. Растенията били разпределени в пет кашона, като общото им количество е 268 броя.  \r\nНа 20 май 2018 г. те били поставени в управляван от Г. П. лек автомобил и още същия ден - открити и иззети от разследващите органи.  \r\nПредстои делото да продължи в съда.", "date": "2019.01.02", "title": "Благоевград: Районна прокуратура – Петрич е внесла в съда обвинителен акт срещу обвиняем за отглежбане на близо 270 канабисови растения"}
{"url": "http://www.focus-news.net/news/2019/01/02/2607733/vratsa-obvinyaem-za-razprostranenie-na-pornografski-material-s-uchastie-na-14-godishno-momiche-e-predaden-na-sad-ot-rayonna-prokuratura-oryahovo.html", "text": "Районна прокуратура – Оряхово е предала на съд Д. С. за извършено престъпление по чл. 159, ал. 4, т. 1, пр. 2, вр. ал. 2 от Наказателния кодекс. Това съобщиха от пресцентъра на  Апелативна прокуратура - София . На 9 май 2017 г., в село Селановци, община Оряхово, обвиняемият разпространил порнографски материал с участие в него на четиринадесетгодишно момиче. За целта той използвал мобилен телефон със SIM карта и профил, регистриран в социалната мрежа Instagram.  \r\nПредстои съдът да насрочи разпоредително заседание по делото.", "date": "2019.01.02", "title": "Враца: Обвиняем за разпространение на порнографски материал с участие на 14-годишно момиче е предаден на съд от Районна прокуратура – Оряхово"}
{"url": "http://www.focus-news.net/news/2019/01/02/2607723/hashim-tachi-klyuchova-tochka-ot-dogovora-s-belgrad-e-nezavisimost-i-myasto-za-prishtina-v-oon.html", "text": "Президентът на Косово Хашим Тачи заяви, че споразумението между Белград и Прищина, трябва да донесе чувство за победа на всички страни - не само за Косово, но и за Сърбия и международната общност, предава македонската информационна агенция  „Макфакс“ . \r\nТачи потвърди, че ключовият момент в сделката ще бъде признаването на независимостта на Косово от страна на Сърбия и място на Прищина в ООН. Той добави, че договорът трябва да дефинира и всички други отворени въпроси между двете страни. Тереза Герова", "date": "2019.01.02", "title": "Хашим Тачи: Ключова точка от договора с Белград е независимост и място за Прищина в ООН"}
{"url": "http://www.focus-news.net/news/2019/01/02/2607735/kzk-spira-proizvodstvoto-po-sdelkata-za-chez.html", "text": "КЗК спира производството по сделката за придобиването на активите на ЧЕЗ в България от „Инерком“. Това се посочва в  решение на Комисията за защита на конкуренцията  от 20 декември 2018 г. Според Комисията оценката на сделката е пряко свързана с произнасянето на Върховния административен съд относно законосъобразността на обжалвания административен акт, с който КЗК е забранила придобиването на българските активи на дружеството от „Инерком“. От Комисията заявяват, че наличието на висящ съдебен спор и с цел избягване на противоречието между съдебни и административни актове, определят невъзможността за произнасяне по сделката. С решението производството по сделката е спряно до окончателното приключване на съдебния спор.", "date": "2019.01.02", "title": "КЗК спира производството по сделката за ЧЕЗ"}
{"url": "http://www.focus-news.net/news/2019/01/02/2607713/iha-turtsiya-izprati-komandosi-po-granitsata-sas-siriya-v-provintsiite-gaziantep-i-kilis.html", "text": "Идващи от четирите краища на Турция части „Командос” и бронирани и допълнително усилени против мини военни средства тип „Таралеж”, се съсредоточават по границата със Сирия, предаде информационната агенция Ихляс хабер ажансъ (ИХА).  \r\nЧастите „Командос”, съставени от професионални сержанти, офицери и подофицери, преминаха през провинция Килис и продължиха към провинция Газиантеп (и двете – гранични със Сирия – бел. на „Фокус”). Заедно с боеприпасите и военните средства, те са готови да изпълняват задачи в Сирия. Стана известно, че частите „Командос” ще бъдат придадени като усиления на намиращите се по границата със Сирия военна части, източно от река Ефрат. \r\nВ самата провинция Килис също се извършва прегрупиране на войсковата групировка по границата. Действията на турска армия продължават „стъпка по стъпка”, посочва още ИХА.  Георги Димов", "date": "2019.01.02", "title": "ИХА: Турция изпрати Командоси по границата със Сирия – в провинциите Газиантеп и Килис"}
{"url": "http://www.focus-news.net/news/2019/01/02/2607738/stara-zagora-izdanie-predstavyashto-istoriyata-na-23-ti-pehoten-shipchenski-polk-podgotvya-istoricheski-muzey-iskra-kazanlak.html", "text": "Един от акцентите в работата на екипа на Исторически музей „Искра” в Казанлък през 2019 година ще бъде научно-издателската дейност, каза за  Радио „Фокус”  директорът на музея Момчил Маринов. Той поясни, че освен мерките за социализация и опазване гробнично-култовия комплекс в могила „Оструша” и надграждане на археологическите проучвания на късноантичната и средновековна крепост „Бузово кале”, музеят подготвя каталог, представящ практиките на общинско и държавно ниво в последните години в Долината на тракийските владетели по отношение на социализацията на обектите, както и начините на експониране. Изданието ще бъде представено не само в България, но и извън нейните предели. „През последните години представителни находки от Исторически музей „Искра” бяха изложени във Франция и Норвегия. Този опит искаме да споделим с всички, които се интересуват и ценят това наследство. Казанлъшкият музей има вече достатъчно опит през десетилетията по отношение на експонирането”, каза Момчил Маринов. Директорът на музея в Казанлък отбеляза също, че в момента се подготвя издание, което представя историята на 23-ти пехотен Шипченски полк. През месец януари 2019 година се навършват 130 години от създаването на полка в Казанлък.  \r\n„По време на Балканските и Първата световна война той получава прозвището „Лудият полк”, благодарение на беззаветната си храброст и жертвоготовност. По време на Първата световна война от цяла Казанлъшка околия – от Осетеново до Гурково, са мобилизирани близо 10 000 мъже на възраст между 19 и 42 години, от които близо 3 500 не се завръщат. Всичко това е повод за размисъл”, заяви той. Годишнината на 23-ти пехотен Шипченски полк е и акцент в тематичния календар на музея за 2019 година.  \r\nПрез 2019 година Историческият музей в Казанлък, в партньорство с учени от водещи университети в България, ще издаде юбилейно издание - том 10 на „Казанлък в миналото и днес”. Сборникът ще бъде направен като научно издание, с участието на изследователи от музея и учени от цялата страна, като освен научното представяне, обединяващата тема ще бъде - Казанлък през вековете, във всички аспекти на историческата наука. \r\nСлавяна ГАЙДАРОВА", "date": "2019.01.02", "title": "Стара Загора: Издание, представящо историята на 23-ти пехотен Шипченски полк, подготвя Исторически музей „Искра” - Казанлък"}
{"url": "http://www.focus-news.net/news/2019/01/02/2607736/the-american-conservative-denuklearizatsiyata-na-severna-koreya-e-misiyata-nevazmozhna-no-postiganeto-na-mir-ne.html", "text": "Погледнато през изкривения обектив на Вашингтонския институт за външна политика, не изглежда, че преговорите между САЩ и Северна Корея за денуклеаризация на последната се развиват особено добре. Това твърдение обаче е погрешно и откровено заблуждаващо. То затъмнява основния интереса на национална сигурност по севернокорейския случай: мир на полуострова, пише Даниел ДеПетрис в статия за списание  The American Conservative .  Агенция „Фокус“  представя превод на статията без редакторска намеса и с уточнението, че тя отразява единствено оценката на автора й.  \r\nСрещата на американския държавен секретар Майк Помпео с дясната ръка на севернокорейския лидер Ким Чен-ун, Ким Йон-чол, бе отложена в последния момент и все още предстои да бъде договорена нова дата за провеждането й.  Специалният пратеник на администрацията на Тръмп Стивън Бийгън все още не е разговарял със своя севернокорейски колега, а публичните доклади на Пхенян за разширяване на ракетно съоръжение в близост до китайската граница подхраниха още повече опасенията на нервните анализатори във Вашингтон. \r\nИ все пак, като се има предвид историята на преговорите с Пхенян през последния четвърт век, би било по-изненадващо, ако нямаше препятствия по пътя. Да се мисли, че Вашингтон и Пхенян може да преодолеят 65 години на враждебност в рамките на няколко месеца, би било наивно. \r\nПрезидентът на САЩ изглежда разбира това. Той поясни миналата седмица, че преговорите продължават и че няма смисъл процесът да бъде ускоряван. Въпреки значителните проблеми с ядрените преговори както в  САЩ, така и в Северна Корея, Тръмп е решен да пристъпи към втора среща на върха с Ким Чен-ун. Твърдият, честен диалог е най-добрият начин за САЩ да предотвратят връщането на напрежението на Корейския полуостров и дните на „огън и ярост“. \r\nЦелта на срещата на високо равнище обаче трябва да бъде по-голяма от настояването за бърза и незабавна денуклеаризация на Северна Корея - цел, която от гледна точка на Ким Чен-ун би била едновременно невероятно глупава и преждевременна. Вместо това следващата среща трябва да послужи като отправна точка за стратегия, която се фокусира върху мира на Корейския полуостров и убеждаването на Ким Чен-ун в дългосрочен план, че той вече не се нуждае от ядрени оръжия за оцеляването си. \r\nМакар със сигурност да е идеално, ако Пхенян се съгласи бързо да премахне цялата си инфраструктура за ядрени оръжия до последната центрофуга, тази цел просто не е постижима. И това е добре – САЩ сдържаха и възпираха далеч по-мощния СССР по време на Студената война, могат да направят същото с по-малка и по-бедна Северна Корея – при това безкрайно любезно - с нашето огромно ядрено и конвенционално превъзходство. \r\nВ реалния свят страните се колебаят едностранно да се разоръжават от страх да не бъдат измамени или да се възползват от тях. Това безпокойство е особено приложимо за Северна Корея, страна, заобиколена от съседи, които са далеч по-богати и по-мощни, отколкото би могла да мечтае. Твърдението на администрацията на Тръмп, че Пхенян ще предприеме значителни и конкретни стъпки в процеса на денуклеаризация, преди да се предложат отстъпки, е нереалистично. И както Пхенян показа през предходните шест месеца, такава максималистична позиция е предварително програмирана да се провали. Всъщност, ако подходът на администрацията на Доналд Тръмп бе изпълним, той вероятно вече щеше да е постигнал известен успех. \r\nМалко вероятно е Пхенян да се раздели със застраховащата си ядрена политика в сегашната среда, където доверието почти не съществувава. Всъщност денуклеаризацията може никога да не стане възможна. Мирът на Корейския полуостров обаче е възможен. \r\nИменно тук президентът на САЩ Доналд Тръмп трябва да съсредоточи усилията си: да подкрепи усилията на президента на Южна Корея Мун Дже-ин да договори мир с Ким Чен-ун. \r\nТочно както Южна Корея е решена да съжителства със своя съсед на север, така и САЩ може да заемат подобна позиция. Дори да отнеме много години, докато Ким Кен-ун се откаже от ядрената си мощ, САЩ могат и наистина трябва да намерят начини да проучат възможности за постигане на по-продуктивни двустранни отношения със Северна Корея - такива, които завинаги ще предотвратят избухването на голям пожар в региона. \r\nЗа по-малко от година Мун Дже-ин успя да обърне цялата ситуация. Той се срещна с Ким Чен-ун три пъти, срещи, които повечето не мислеха за възможни преди година, и е постигнал напредък към мира, крайната цел на Сеул. \r\nМун Дже-ин подписа цялостно споразумение за демилитаризация със Севера, което се отнася и за демилитаризираната зона. Сеул и Пхенян координираха операциите по разминиране и унищожаването на охранителни кули по силно милитаризираната граница. Също така те създадоха работни групи, в които длъжностни лица и военни служители от двете страни могат да си сътрудничат, за да подобрят комуникацията и да ограничат недоразуменията. И двете Кореи са в процес на проучване на възможността за повторно свързване на своите железопътни линии. \r\nВъпреки че нито една от тези инициативи не е отделена от големия въпрос за ядрения арсенал на Севера, всяка от тях е помогнала за създаването на атмосфера, която е много по-конструктивна от враждебността, която преобладаваше само допреди една година. \r\nВместо да ограничава тези междукорейски инициативи, като настоява за незабавна денуклеаризация, която няма да се случи, Вашингтон трябва да насърчава - и когато е уместно, да подпомага - своите южнокорейски съюзници за постигането на още по-голям напредък. В Съвета за сигурност на ООН администрацията на Тръмп може да предостави подкрепа за междукорейското помирение чрез освобождаване от санкции по конкретни проекти. \r\nМнозина във Вашингтон ще се присмеят на тези препоръки. Други ще използват страха, за да подтикнат САЩ към ненужно военно противопоставяне, което ще доведе до големи смущения в световната икономика и до огромни загуби на човешки животи. \r\nПоради огромната си огнева мощ и гарантирана победа в случай на конфликт, САЩ със сигурност са в състояние да победят Северна Корея. В действителност, САЩ възпират Северна Корея през всеки един ден от последните 12 години. Ким Чен-ун може да е екстремен нарцисист, но не е самоубиец. За човек, чиято преобладаваща цел е самосъхранението на режима, САЩ притежават всички възможности, необходими за ограничаване на възможностите на Северна Корея. \r\nАко Тръмп иска да бъде запомнен от историята като лидер, допринесъл за укрепване на мира на Корейския полуостров и за положителната трансформация на отношения между САЩ и Северна Корея, той трябва да се съсредоточи върху мира с Пхенян сега и да отложи денуклеаризацията за по-късна дата. \r\nКолкото по-бързо президентът на САЩ се реши на корекция на курса в своята стратегия за преговори, толкова по-вероятно е инстинктите му за наистина новаторска сделка да бъдат подсилени. Що се отнася до Северна Корея, Тръмп трябва да пренебрегне съветите от по-интервенционистките си съветници и да започне да се ориентира към политика на мир. Тереза Герова", "date": "2019.01.02", "title": "The American Conservative: Денуклеаризацията на Северна Корея е „мисията невъзможна“, но постигането на мир – не"}
{"url": "http://www.focus-news.net/news/2019/01/02/2607739/veliko-tarnovo-devoykite-ot-svishtovskiya-handbalen-klub-nove-99-se-zavarnaha-sas-zlato-ot-mezhdunaroden-turnir-v-gartsiya.html", "text": "С шампионска титла приключиха годината момичетата на треньорката Величка Плачкова от свищовския хандбален клуб „Нове-99“, съобщиха от пресцентъра на  Община Свищов . Отлична подготовка и увереност в играта показаха девойките, набор 2002 – 2003, в международен турнир по хандбал, провел се в Александруполис, Гърция. За разлика от миналата година, когато станаха втори, тази година хандбалистките доказаха повече майсторство в играта и с резултат 25:24 спечелиха финалния мач срещу „Prosotsane“, Гърция, което им донесе първото място в групата и шампионска титла при девойките. \r\nТурнирът се проведе от 27 до 29 декември 2018 година и в него взеха участие 27 отбора, с 380 спортисти от Гърция и България.", "date": "2019.01.02", "title": "Велико Търново: Девойките от свищовския хандбален клуб „Нове-99“ се завърнаха със злато от международен турнир в Гърция"}
{"url": "http://www.focus-news.net/news/2019/01/02/2607741/kyustendil-patyat-v-posoka-gkpp-gyueshevo-e-prohodim-pri-zimni-usloviya-normalno-se-osashtestvyava-preminavaneto-na-motorni-prevozni-sredstva-prez-punkta.html", "text": "Пътят в посока ГКПП „Гюешево” е проходим при зимни условия. Това съобщи за  Радио „Фокус” – Кюстендил  дежурният на българо-македонския пункт. Пътните настилки са предимно сухи. Нормално се осъществява преминаването на моторни превозни средства през пункта. Няма образували се колони от чакащи автомобили. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2019.01.02", "title": "Кюстендил: Пътят в посока ГКПП „Гюешево” е проходим при зимни условия, нормално се осъществява преминаването на моторни превозни средства през пункта"}
{"url": "http://www.focus-news.net/news/2019/01/02/2607742/daniel-panov-kmet-na-veliko-tarnovo-prez-2019-ta-ni-predstoyat-remont-na-bul-balgariya-izgrazhdaneto-na-peshehoden-nadlez-i-podobryavane-na-tsyalostnata-infrastruktura.html", "text": "Подобряването на инфраструктурата във всички квартали във Велико Търново ще продължи и през 2019-та година. Това съобщи в предаването  „Царевград Търнов – славата и величието на България“  на  Радио „Фокус“  кметът на Велико Търново Даниел Панов. Той уточни, че предстои и основен ремонт на бул. „България“ и някои прилежащи кръстовища, които са включени в Проекта за интегриран градски транспорт.  \r\n„Ще бъде изграден пешеходен надлез над улица „Магистрална“ и ще бъдат подобрени  транспортната схема и организацията на градските превози. Ще кандидатстваме за европейски средства за експозиционен център и първата фаза на пешеходното ларго в старото военно училище. Уверен съм, че Велико Търново и Общината ще продължат да привличат още повече инвестиции“, подчерта кметът Панов. Той уточни, че благоприятно влияние за това ще окаже и изграждането на автомагистрала „Хемус“. Даниел Панов припомни, че вече са договорени средства са 134-те километра от магистралата до Велико Търново. \r\nЛуиза ТРАНЧЕВА", "date": "2019.01.02", "title": "Даниел Панов, кмет на Велико Търново: През 2019-та ни предстоят ремонт на бул. „България“, изграждането на пешеходен надлез и подобряване на цялостната инфраструктура"}
{"url": "http://www.focus-news.net/news/2019/01/02/2607744/aktsenti-v-sutreshniya-blok-dobro-utro-balgariya-po-radio-fokus-na-3-yanuari.html", "text": "От утре започва сериозно захлаждане, как ниските температури се отразяват на сърцето и сърдечносъдовата система, как да се предпазим от възможни инфаркти и инсулти, по тези и други въпроси ще разговаряме с проф. Генчо Начев, изпълнителен директор на кардиологична болница „Св. Екатерина“. За празничните послания на политиците, как започва годината за политическите партии, те ще се отърсят или ще засилят популизма преди предстоящите избори, а избирателите ще им повярват ли, научи ли се българинът да бъде реалист, а не да подкрепя, това което иска да чуе, очаквайте коментара на политолога Първан Симеонов, директор на „Галъп интернешънъл“. Кои са приоритетните проекти за 2019 година за Община Златоград, както и за това как вече 8 години ГКПП „Златоград“ допринася за превръщане на общината в желана туристическа дестинация. Отговорите ще получим от Мирослав Янчев, кмет на Община  Златоград. През тази година ще бъдат отбелязани 58 години от откриването на една от най-красивите пещери в България – пещерата „Снежанка“ край Пещера. Повече за това кои са най-интересните зали и форми в пещерата ще чуете от репортажа на Ваня Николова от Радио „Фокус“ – Пазарджик. Градската библиотека „Паисий Хилендарски“ в Асеновград изпрати една успешна година. За пореден път тя доказа, че е съвременна институция, която е отговорна към потребностите на хората. Подробностите ще разберем от репортажа на колегата Мария Русева от Радио „Фокус“-Пловдив. Изминалата 2018 година бе успешна и за Регионален исторически музей във Видин. Още информация ще ни каже Анна Лозанова от Радио „Фокус“ – Видин. \r\nТези и още теми - в сутрешния блок на  Радио „Фокус“  „Добро утро, България“ от 6.00 до 10.00 часа с водещ Елеонора Чолакова.", "date": "2019.01.02", "title": "Акценти в сутрешния блок „Добро утро, България“ по Радио „Фокус“ на 3 януари"}
{"url": "http://www.focus-news.net/news/2019/01/02/2607727/faktor-makedoniya-nikola-gruevski-ne-e-napusnal-makedoniya-prez-gkppi.html", "text": "Според Главния прокурор на Македония Любомир Йовески бившият министър-председател Никола Груевски не е напуснал страната през граничен контролно-пропускателен пункт, отбелязва скопското електронно издание  „Фактор“ . \r\n„Изслушани са свидетели, но за да не възпрепятствам досъдебното производство, няма да разкрия други подробности“, заяви Йовески.  \r\n„Прокуратурата предприема повече действия, за да предостави доказателства, както вече казахме. Доказателства за международна правна помощ бяха поискани от компетентните органи на Република Албания и на Република Черна гора. Взети са записи от охранителните камери по пътищата, от точките за плащане на пътни такси, граничните пунктове, както и около дома на бившия премиер”, поясни Йовевски. \r\nПрокуратурата, добави Главният прокурор, анализира съдържанието на събраните материали, като същевременно очаква такива да бъдат предадени и от Албания. Тереза Герова", "date": "2019.01.02", "title": "„Фактор“ (Македония): Никола Груевски не е напуснал Македония през ГКПП?"}
{"url": "http://www.focus-news.net/news/2019/01/02/2607743/anadolu-agency-delegatsiya-na-sasht-shte-poseti-turtsiya-za-obsazhdane-na-razsledvaneto-sreshtu-feto.html", "text": "Делегация на САЩ ще пристигне в Турция за преговори с представители на Анкара относно разследването срещу организацията на Фетхулах Гюлен (ФЕТО), предава държавната информационна агенция  Anadolu Agency . \r\nУточнява се, че ще бъдат дискутирани нови доказателства срещу мрежата, които Анкара предаде на Вашингтон. Преговорите, насрочени за 3-4 януари, се разглеждат като важни от гледна точка на разкриването на ролята в САЩ на лидера на ФЕТО и неговите вътрешни кръгове. Тереза Герова", "date": "2019.01.02", "title": "Anadolu Agency: Делегация на САЩ ще посети Турция за обсъждане на разследването срещу ФЕТО"}
{"url": "http://www.focus-news.net/news/2019/01/02/2607746/sofiya-normalizira-se-dvizhenieto-po-am-hemus-v-posoka-stolitsata.html", "text": "Нормализира се движението по АМ „Хемус“ в посока столицата. Това съобщи за  Агенция „Фокус“  говорителят на ОДМВР– София Мариола Маркова. Тя обясни, че предстои да бъде преустановено изкуственото забавяне на автомобили, което е предприето, за да няма натрупване на пътни превозни средства на тунел „Витиня“ и допълни, че на АМ „Тракия“ и главния път за Калотина трафикът е спокоен. \r\nДеница КИТАНОВА", "date": "2019.01.02", "title": "София: Нормализира се движението по АМ „Хемус“ в посока столицата"}
{"url": "http://www.focus-news.net/news/2019/01/02/2607745/sport-zografski-v-top-20-na-chetirite-shantsi.html", "text": "Владимир Зографски се изкачи на 20-ото място в общото класиране на най-престижната верига по ски скокове - Четирите шанци. Българинът продължава със стабилното си представяне и през Новата година, пренасяйки добрата си форма от 2018-а. Вчера 25-годишният самоковец се нареди на 25-а позиция в битката за Златния орел в Гармиш Партенкирхен. Зографски направи колеблив първи скок, който му донесе 99,1 точки след 117 метра. Той обаче направи много солиден втори, в който преодоля 133 метра за още 127,2 точки. Така с общ резултат от 226,3 пункта българинът затвърди добрите впечатления, които оставя от началото на сезона за Световната купа. Зографски вече е 20-и в общото класиране след първите два старта от Четирите шанци. Той има 465,4 точки, което е с 0,8 по-малко от намиращия се на 19-о място Якуб Волни. \r\nРюою Кобаяши запази лидерската си позиция. Японецът постигна втора поредна победа във веригата, след като направи сбор от 266,6 точки. Той изпревари с 1,9 представителя на домакините Маркус Айзенбихлер, а трети, далеч зад тях с 256,2, остана Давид Кубацки (Пол). Така 22-го-дишният Кобаяши вече има актив от 548,9 пункта след първите два старта. Той има аванс от 2,3 спрямо Айзенбихлер, като, изглежда, двамата ще се конкурират за крайната победа. Кубацки е далеч зад тях с пасив от 22,9 пункта. \r\nВ генералното класиране за Световната купа Рюою вече има 756 точки, с 247 повече от следващия го Пъотр Зила (Пол). \r\nВладимир Зографски е 19-и със 103 пункта. Утре е квалификацията от третия старт за Четирите шанци в Инсбрук. \r\nВенцислав ДРАГОМАНОВ", "date": "2019.01.02", "title": "Спорт: Зографски в Топ 20 на Четирите шанци"}
{"url": "http://www.focus-news.net/news/2019/01/02/2607747/dimitar-gyurov-vik-burgas-tsenata-na-piteynata-voda-v-oblastta-skacha-samo-s-3-4-stotinki-uvelichenieto-idva-osnovno-ot-otvezhdaneto-na-kanalnata-voda-i-neynoto-prechistvane.html", "text": "Цената на питейната вода в Бургас и областта скача само с 3-4 стотинки. Основният компонент, при който идва увеличението, е отвеждането на каналната вода и нейното пречистване. Това каза за  Радио „Фокус“-Бургас  Димитър Гюров, говорител на ВиК-Бургас. Повишението на цената на вода на територията на Бургаска област влиза в сила на 1 януари 2019 г. „През последните дни битува една непопулярна версия, че ние увеличаваме цената на водата, дефакто в това увеличение влизат три компонента - доставка, отвеждане и пречистване на самата вода, която се води канална вода“, поясни Гюров. По думите му такава фрапираща разлика в цената има, защото през последните 5-6 г. броят на пречиствателните станции в Бургаска област се е увеличил и, ако до преди 10 години от ВиК-Бургас са обслужвали 5 пречиствателни станции на територията на областта, към днешна дата те са 18. „Цената на международния пазар скочи 3-4 пъти, т. е. - това също е едно важно перо на увеличението на цената на водата“, каза още Гюров. \r\nСпоред него водата в Бургас е една от най-годните за пиене. „Откакто съществува пречиствателната станция на язовирите Камчия и Ясна Поляна няма никакъв повод за безпокойство от всички, които използват услугите на ВиК. Ние отговаряме на абсолютно всички стандарти“, заяви Гюров. Той отбеляза също, че водата до Бургас пътува 112-115 км. През цялото това време тя се аерира и всички химически компоненти, които служат за почистване, се разтварят и в Бургас пристига една от най-добрите по качество води. Димитър Гюров заяви, че всеки ден се прави мониторинг на водата. „Освен нашата лаборатория, която на всеки 2 часа прави проверки в част от местата за водоснабдяване, не само в Бургас, но и в други селища, РЗИ също се занимава с този въпрос, като всеки ден пари проверки от 5-6 различни водосборни точки на нашата мрежа. Така че, качеството на водата се вижда всеки ден, ние разполагаме с база данни“, каза още Гюров. \r\nТой коментира също, че режим на водата има главно в селищата, които се захранват със собствен водоизточник. По думите на Димитър Гюров в областта това са главно няколко малки села в района на общините Средец и Карнобат. „Тези местни водоизточници, при които лятно време водата рязко намалява, евентуално там, със заповед на кмета, се достига до режим на водоснабдяване, при което в определени часове от денонощието има режим на водата“, каза още Гюров. Според Гюров със съвместна помощ, заедно с тези общини рано или късно ще постигнат това да няма режим на водата в никъде в Бургаска област. \r\nДеница ДИМИТРОВА", "date": "2019.01.02", "title": "Димитър Гюров, ВиК-Бургас: Цената на питейната вода в областта скача само с 3-4 стотинки, увеличението идва основно от отвеждането на каналната вода и нейното пречистване"}
{"url": "http://www.focus-news.net/news/2019/01/02/2607740/api-do-25-yanuari-rabotna-komisiya-shte-tarsi-zakonovi-resheniya-za-severnata-skorostna-tangenta.html", "text": "До 25 януари работна комисия на експерти от Агенция „Пътна инфраструктура“ и от Столична община трябва да излезе с решение, с което да се удовлетворят исканията както на агенцията, така и на общината относно ползването на участъци от републиканската мрежа на територията на общината, включително и на Северната скоростна тангента. Това съобщиха от пресцентъра на  Агенция „Пътна инфраструктура“ . „Целта е да не се намаляват приходите на агенцията от пътни такси, основно тол за превозните средства над 3,5 тона, които ще се събират от 16 август, тъй като те са необходими за изграждането и поддържането на инфраструктурата“, заяви инж. Глосов. Заместник-кметът на София Дончо Барбалов каза след срещата, че има още много да се работи на експертно ниво, защото трябва да намери законосъобразна форма, която да е съобразена с очакванията на хората от столицата, но и да се осигури финансов ресурс за развитието и поддържането на транспортната инфраструктура. Той подчерта, че предстои да се обсъди дали Столична община ще има възможност да поддържа Северната скоростна тангента, тъй като в момента 16-километровият участък се поддържа от АПИ. „Надявам се в рамките на добрия диалог да намерим приемливо за всички решение“, каза още заместник-кметът на София.", "date": "2019.01.02", "title": "АПИ: До 25 януари работна комисия ще търси законови решения за Северната скоростна тангента"}
{"url": "http://www.focus-news.net/news/2019/01/02/2607750/veliko-tarnovo-obshtina-svishtov-organizira-praznichno-chestvane-na-yordanovden.html", "text": "Община Свищов организира празнично честване на Йордановден, съобщиха от пресцентъра на  Общината . На 6 януари, от 10.30 часа, в местност „Паметниците“ край града, ще се проведе традиционното скачане в река Дунав за богоявленския кръст. За трета поредна година под звуците на родопски гайди ще се извие празнично хоро, в чест на един от най-големите християнски празници – Йордановден. Отец Михаил ще направи молебен за здраве и ще хвърли кръста в студените води на втората по дължина европейска река. Желаещите да  участват в надпреварата за богоявленския кръст е необходимо да се запишат на 6 януари, от 09.00 часа в Спортен комплекс „Свищов“, където ще им бъде направен медицински преглед. \r\nПо традиция, бъчва с вино ще допринесе за празничното настроение на всички участници, а големият огън край река Дунав ще ги сгрее в студения януарски ден.", "date": "2019.01.02", "title": "Велико Търново: Община Свищов организира празнично честване на Йордановден"}
{"url": "http://www.focus-news.net/news/2019/01/02/2607751/pregled-na-mezhdunarodnite-novini-do-18-chasa-agentsiya-fokus.html", "text": "Броят на жертвите на инцидента със срутилия се вход в жилищна сграда в Магнитогорск достигна до 22-ма души, съобщава  TACC , като се позовава на данни от Министерство на извънредните ситуации на Руската федерация. \r\n„Извадено е тялото на 22-рия загинал“, съобщиха за агенцията от пресслужбата на ведомството в Москва.  \r\nПо-рано бе съобщено за намирането на тленните останки на момиченце на около тригодишна възраст. Така общият брой на децата, загинали при трагичния инцидент, достигна до две.  \r\nСъдбата на 19 души остава неизвестна, припомня руската медия. \r\n***  Служители на агенция „Митници и гранична защита“ са употребили сълзотворен газ срещу група от около 150 мигранти, които са се опитали да пресекат границата на САЩ от мексиканска земя, съобщава популярният вестник  The New York Times . \r\nВ изявление агенцията поясни, че в ранните часове на деня мигрантите са се опитали да се изкачат и да минат под граничната ограда близо до Сан Диего и Тихуана, Мексико - в същия район, в който миналата година американските офицери използваха сълзотворен газ, и в който мексиканските власти се борят да овладеят безразборното движение на хилядите мигранти, бягащи от насилието и бедността в Централна Америка. \r\nВ ранните часове на вторник, когато мигрантите са се събрали край оградата на границата, няколко тийнейджъри са се опитали да пресекат бариерата. Други са започнали да хвърлят камъни върху оградата пред американските офицери, според изявлението. \r\nАмериканските офицери са забелязали, че членовете на групата се опитват да „вдигнат по-големите деца и да ги прехвърлят над оградата“ – действие, което освен всичко друго е и опасно. \r\nВ изявлението се подчертава още, че „нито един агент не е станал свидетел някой от мигрантите на ограждащата линия, включително и децата, да са изпитали въздействие от химичните агенти, които са били насочени срещу онези, които са хвърляли камъни срещу представителите на американските власти“.  \r\nСлед употребата на сълзотворния газ повечето мигранти са се разпръснали далеч от оградата и границата, уточниха още от агенцията. По случая са задържани 25 мигранти, включително двама младежи.  \r\nМинистерството на вътрешната сигурност на администрацията на Тръмп, което контролира митническата и граничната защита, е подложено на силен натиск за това как третира мигрантите на границата и в САЩ, подчертават от редакцията. \r\n***  Идващи от четирите краища на Турция части „Командос” и бронирани и допълнително усилени против мини военни средства тип „Таралеж”, се съсредоточават по границата със Сирия, предаде информационната агенция Ихляс хабер ажансъ (ИХА).  \r\nЧастите „Командос”, съставени от професионални сержанти, офицери и подофицери, преминаха през провинция Килис и продължиха към провинция Газиантеп (и двете – гранични със Сирия – бел. на „Фокус”). Заедно с боеприпасите и военните средства, те са готови да изпълняват задачи в Сирия. Стана известно, че частите „Командос” ще бъдат придадени като усиления на намиращите се по границата със Сирия военна части, източно от река Ефрат. \r\nВ самата провинция Килис също се извършва прегрупиране на войсковата групировка по границата. Действията на турска армия продължават „стъпка по стъпка”, посочва още ИХА. \r\n***  Според Главния прокурор на Македония Любомир Йовески бившият министър-председател Никола Груевски не е напуснал страната през граничен контролно-пропускателен пункт, отбелязва скопското електронно издание  „Фактор“ . \r\n„Изслушани са свидетели, но за да не възпрепятствам досъдебното производство, няма да разкрия други подробности“, заяви Йовески.  \r\n„Прокуратурата предприема повече действия, за да предостави доказателства, както вече казахме. Доказателства за международна правна помощ бяха поискани от компетентните органи на Република Албания и на Република Черна гора. Взети са записи от охранителните камери по пътищата, от точките за плащане на пътни такси, граничните пунктове, както и около дома на бившия премиер”, поясни Йовевски. \r\nПрокуратурата, добави Главният прокурор, анализира съдържанието на събраните материали, като същевременно очаква такива да бъдат предадени и от Албания. \r\n***  Президентът на Косово Хашим Тачи заяви, че споразумението между Белград и Прищина, трябва да донесе чувство за победа на всички страни - не само за Косово, но и за Сърбия и международната общност, предава македонската информационна агенция  „Макфакс“ . \r\nТачи потвърди, че ключовият момент в сделката ще бъде признаването на независимостта на Косово от страна на Сърбия и място на Прищина в ООН. Той добави, че договорът трябва да дефинира и всички други отворени въпроси между двете страни. \r\n***  Говорителят на кабинета в Атина Димитрис Цанакопулос изрази увереност, че правителството на СИРИЗА ще гарантира необходимите 151 гласа „за“ утвърждаването на Преспанското споразумение, съобщава електронното издание на водещия гръцки ежедневник  Kathimerini . \r\nВ изявление zа радио \"24/7\" Цанакопулос заяви, че в случай че младшия партньор на СИРИЗА -  партията „Независими гърци\" (АНЕЛ), напусне правителството заради възраженията си по сделката, Гърция ще бъде доведена дo правителство на малцинството. \r\nЛидерът на АНЕЛ Панос Каменос многократно предупреди, че партията му ще оттегли подкрепата си за коалицията, ако сделката бъде внесена за гласуване в парламента. Той обаче увери, че ако консервативната опозиционна партия„Нова демокрация“ внесе предложение за гласуване за вот на недоверие, АНЕЛ няма да го подкрепи.  \r\nЦанакопулос отбеляза, че очаква сделката за новото име на Македония да получи подкрепата на депутатите от центристката партия „То Потами”. \r\nОчаква се в Македония договорът да бъде ратифициран до 15 януари. \r\n***  Френската полиция разпръсна акцията на „жълтите жилетки“ в петролна база в близост до северозападния град Руан, предава   TACC . Съответното обяви представител на полицията в департамента Сен Маритим в ефира на местното радио  France Bleu. \r\nПо-рано бе съобщено, че няколко десетки участници в протестите на „жълтите жилетки“ са блокирали в сутрешните часове на деня петролна база в близост до Руан в северозападната част на Франция. \r\nОколо 4:00 часа местно време (5:00 часа българско време) демонстрантите са блокирали входа в терминала. В социалните мрежи вече е разпространен призив към симпатизантите на „жълтите жилетки“ да се присъединят към тях.  \r\nПетролната база край Руан е един от стратегическите обекти в департамента Сен Маритим. През миналия месец тя бе блокирана два пъти, припомня агенцията. \r\n***", "date": "2019.01.02", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2019/01/02/2607752/blagoevgrad-katastrofa-e-stanala-na-glaven-pat-e-79-v-pri-tunela-pri-selo-zheleznitsa-nyama-postradali.html", "text": "Катастрофа е станала на главен път Е-79 в при тунела при село Железница. Това съобщи за  Радио „Фокус“ – Пирин  дежурният служител в Областно пътно управление – Благоевград. Няма пострадали, нанесени са само материални щети. Причините за инцидента се изясняват. Движението в участъка е натоварено, но вече се нормализира. \r\nДенис НИКИФОРОВ", "date": "2019.01.02", "title": "Благоевград: Катастрофа е станала на главен път Е-79 в при тунела при село Железница, няма пострадали"}
{"url": "http://www.focus-news.net/news/2019/01/02/2607749/api-shofyorite-da-tragvat-na-pat-s-avtomobili-podgotveni-za-zimni-usloviya-v-yuzhna-balgariya-se-ochakva-snyag.html", "text": "Шофьорите, на които в следващите дни предстои пътуване е необходимо да тръгват на път с автомобили, подготвени за зимни условия. Националният институт по метеорология и хидрология определи за утре жълт код за опасно време в по-голяма част от Южна България, където се очакват снеговалежи и образуване на снежна покривка. Това съобщиха от пресцентъра на  Агенция „Пътна инфраструктура“ . Пътната агенция апелира шофьорите на тежкотоварни превозни средства и на леки автомобили да тръгват на път само с подходящи гуми, да карат със съобразена скорост и повишено внимание, спазвайки дистанция и указанията на контролните органи. Блокирането на движението от автомобили, които не са подготвени за зимни условия, затруднява работата на снегопочистващата техника и възпрепятства пътуването на всички останали шофьори. При необходимост е възможно да  се спира движението за извършване на снегопочистване и превантивна обработка на пътните участъци, за да се избегне възникването на пътни инциденти. Областните пътни управления и снегопочистващите фирми работят на 24-часов режим и са в готовност за поддържане на републиканската пътна мрежа. Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища.", "date": "2019.01.02", "title": "АПИ: Шофьорите да тръгват на път с автомобили, подготвени за зимни условия, в Южна България се очаква сняг"}
{"url": "http://www.focus-news.net/news/2019/01/02/2607748/aktualna-patna-obstanovka.html", "text": "Температурите са в интервала от - 3° до 12°. Времето над страната е със разкъсана облачност. Слаб до умерен вятър духа областите: Враца, Ловеч, Монтана, Плевен, София и Търговище. Пътните настилки са предимно сухи, на места мокри, по усойните и планински райони частично заледени, обработени и проходими при зимни условия. Това съобщиха от пресцентъра на  Агенция „Пътна инфраструктура“ . \r\nІІ. Състояние на автомагистралите: \r\nАМ „Тракия“:  \r\nОбласт София: \r\nДо 31.05.2019 г. движението в участъка от 45+900 до км 53+000 и в двете посоки да се осъществява с повишено внимание поради констатирани неравности по пътната настилка. Скоростта на движение е ограничена до 90 км/ч.  \r\nДвижението по АМ „Тракия“ при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък до 31.05.2019 г. \r\nДвижението по АМ „Тракия“ в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- до 10.01.2019 г. при липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч, както и изрично е забранено движението и спирането по аварийната лента.  \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч до 31.05.2019 г. \r\nОбласт Стара Загора: \r\nВременно движението по АМ „Тракия“ в участъка  Чирпан –  Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка до 31.03.2019 г.  \r\nДвижението по АМ „Тракия“ от км 156 до км 157 в посока София се осъществява само в активната лента поради ремонт на СПО в средната разделителната ивица до 03.01.2019 г. Шофьорите да се движат с повишено внимание и съобразена скорост, спазвайки указанията на сигналистите.  \r\nОбласт Сливен: \r\nВременно движението в района на с. Биково от км 254+500 до км 254+750 в посока Бургас се осъществява с повишено внимание поради нарушена цялост на предпазна ограда /мантинела/. Участъкът е сигнализиран с пътни знаци и е въведено ограничение на скоростта - до 110 км/ч до 03.01.2019 г. \r\nАМ „Хемус“:  \r\nОбласт София: \r\nДо 31.03.2019 г. е ограничено движението на МПС над 12 тона само в посока София в участъка от км 30+260 до км 47+060 /от п.в. „Витинска река“ до п.в. Ботевград/ поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п. в. \"Витинска река\".  \r\nДо 31.05.2019 г. движението при Потоп в участъка от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч.  \r\nДо 31.03.2019 г. движението в участъка от км 31+996 до км 33+780 се осъществява двупосочно в платното в  посока Варна, с една лента в посока София и една лента в посока Варна поради ремонтно-възстановителни дейности на виaдукт при км 33+600 и тунел „Витиня“ /лява тръба/.  \r\nДо 31.03.2019 г. движението в участъка от км 34+590 до км 40+510 се извършва двупосочно в платното посока Варна поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920; \r\nДо 31.03.2019 г. движението в участъка от км 48+800 до км 53+690 се осъществява двупосочно в платното в посока София поради ремонтни дейности по виадукт при км 51+360; \r\nНа 03.01.2019 г. от 9.30 ч до 15.30 ч движението в посока Варна в тунел „Топли дол“ ще се осъществява само активна лента поради ремонт на осветлението. Шофьорите да се движат с повишено внимание и съобразена скорост. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Люлин“: няма ограничения.  \r\nІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Предел“ - отворен за всички МПС; \r\n- „Превала“ - отворен за всички МПС;  \r\n- „Троянски“ - забранен за МПС над 12 т.; \r\n- „Вратник“ - забранен за МПС над 10 т - целогодишно; \r\n- „Дюлински“ - забранен за МПС над 3,5 т - целогодишно; \r\n- „Пампорово“ - забранен за МПС над 3,5 т - целогодишно; \r\n- „Петрохан“ – целогодишно е забранено движението на МПС над 12 т, както и тегленето на ремаркета и полуремаркета; \r\n- „Твърдишки“ - забранен за МПС над 10 т - целогодишно; \r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.  \r\nІV. Състояние на републиканската пътна мрежа: \r\nОграничения в движението на мпс по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или часовите периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Хасково: \r\nДвижението по околовръстен път на гр. Хасково в участъка от км 293+369 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 30.01.2019 г.; \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 30.01.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nОбласт Бургас:  \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 11.01.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nІV. Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.01.2019 г. \r\nПът III-795: Движението по път III-795 Малина – АМ ,,Тракия” от км 45+000 до км 47+000 се осъществява в една лента поради частични ремонтни дейности на асфалтовата настилка. Срок: до 04.01.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 31.01.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.01.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.01.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.01.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.01.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.01.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.01.2019 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.01.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\n\tПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nПът II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.01.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.01.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 02.02.2019 г.; \r\nОбходен маршрут:  път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 07.01.2019 г.; \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 19.02.2019 г. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 10.01.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.01.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 02.04.2019 г.; \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС:  \r\nПът III – 5503: Движението по път III-5503 Бояджик – Болярско от км 22+300 до км 28+300 се осъществява в една лента поради ремонтни дейности на асфалтовата настилка.  Срок до 03.01.2019 г \r\nПът III-5308: Движението по път III-5308 Калчево – Каменец от км 0+000 до км 16+600 се осъществява двупосочно в една лента поради ремонтни дейности по \r\n асфалтовата настилка. Срок до 03.01.2019 г. \r\nОпасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2019.01.02", "title": "Актуална пътна обстановка"}
{"url": "http://www.focus-news.net/news/2019/01/02/2607737/tass-broyat-na-zhertvite-v-magnitogorsk-dostigna-do-22-ma-dushi.html", "text": "Броят на жертвите на инцидента със срутилия се вход в жилищна сграда в Магнитогорск достигна до 22-ма души, съобщава  TACC , като се позовава на данни от Министерство на извънредните ситуации на Руската федерация. \r\n„Извадено е тялото на 22-рия загинал“, съобщиха за агенцията от пресслужбата на ведомството в Москва.  \r\nПо-рано бе съобщено за намирането на тленните останки на момиченце на около тригодишна възраст. Така общият брой на децата, загинали при трагичния инцидент, достигна до две.  \r\nСъдбата на 19 души остава неизвестна, припомня руската медия.  Тереза Герова", "date": "2019.01.02", "title": "ТАСС: Броят на жертвите в Магнитогорск достигна до 22-ма души"}
{"url": "http://www.focus-news.net/news/2019/01/02/2607754/kmetat-na-veliko-tarnovo-daniel-panov-s-35-se-e-povishila-razhdaemostta-v-grada-za-poslednite-pet-godini.html", "text": "С 35 % се е повишила раждаемостта във Велико Търново за последните пет години. Това каза в предаването  „Царевград Търнов – славата и величието на България“  на  Радио „Фокус“  кметът Даниел Панов. Той припомни, че в този период не само градът, но и цялата община се променя към по-добро.   \r\n„Инвестициите стават повече, все по-силна става икономиката, туризмът бележи висок ръст, безработицата е много ниска. За трета поредна година новородените великотърновчета, в нашия град, са над 1000, а само пет години назад раждаемостта е била с 35 % по-ниска“, допълни Панов. Той припомни, че 2018-та бе белязана и с високите постижения на децата и младите хора от града в различни области. „Тези успехи прославят Велико Търново още повече и доказват, че Старата столица е център на просветата, образованието, културата и духовността. Благодаря на всички, които носят този престиж!“, допълни кметът Панов и призова и през настоящата година жителите на града да са обединени да работят заедно за благото на Велико Търново. \r\nЛуиза ТРАНЧЕВА", "date": "2019.01.02", "title": "Кметът на Велико Търново Даниел Панов: С 35 % се е повишила раждаемостта в града за последните пет години"}
{"url": "http://www.focus-news.net/news/2019/01/02/2607755/predstoyashti-sabitiya-v-stranata-za-3-yanuari-agentsiya-fokus.html", "text": "*** \r\nОт 9.00 часа министърът на образованието и науката Красимир Вълчев ще посети Националния институт по метеорология и хидрология (НИМХ). \r\n*** \r\nОт 11.30 часа на площад „Възраждане” в град Плевен министърът на отбраната Красимир Каракачанов и началникът на отбраната генерал Андрей Боцев ще присъстват на тържествения ритуал по официалното посрещане на 36-ия контингент, който се завърна от международната мисия на НАТО за подготовка, съветване и подпомагане на силите за сигурност  в Афганистан „Решителна подкрепа”. \r\n*** \r\nОт 12.30 часа в централата на ПП АБВ на улица „Врабча“ 23 ръководството на партията ще даде пресконференция.  \r\n*** \r\nОт 15.00 часа в постоянната приемна на БСП – София (ул. \"Леге\" № 10, ет. 1) гражданите ще получат безплатни юридически консултации. \r\n*** \r\nОт 11.00 часа в залата на Общински съвет-Видин ще се проведе конференция  за представяне на дейности и постигнати резултати по проект „Подобряване на състоянието на образователната инфраструктура в град Видин“. \r\n*** \r\nОт 10.00 часа Регионален исторически музей - Пловдив организира пресконференция. \r\n*** \r\nОт 11.00 часа в Малката зала на Областна администрация-Хасково областният управител Станислав Дечев ще проведе пресконференция. \r\n*** \r\nОт 10.30 часа деца от детска градина „Пролетна дъга“ ще гостуват  в общината и ще сурвакат кмета Любомир Христов и неговия екип.", "date": "2019.01.02", "title": "Предстоящи събития в страната за 3 януари (Агенция „Фокус“)"}
{"url": "http://www.focus-news.net/news/2019/01/02/2607758/yordanka-atanasova-kmet-na-selo-nikyup-2018-godina-beshe-izklyuchitelno-dinamichna-gorda-sam-che-prez-neya-nikopolis-ad-istrum-stana-chast-ot-100-te-natsionalni-turisticheski-obekta.html", "text": "2018 година беше изключително динамична, горда съм, че през нея Никополис ад Иструм стана част от 100-те национални туристически обекта. Това каза кметът на село Никюп Йорданка Атанасова за Радио „Фокус“ – Велико Търново. Населеното място, в което се провеждат редица фестивали и културни мероприятия, се радва на голяма посещаемост, а туристопотокът, по думи на Атанасова, се е увеличил с близо 3000 души спрямо предходни години. „Освен традиционните фестивали – този на динята, както и Античен римски фестивал „Нике – играта и победата“, за първи път се проведе и детския празник „Никополис ад Иструм – градът на моето детство“. Изключително съм щастлива и от новината, че античния град Никополис ад Иструм стана част от стоте национални туристически обекта, след като 3 години последователно бях внасяла това предложение безуспешно. Освен това, село Никюп и римският град попаднаха в менюто на шеф Андре Токев в столичния му ресторант. Там могат да бъдат вкусени ястия, инспирирани от селото и античния град. 2018 година показа драстично увеличение на туристопотока към Никополис ад Иструм, към 31 декември той е бил 10 500 души“, посочи Йорданка Атанасова. По думите й туристи не са липсвали и навръх Нова година. \r\nКметът на Никюп припомни, че от 2018 година селото има и футболен клуб - „Олимпиакос“, иницииран и създаден от млади хора в населеното място. „През изминалата година храм „Света Параскева“ получи субсидия в размер на 5000 лв. от Дирекция по вероизповеданията към Министерски съвет, с тях се извърши подмяна на дограмата на храма. В процес на усвояване е сумата от 1500 лв. от Министерство на отбраната, която е за ремонтни дейности по паметника на загиналите във всички войни. Със сумата по програма „Местни инициативи“, събрана заедно с тази по Инвестиционната програма – общо 22 000 лева, бяха извършени ремонтни дейности на няколко улици в селото“, коментира още тя. По думите й инфраструктурата е един от сериозните и недобре решени проблеми за село Никюп. \r\nМария НЕДЕВА", "date": "2019.01.02", "title": "Йорданка Атанасова, кмет на село Никюп: 2018 година беше изключително динамична, горда съм, че през нея Никополис ад Иструм стана част от 100-те национални туристически обекта"}
{"url": "http://www.focus-news.net/news/2019/01/02/2607761/nezavisen-makedoniya-bansko-i-borovets-ostavat-vodeshti-destinatsii-za-makedontsite.html", "text": "Македонците не се отказват от зимни ваканции в курортите на съседна България, коментират в редакцията на електронното издание на скопския вестник  „Независен“ , като отбелязват, че Банско и Боровец са най-предпочитаните дестинации.   \r\nТуристическите агенции твърсят, че тенденцията на прекарване на почивки в Банско и Боровец продължава и тази година. Македонците посещават двата курорта заради големия избор на хотели и достъпните цени. \r\n„Интензивно се продават офертите за България поради големия избор на предложения за хотели, но годината е доста атрактивна и за сръбските Златибор и Копаонил. В Копаоник са изградени нови съоръжения и хотели, които са доста добри. Златибор за зимния период също е привлекателен“, обясняват от туристическата агенция „Савана\". \r\nЦените за настаняване на полупансион в хотелите в Банско се движат от 30 до 50 евро на ден в зависимост от вида на хотела, подобни са цените и в Боровец. По-евтино настаняване със закуска и вечеря можете да намерите в хотелите в Пампорово, където се предлагат същите условия за около 20 евро, подчертават от редакцията.  \r\nНовото за македонските граждани при пътуване в България е, че от Нова година е въведено електронно закупуване на винетните стикери за автомобили, които то този момент можеха да се закупят и на границата. \r\nАко македонците решат да прекарат почивката си в съседна Сърбия, тогава ще трябва да платят от 40 евро нагоре за полупансион в Копаоник и Златибор. В тези туристически курорти апартаменти с напълно оборудвани кухни може да бъдат взети под наем за около 30 евро, допълва изданието.  \r\nИнтересът за почивки в местните туристически обекти в Македония като Маврово, Берово и Крушево, е по-малък. Тереза Герова", "date": "2019.01.02", "title": "„Независен“ (Македония): Банско и Боровец остават водещи дестинации за македонците"}
{"url": "http://www.focus-news.net/news/2019/01/02/2607759/predstoyashti-mezhdunarodni-sabitiya-za-3-yanuari-agentsiya-fokus.html", "text": "Делегация на САЩ ще посети Турция за обсъждане на новите доказателства в разследването срещу ФЕТО. \r\n*** Конгресът на САЩ се събира за първи път след междинните избори на САЩ, които дадоха превес на демократите в Камарата на представителите. \r\n*** Ново изслушване по делото срещу медицинската сестра, обвинена за убийството на 100 души. \r\n***  Министърът на външните работи на Великобритания Джереми Хънт е на посещение в Куала Лумпур за среща с малайзийския си колега.  \r\n***", "date": "2019.01.02", "title": "Предстоящи международни събития за 3 януари (Агенция „Фокус“)"}
{"url": "http://www.focus-news.net/news/2019/01/02/2607760/gd-granichna-politsiya-trafikat-e-intenziven-na-gkpp-kalotina-stanke-lisichkovo-kulata-dunav-most-vidin-dunav-most-ruse-i-durankulak.html", "text": "На ГКПП \"Калотина\" на българо-сръбската граница и ГКПП \"Станке Лисичково\" на българо-македонската трафикът е интензивен на вход за леки и товарни автомобили, по данни към 18.00 часа. Това съобщиха от пресцентъра на  Главна дирекция (ГД) \"Гранична полиция\" . На ГКПП \"Кулата\" на българо-гръцката граница трафикът е интензивен на вход за леки автомобили. На българо-румънската граница на ГКПП \"Дунав мост-Русе\" и ГКПП \"Дуранкулак\" трафикът е интензивен на изход за товарни автомобили, а на ГКПП \"Дунав мост-Видин\" - на изход за леки коли. \r\nНа българо-турската граница трафикът е нормален на всички контролно-пропускателни пунктове.", "date": "2019.01.02", "title": "ГД \"Гранична полиция\": Трафикът е интензивен на ГКПП \"Калотина\", \"Станке Лисичково\", \"Кулата\", \"Дунав мост-Видин\", \"Дунав мост-Русе\" и \"Дуранкулак\""}
{"url": "http://www.focus-news.net/news/2019/01/02/2607756/blagoevgrad-trafikat-v-oblastta-e-normalno-natovaren.html", "text": "Трафикът в Благоевградска област е нормално натоварен. На по-високите места пътните настилки са мокри. Това съобщиха за  Радио „Фокус“ – Пирин  от Областно пътно управление – Благоевград. В момента няма превалявания от дъжд или сняг в областта. На по усойните места е възможно пътните настилки да са заледени и хлъзгави. Не се наблюдава намалена видимост поради мъгла. Няма въведени ограничения поради ремонтни дейности по пътищата в Благоевградска област. Повишена опасност от падащи камъни има в Кресненското дефиле и в района на прохода Предел. До този момент няма тежки пътни инциденти. Не е имало сигнали и за паднали камъни, които да са затруднявали трафика по републиканската пътна мрежа. От Областно пътно управление-Благоевград отправят апел към водачите на моторни превозни средства шофьорите да се движат със съобразена скорост и да спазват правилата за движение. \r\nДенис НИКИФОРОВ", "date": "2019.01.02", "title": "Благоевград: Трафикът в областта е нормално натоварен"}
{"url": "http://www.focus-news.net/news/2019/01/02/2607762/mvr-intenziven-e-trafikat-ot-razlog-kam-blagoevgrad-i-simitli.html", "text": "По данни на Пътна полиция – ГД „Национална полиция“ в следобедните часове е интензивен трафикът от граничния пункт Кулата към вътрешността на страната и от Банско – Разлог към Симитли и Благоевград. Това съобщиха от пресцентъра на  МВР . В тази отсечка движението е натоварено и допълнително усложнено заради няколко леки пътни инцидента без пострадали, но с материални щети. Патрули на „Пътна полиция“ регулират и подпомагат движението. Пътните полицаи апелират водачите да шофират със съобразена с пътните условия и интензивността на движението скорост, да спазват необходимата дистанция и стриктно да спазват разпорежданията на екипите.", "date": "2019.01.02", "title": "МВР: Интензивен е трафикът от Разлог към Благоевград и Симитли"}
{"url": "http://www.focus-news.net/news/2019/01/02/2607763/sliven-dvizhenieto-po-patishtata-v-oblastta-e-natovareno.html", "text": "Движението по пътищата в област Сливен е натоварено. Пътните настилки  са сухи и нормално проходими, съобщиха от  Областно пътно управление - Сливен . \r\nЗатворени за тежкотоварни автомобили над 10 т целогодишно са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. \r\nРемонти се извършват по планинските пътища в района на Котел и в община Нова Загора. \r\nДвижението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари 2019 г.", "date": "2019.01.02", "title": "Сливен: Движението по пътищата в областта е натоварено"}
{"url": "http://www.focus-news.net/news/2019/01/02/2607764/sofiya-ot-0930-ch-do-1530-ch-na-3-yanuari-dvizhenieto-v-tunel-topli-dol-na-avtomagistrala-hemus-shte-se-osashtestvyava-v-edna-lenta-v-posoka-varna.html", "text": "Утре – 3 януари, от 09.30 ч. до 15.30 ч. движението в тунел „Топли дол“ на автомагистрала „Хемус“ ще се осъществява в една лента в тръбата за Варна. Това съобщиха от пресцентъра на  Агенция \"Пътна инфраструктура\"  (АПИ). Ограничено ще е преминаването в изпреварващата лента, поради ремонт на осветлението. Необходимо е шофьорите да карат внимателно и да спазват стриктно въведената временна организация за движение. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ –  , и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища.", "date": "2019.01.02", "title": "София: От 09.30 ч. до 15.30 ч. на 3 януари движението в тунел „Топли дол“ на автомагистрала „Хемус“ ще се осъществява в една лента в посока Варна"}
{"url": "http://www.focus-news.net/news/2019/01/02/2607753/kosovskiyat-vitsepremier-fatmir-limay-vreme-e-sarbiya-da-priznae-nezavisimostta-na-kosovo.html", "text": "В интервю за белградското издание  Expes  косовският вицепремиер Фатмир Лимаж заяви, че е настъпил момент, в който Сърбия трябва да признае независимостта на най-младата държава на Балканите, предава излъчващият на албански език скопски телевизионен канал  „Алсат-М“. \r\nПрищинският политик припомни, че Косово е независима държава, призната от повече от 100 страни в света и от всички съседи на Сърбия. Според него е време Сърбия да се примири с реалността. „Всеки знае какво означава диалога със Сърбия и каква е целта на Косово. Това е  постигане на всеобхватно обвързващо споразумение, което ще доведе до взаимно признаване, членство в Косово в ООН. Това е официалната позиция на Косово. Все още не сме видели документ или официално предложение от Белград за това как изглежда окончателното споразумение”, призна Лимай. По отношение на въведените мита за сръбски стоки, Лимай поясни, че те са отговор на агресивното отношение на Сърбия към Косово. Тереза Герова", "date": "2019.01.02", "title": "Косовският вицепремиер Фатмир Лимай: Време е Сърбия да признае независимостта на Косово"}
{"url": "http://www.focus-news.net/news/2019/01/02/2607766/veliko-tarnovo-dobri-sa-usloviyata-za-patuvane-na-teritoriyata-na-oblastta-natovareno-e-dvizhenieto-v-rayona-na-paten-vazel-kachitsa-i-yuzhen-paten-vazel.html", "text": "Велико Търново. Натоварен е трафикът по основните улици и булеварди във Велико Търново, предаде репортер на  Радио „Фокус“ – Велико Търново . По-интензивно e движението по бул. „България“, ул. „Никола Габровски“ и ул. „Васил Левски“, която е отворена за двупосочно движение. Натоварено е движението и в района на пътен възел „Качица“ и Южен пътен възел, както и по ул. „Магистрална“ – част от главен път София – Варна. Добри са условията за пътуване на територията на област Велико Търново. Отворен за движение на всички превозни средства е Проходът на Републиката. \r\nНе се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Ограничено е движението на моторни превозни средства с обща маса над 12 тона по пътя Лозен – Полски Тръмбеш. Причината е намален габарит на пътното платно. Обходният маршрут е по направлението Лозен – Драганово – Янтра – Поликраище – Полски Тръмбеш. Организацията на движение е в сила до 11 януари 2019 г. \r\nМария НЕДЕВА", "date": "2019.01.02", "title": "Велико Търново: Добри са условията за пътуване на територията на областта, натоварено е движението в района на пътен възел „Качица“ и Южен пътен възел"}
{"url": "http://www.focus-news.net/news/2019/01/02/2607769/gabrovo-suhi-sa-patnite-nastilki-na-teritoriyata-na-oblastta.html", "text": "Ограничено е движението за автомобили над 10 тона по пътя Крамолин – Велико Търново, в участъка от км 22 до км 28. Причината е намален габарит на пътното платно. Срокът за извършване на ремонтните дейности е до 31 март 2019 година. Това съобщиха за  Радио „Фокус“-Велико Търново  от Областно пътно управление-Габрово. Сухи са пътните настилки на територията на област Габрово. По усойните и планински райони има частично заледени участъци, които са обработени и проходими при зимни условия.  \r\nПроходът Шипка е отворен за движение. Там остава в сила ограничението за МПС за превоз на товари, с технически допустима максимална маса над 12 тона и ремаркета и полуремаркета над 10 тона. Движението в участък от пътя Селище – Стоките се осъществява с повишено внимание поради пропаднал участък от асфалтовата настилка, за срок до 28 февруари 2019 година. Поставена е необходимата сигнализация. \r\nЛуиза ТРАНЧЕВА", "date": "2019.01.02", "title": "Габрово: Сухи са пътните настилки на територията на областта"}
{"url": "http://www.focus-news.net/news/2019/01/02/2607765/gd-granichna-politsiya-intenziven-e-trafikat-na-granitsata-s-rumaniya-zaradi-pribirashtite-se-turisti.html", "text": "Интензивен е трафикът на границата с Румъния.  Това съобщиха за  Агенция „Фокус“  от  ГД „Гранична полиция“ . На ГКПП „Дунав мост – Видин“ освен товарният трафик е засилен и трафикът на леки автомобили. Движението е интензивно, заради прибиращите се румънски туристи, които са прекарали новогодишните празници в България. Засилен трафик от румънски туристи има на останалите гранични пунктове с Румъния.  \r\nДеница КИТАНОВА", "date": "2019.01.02", "title": "ГД „Гранична полиция“: Интензивен е трафикът на границата с Румъния заради прибиращите се туристи"}
{"url": "http://www.focus-news.net/news/2019/01/02/2607767/nimh-zhalt-kod-za-silen-vyatar-i-snegovalezhi-e-obyaven-v-8-oblasti-na-stranata-za-3-yanuari.html", "text": "Жълт код за силен вятър и снеговалежи е обявен в 8 области на страната за 3 януари. Това сочи справка на сайта на  Националния институт по метеорология и хидрология (НИМХ) . Кодът ще бъде в сила за областите: Благоевград, Пазарджик, Пловдив, Смолян, Кърджали, Хасково, Ямбол и Бургас. В тези области се очакват умерени снеговалежи, в комбинация с усилване на вятъра от север-североизток към края на деня и през нощта срещу петък. Ще има условия за виелици и навявания. Синоптиците прогнозират образуване на снежна покривка - до 10-15 см. Жълтият код означава потенциална опасност. От НИМХ съветват гражданите в тези области да бъдат внимателни за сняг или лед на пътя. Възможни са ограничения при дейности на открито.", "date": "2019.01.02", "title": "НИМХ: Жълт код за силен вятър и снеговалежи е обявен в 8 области на страната за 3 януари"}
{"url": "http://www.focus-news.net/news/2019/01/02/2607768/b92-sarbiya-nad-40-000-chuzhdi-turisti-posreshtnaha-nova-godina-v-belgrad.html", "text": "Над 40 000 чужди туристи посрещнаха Нова година в Белград, съобщава белградското радио  Б92  като цитира директорa на Туристическата организация в града Миодраг Попович. По-рано той покани всички гости да намерят време в празничната нощ да преминат през ул. „Светогорска“, намираща се в центъра на града, за да се насладят на празничната програма, като се използва за сцена самата улица. Една от големите атракции бе продажбата на т.нар. червени клоунски носове. Първата такава търговия в града започва през 1969 година като благотворителна акция, а през годините се  превръща в инициатива за събиране на средства за хуманитарни помощи за реставрация на туристически обекти, които имат неотложна нужда. Медията цитира Миодраг Попович, според когото всички хотели в столицата са били пълни с чуждестранни гости. Туристите, посетили Белград само за новогодишните празници, надхвърлили 40 000 души. Директорът смята, че в бъдеще Белград може да живее само от туризъм. Основания за този оптимизъм дават резултатите от 2018 г., които са надхвърлили показателите от 2017 г., смятана за рекордна по отношение на приходите в туризма.  \r\nСъобщава се, че най-многобройните гости на града са от Турция. Веднага след нея се нарежда Китай, което е изненада дори и за туристическите организации, защото само до преди 10 години страната не е влизала дори в топ 10 на чуждестранни посещения в Белград.", "date": "2019.01.02", "title": "„Б92“ (Сърбия): Над 40 000 чужди туристи посрещнаха Нова година в Белград"}
{"url": "http://www.focus-news.net/news/2019/01/02/2607773/vidin-ostava-v-sila-zabranata-za-avtomobili-nad-12-tona-prez-prohoda-petrohan.html", "text": "Остава в сила забраната за преминаване на автомобили над 12 тона през прохода Петрохан, съобщиха за  Радио „Фокус“ – Видин  от Областно пътно управление Монтана. Пътната настилка на прохода е суха. Трафикът през Петрохан е с нормална интензивност, в последните часове е засилен потокът от автомобили в посока за София. \r\nАнна ЛОЗАНОВА", "date": "2019.01.02", "title": "Видин: Остава в сила забраната за автомобили над 12 тона през прохода Петрохан"}
{"url": "http://www.focus-news.net/news/2019/01/02/2607776/burgas-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в област Бургас. Това съобщи за  Радио „Фокус“ – Бургас  дежурният служител в Областното пътно управление. Пътните настилки са сухи и нормално проходими, а видимостта е отлична. \r\nПо-интензивно е движението в областния град по централните улици „Иван Вазов“, „Христо Ботев“, „Уилям Гладстон“, „Булаир“ и „Цар Симеон, по пътя от и към жилищен комплекс „Меден Рудник“, на кръстовището с кръгово движение „Трапезица“, както и в к-с „Славейков“. \r\nМария КУРТЕВА", "date": "2019.01.02", "title": "Бургас: Нормално се осъществява движението по пътищата в областта"}
{"url": "http://www.focus-news.net/news/2019/01/02/2607772/pavlin-kosev-asotsiatsiya-na-restorantyorite-i-hotelierite-varna-dva-pati-poveche-zavedeniya-predlagaha-novogodishna-programa-tazi-godina.html", "text": "Два пъти повече заведения във Варна предлагаха новогодишна програма тази година. Това каза в интервю за  Радио „Фокус“ – Варна председателят  на Асоциацията на ресторантьорите и хотелиерите в града Павлин Косев. Според него много повече ресторанти и по-малки заведения са започнали да предлагат куверти за Нова година, но това не е довело до проблеми в бранша. „По различното тази година е това, че имаше огромна конкуренция за новогодишната нощ. Може би два пъти повече заведения тази година излязоха с новогодишна оферта. Това по принцип не е много традиционно, но явно много хора решиха, че трябва да използват празника“, коментира Павлин Косев.  \r\nСпоред него една от основните причини за повишеното предлагане на новогодишни куверти е свързано с проблемите на бранша като задържането или набирането на кадри за туристическия сезон. „Аз си обяснявам това, че поради липсата на кадри много хотели и ресторанти задържат основното си ядро от кадри през зимата и им плащат, за да може за следващия сезон да нямат големи проблеми с персонала“, каза още Павлин Косев. „Новогодишната програма е още един начин за намаляване на разхода през зимата, тъй като тогава няма толкова силен поток от клиенти“, заяви той и посочи също, че освен това малките заведения предлагат по-евтини куверти, които са достъпни за хора с по-ниски финансови възможности. \r\nБояна АТАНАСОВА", "date": "2019.01.02", "title": "Павлин Косев, Асоциация на ресторантьорите и хотелиерите - Варна: Два пъти повече заведения предлагаха новогодишна програма тази година"}
{"url": "http://www.focus-news.net/news/2019/01/02/2607774/smolyan-obraboteni-sreshtu-zaledyavane-sa-patnite-nastilki-po-visokite-chasti-v-oblastta.html", "text": "Проходими при зимни условия са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е с разкъсана облачност. Пътните настилки са мокри, на места по високите части са заледени, но са обработени с пясък и сол. Повишена е опасността от падащи камъни и дървета по пътищата в региона, затова водачите трябва да шофират с повишено внимание и съобразена скорост. През деня не се получавани сигнали за инциденти по пътищата в област Смолян. \r\nЗаради ремонтни дейности е въведена временна организация на движението за безопасност на пътя по път II-86, в участъка  Средногорци – Рудозем. Участъкът е сигнализиран, а строителните и ремонтни дейности ще се извършват в различни части на трасето. Въведеното ограничение ще е в сила до 14 декември 2019 г. По същото направление Средногорци – Рудозем от км 126+40 до км 126+272, движението е ограничено в лявата лента заради ремонтни дейности на пътя. През деня се регулира от регулировчици, а през нощта има светлинна сигнализация със светофари. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са сухи. Автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.01.02", "title": "Смолян: Обработени срещу заледяване са пътните настилки по високите части в областта"}
{"url": "http://www.focus-news.net/news/2019/01/02/2607777/stara-zagora-edin-ot-aktsentite-v-deynostta-na-obshtina-kazanlak-za-2019-godina-sa-predstoyashtite-ukrepitelni-deynosti-svarzani-s-korektsiya-na-koritoto-na-stara-reka.html", "text": "Един от акцентите в дейността на Община Казанлък за 2019 година са предстоящите укрепителни дейности свързани с корекция на коритото на Стара река, които са финансирани от Комисията по бедствия и аварии. Това  каза за  Радио „Фокус”  заместник – кметът Даниела Коева. Тя поясни, че освен за този обект от Комисията е получено финансиране и за проект за дерето в село Енина. „Това са двата участъка, които най – много пострадаха от наводнението през 2016 година. Към момента Общината има готовност да реализира тези два проекта. След това ще бъде положена трайна настилка по улица „Орфей”, която е в близост до Старата река”, каза Коева.  \r\nТакава настилка ще бъде положена и на улиците „Опълченска”, „Есперанто” и „Бяло море” на обща стойност 1 млн. и 40 хил. лв. Извън тези средства Общината ще вложи за основен ремонт на площади в определени участъци 200 хил. лв., както и за ремонта на 90 километра четвъртокласна пътна мрежа. \r\nПодобряването на състоянието на общинските сгради е също акцент в дейността на Община Казанлък за 2019 година – градини, училища, Поликлиника със средства от местния бюджет и с външно финансиране.  \r\nВ Бюджета за 2019 година са предвидени и средства за изграждане на нови и подмяна на вече съществуващи детски площадки в дворовете на детски градини. „ С цел повишаване на контрола и сигурността е предвидено изграждането на видеонаблюдение на всяко кръстовище от входа на Казанлък от изток до блок 111 и на квартала на юг от този път. „ Идеята е всички кръстовища и обществени места да бъдат обхванати с камери за видеонаблюдение, като по този начин ще се способства за сигурността на всички живеещи в този квартал”, каза Коева. \r\nСлавяна ГАЙДАРОВА", "date": "2019.01.02", "title": "Стара Загора: Един от акцентите в дейността на Община Казанлък за 2019 година са предстоящите укрепителни дейности, свързани с корекция на коритото на Стара река"}
{"url": "http://www.focus-news.net/news/2019/01/02/2607757/tass-broyat-na-zhertvite-v-magnitogorsk-dostigna-do-24-ma-dushi.html", "text": "Броят на жертвите на инцидента със срутилия се вход в жилищна сграда в Магнитогорск достигна до 24-ма души, съобщава  TACC , като се позовава на данни от Министерство на извънредните ситуации на Руската федерация. \r\n„Извадено е тялото на 24-тия загинал. Продължава издирването на 17 души“, съобщиха за агенцията от пресслужбата на ведомството в Москва.  \r\nПо-рано бе съобщено за намирането на тленните останки на момиченце на около тригодишна възраст. Така общият брой на децата, загинали при трагичния инцидент, достигна до две.  Тереза Герова", "date": "2019.01.02", "title": "ТАСС: Броят на жертвите в Магнитогорск достигна до 24-ма души"}
{"url": "http://www.focus-news.net/news/2019/01/02/2607780/goran-stefanov-istoricheski-muzey-prof-aleksandar-fol-malko-tarnovo-dneshniyat-den-e-poznat-v-narodniya-kalendar-kato-rinachovden.html", "text": "Днешният ден е познат в народния календар като Риначовден. Това каза за  Радио „Фокус“ – Бургас  Горан Стефанов, етнограф в Исторически музей „Проф. Александър Фол“ - Малко Търново. По думите му денят е свързан със свети Силвестър, когото историята познава като патриарх на Рим, който живял през IV век и покръстил Константин Велики на смъртния му одър. „На днешния ден се вярва, че момците, които са коледували, влизат в оборите на различни къщи в селото, за да ги почистят. Оборите не са били почиствани, тъй като е имало забрана за работа в дните след Коледа. Празникът е известен и с името Карамановден“, обясни Стефанов. Той добави, че денят се почита най-вече в родопските селища и в Западна България, като не е характерен за Югоизточна.  \r\n„Интересното за този ден е, че в някои региони на страната също се спазва наблюдаването на полазниците. То е характерно за Игнажден и означава, че първият човек, който посети дома, ще му носи своя късмет през цялата година. Разликата е там, че полазването се чества на Игнажден в Странджа, а на днешния ден – в Родопите“, отбеляза Стефанов. Етнографът каза също, че друг обичай, свързан с Риначовден, дава позволение на момъка, чиято китка е била отхвърлена от желаната девойка, да си отмъсти, като вземе вече изринатата и изчистена тор и да я хвърли в бащиния двор на девойката. „Баща ѝ трябвало бързо да изчисти мръсотията, за да не бере срам през цялата година“, допълни още Стефанов и добави, че забраните на този ден са свързани с „мръсните дни“, известни като „погани“, от Коледа до Йордановден. \r\nМария ПОПЧЕВА", "date": "2019.01.02", "title": "Горан Стефанов, Исторически музей „Проф. Александър Фол“ - Малко Търново: Днешният ден е познат в народния календар като Риначовден"}
{"url": "http://www.focus-news.net/news/2019/01/02/2607775/ministar-petya-avramova-magistrala-struma-tryabva-da-bade-iztsyalo-gotova-prez-2023-g-a-hemus-prez-2024-g.html", "text": "Магистрала „Струма“ трябва да бъде изцяло готова през  2023 г., а „Хемус“ през 2024 г. Това каза  министърът на регионалното развитие и благоустройството Петя Аврамова в предаването „Още от деня“ по  БНТ . По думите й тези срокове ще бъдат спазени при организирана работа, качествено и в срок. „Надявам се, че българските строители ще се мобилизират“, коментира Аврамова. „Най-големият подарък за Северна България беше решението на правителството и премиера Бойко Борисов да бъдат резервирани, да бъдат осигурени средства за изграждане на 134 км от магистрала „Хемус“. Една изключително важна отсечка“, каза още Аврамова. Тя обясни, че отсечката от АМ „Хемус“ от Боаза до разклона за Велико Търново – Русе се изгражда със средства от държавния бюджет. „Осигурени са средства, знаете, че там където има магистрали, има бизнес. Другото, което предстои да бъде изпълнено това е отсечката от „Калотина“ до Драгоман. Има вече сключен договор и отсечката от Драгоман до Сливница - така наречената магистрала „Европа““, обясни министърът. По отношение на магистрала „Струма“, министърът припомни, че пет месеца предсрочно е бил открит лот 3.3. „Този лот от Кресна до Сандански беше открит декември месец, пет месеца предсрочно. Тази година са стартирали търговете и се надяваме 2019 г. да стартира строителството на най-тежкия участък през Кресненското дефиле“, каза още Петя Аврамова.", "date": "2019.01.02", "title": "Министър Петя Аврамова: Магистрала „Струма“ трябва да бъде изцяло готова през 2023 г., а „Хемус“ през 2024 г."}
{"url": "http://www.focus-news.net/news/2019/01/02/2607779/ministar-petya-avramova-ochakvam-nay-golemiyat-bum-na-zakupuvane-na-vinetki-da-bade-v-kraya-na-yanuari.html", "text": "Очаквам най-големия бум на закупуване на винетки в края на месец януари. Това каза  министърът на регионалното развитие и благоустройството Петя Аврамова в предаването „Още от деня“  по  БНТ   във връзка с винетките и тол системата. Тя уточни, че конвертирането на старите винетки върви. „Искам да кажа на всички, които имат автомобили, че системата се надгражда. В момента те използват сайта БГТОЛ, мобилното приложение. Могат да закупят и от голям мобилен оператор, който в офисите си продава на каса. До няколко дни ще могат да закупуват и в бензиностанциите, както до момента на каса. Ще могат да се купуват и в областни пътни управления пак на каса. Могат да закупуват и апарати за самотаксуване. Ще покрием всички бензиностанции в цялата републиканска мрежа“, заяви Аврамова.  По отношение на тол системата, министър Аврамова обяви: „В момента чакаме до няколко дни Световната банка, с която имаме сключен договор, да ни даде варианта за тарифи, които те предлагат. Предстоят ни срещи с браншовите организации, ще подложим тарифите на обществено обсъждане. Така че до средата на февруари да имаме преминало обществено обсъждане и тарифи, които подлежат на нотификация от ЕК“, допълни още министър Аврамова.", "date": "2019.01.02", "title": "Министър Петя Аврамова: Очаквам най-големият бум на закупуване на винетки да бъде в края на януари"}
{"url": "http://www.focus-news.net/news/2019/01/02/2607770/the-south-china-morning-post-kitay-kitay-i-pak-kitay-noviyat-ministar-na-otbranata-na-sasht-poyasni-osnovnite-prioriteti-v-natsionalnata-strategiya-za-otbrana.html", "text": "Патрик Шанахан започна първия си работен ден като нов министър на отбраната на САЩ, изяснявайки пред колегите си от Пентагона кои са основните приоритети в американската стратегия за национална отбрана, изтъквайки Китай като ключов фактор, коментират в редакцията на англоезичното китайско издание  The South China Morning Post . \r\nШанахан, който зае поста на 1 януари, след като Джеймс Матис подаде оставка на фона на несъгласията с американския президент Доналд Тръмп, посъветва ключови служители от Министерството на отбраната да се съсредоточат върху широкия преглед на Националната стратегия за отбрана, който да подчертава нова ера в „надпреварата с великите сили“ Русия и Китай. \r\n„Докато се съсредоточаваме върху текущите операции, изпълняващият длъжността министър на отбраната каза на екипа да си спомни за Китай, Китай и пак Китай”, заяви представител на Пентагона, цитиран от изданието. \r\nСАЩ обвиняват Пекин в придържането към модел на военен и икономически шпионаж и критикува амбициозната китайска търговска и инфраструктурна инициатива „Един пояс, един път“ като форма на икономическа принуда. \r\nСлед Матис, може ли следващият ръководител на американската отбрана да направи това, което трябва да се направи, за да предотврати войната в Южнокитайско море? \r\n„През 2019 г. Националната стратегия за отбрана остава нашето ръководство. Военната сила на Америка остава нашият фокус”, заяви Шанахан в новогодишно послание, публикувано в социалната мрежа „Туитър“.  \r\nВ сряда Шанахан ще участва в среща на кабинета с Тръмп, първата за новата година.  \r\nМалко известен извън бизнес кръговете, Шанахан поема поста на министър на отбраната на САЩ в момент на бурни промени и непредсказуеми външни политически ходове на президента Доналд Тръмп.  \r\nШанахан не е служил в армията, но работи от юли 2017 г. като заместник-секретар на отбраната. Преди това той е работил в продължение на 30 г. за „Боинг“, припомнят от редакцията.  Тереза Герова", "date": "2019.01.02", "title": "The South China Morning Post: „Китай, Китай и пак Китай“: Новият министър на отбраната на САЩ поясни основните приоритети в Националната стратегия за отбрана"}
{"url": "http://www.focus-news.net/news/2019/01/02/2607782/sport-yunayted-otiva-za-chetvarta-poredna-pobeda-v-nyukasal.html", "text": "Нюкасъл спечели три поредни победи в началото на ноември след слабото начало на сезона във Висшата лига. В момента обаче футболистите на Рафа Бенитес имат само 1 успех от последните си 7 мача, а сега приемат възродения Манчестър Юнайтед. Нюкасъл влиза в тежка поредица от мачове срещу Сити, Челси и Тотнъм. \r\nЮнайтед са напълно различен отбор след уволнението на Жозе Моуриньо. Назначаването на Оле Гунар Солскяер до края на кампанията се оказа позитивен ход, а най-щастлив от цялата ситуация е рекордната покупка Пол Погба. Французинът е с 4 гола и 3 асистенции в трите мача под ръководството на норвежеца, а Юнайтед отбеляза 12 гола в споменатите три двубоя, докато Нюкасъл е изключително слаб в атака. \r\nВенцислав ДРАГОМАНОВ", "date": "2019.01.02", "title": "Спорт: Юнайтед отива за четвърта поредна победа в Нюкасъл"}
{"url": "http://www.focus-news.net/news/2019/01/02/2607781/stara-zagora-tri-golemi-proekta-shte-realizira-obshtina-kazanlak-prez-2019-godina-svetat-na-trakite-za-integriran-gradski-transport-i-remont-na-nadleza.html", "text": "Три големи проекта на Общината ще бъдат реализирани през 2019 година – „Светът на траките” и „Интегриран градски транспорт в Казанлък”. Това каза за  Радио „ Фокус”  заместник – кметът Даниела Коева. Тя поясни, че със средства по оперативни програми и собствено финансиране ще бъде реализиран проектът „Светът на траките”, който е симбиоза от три взаимнодопълващи се части и всяка една от тях допринася не само за развитието на туризма, а се отразява благоприятно и върху жителите на града. Трите обекта в този проект са социализация на тракийската могила „Оструша”, изграждане на велоалея, която ще продължи съществуващата в момента от Крън до Шипка. Третият обект, който ще бъде изграден по този проект е Информационно – туристически център на входа на град Шипка. \r\n„В Инвестиционната програма на Община Казанлък за 2017 година бяха заложени средства, които допълват намеренията ни през 2019 година да реализираме проекта за интегриран градски транспорт с доставка на електробуси, както и с изграждане на площадката, където те ще домуват и където ще бъдат изградени и монтирани зарядните станции. Необходимо е със средства на общинския бюджет да бъде изграден трафопост, който ще захранва площадката и зарядните станции. За това са предвидени 70 хил.лв.\" каза Коева. \r\nС Постановление на Министерски съвет на Община Казанлък са отпуснати средства за реконструкция на надлеза, който е връзката на града с индустриалната зона в размер на 1 млн. 200 хил.лв. С още 550 хил. лв. ще бъде подобрено състоянието на съществуващите велоалеи до Крън, Бузовград и Овощник, а част от тези средства в размер на 300 хил.лв. ще бъдат вложени в подобряване на инфраструктурата в населените места в общината. \r\nСлавяна ГАЙДАРОВА", "date": "2019.01.02", "title": "Стара Загора: Три големи проекта ще реализира Община Казанлък през 2019 година – „ Светът на траките”, за интегриран градски транспорт и ремонт на надлеза"}
{"url": "http://www.focus-news.net/news/2019/01/02/2607784/veliko-tarnovo-171-godini-ot-rozhdenieto-na-hristo-botev-shte-badat-otbelyazani-v-gorna-oryahovitsa-na-6-yanuari.html", "text": "171 години от рождението на Христо Ботев ще бъдат отбелязани в Горна Оряховица. Ритуалът по повод годишнината от рождението на гениалния поет, публицист и борец за национална свобода ще започне в 11.00 ч. на 6 януари пред паметника в парк „Христо Ботев”, съобщиха за  Радио „Фокус“ – Велико Търново  от Общината. В знак на почит и преклонение пред живота и делото на Христо Ботев ще бъдат поднесени венци и цветя от ръководството на Общината, политически партии, неправителствени организации и граждани. \r\nПо повод 171 години от рождението на Христо Ботев в Народно читалище „Градина – Върбица – 1894” от 10.00 ч. ще се проведе рецитал. \r\nМария НЕДЕВА", "date": "2019.01.02", "title": "Велико Търново: 171 години от рождението на Христо Ботев ще бъдат отбелязани в Горна Оряховица на 6 януари"}
{"url": "http://www.focus-news.net/news/2019/01/02/2607783/plovdiv-trima-dushi-i-dete-sa-postradali-pri-katastrofa-na-bul-tsarigradsko-shose-na-izhoda-na-grada.html", "text": "Трима души и 6-годишно дете са пострадали при катастрофа на бул. „Цариградско шосе“, на изхода на града. Това съобщи за  Радио \"Фокус\"-Пловдив  говорителят на ОДМВР-Пловдив. Сигналът за пътния инцидент е подаден около 18.00 часа. По първоначални данни в болница са транспортирани трима възрастни и дете на около 6 години. Движението в района на катастрофата е затруднено, регулира се от полицейски служители. Причините се изясняват. \r\nМария РУСЕВА", "date": "2019.01.02", "title": "Пловдив: Трима души и дете са пострадали при катастрофа на бул. „Цариградско шосе“, на изхода на града"}
{"url": "http://www.focus-news.net/news/2019/01/02/2607785/dnevnik-harvatiya-nay-golyama-atraktsiya-v-novogodishnata-nosht-v-zagreb-se-okaza-tarzhestvenata-smyana-na-karaula.html", "text": "Най-голяма атракция в новогодишната нощ в Загреб се оказа тържествената смяна на караула, която еднакво привлича както местни жители, така и чужди туристи, предава хърватският вестник  „Дневник” . Изданието пише, че стотици туристи са се струпали на 1 януари в центъра на Загреб на пл. „Марков“, за да проследят преминаването на кавалерията, пехотата и военния духов оркестър. \r\nТова, което е извършено, е празнична новогодишна смяна, обясняват от гарнизона в Загреб, но военните никога не са предполагали, че ще предизвикат подобен интерес. Медията пояснява, че смяната на караула се прави за първи път по този начин, членовете на гвардията носят реплики на униформите на хърватски офицери и войници от известната 30-годишната война през 17 век. А въвеждането на тази атракция великолепно се вписва в туристическата визитна картичка на Загреб, заедно с безпрекословното му родителство на вратовръзката. „Дневник“ цитира мнение на туристи, които изказват възхищението си от това, което са видели, от красивите униформи, възраждането на традицията, както и от умението на местните туристически служители незабавно да включат събитието в маршрута на туристическите групи. \r\nВестникът цитира и мнение на посетители от Австралия, САЩ и Германия, които са присъствали на първата смяна на хърватски караул, извършена по този начин.", "date": "2019.01.02", "title": "„Дневник“ (Хърватия): Най-голяма атракция в новогодишната нощ в Загреб се оказа тържествената смяна на караула"}
{"url": "http://www.focus-news.net/news/2019/01/02/2607789/veliko-tarnovo-nagradiha-pobeditelite-v-novogodishnite-konkursi-na-obshtina-svishtov.html", "text": "Наградиха победителите в новогодишните конкурси на Община Свищов, съобщиха от пресцентъра на  Общината . В новогодишната нощ бяха обявени и наградени участниците, спечелили в четирите конкурса на Община Свищов за „Най-красива коледна картичка“, „Най-красива коледна украса“, „Инициатива на 2018 година“ и „Послание за 2019 година“. Конкурсите се организират за четвърта поредна година и придобиват все по-голяма популярност. В конкурса за най-красива коледна картичка наградените участници са Зорица Андреева от VI клас в ОУ „Христо Ботев“ - село Ореш, Мартин Копоев от IV клас в същото училище, Център за социална рехабилитация и интеграция в Свищов, както и Дневен център за деца с увреждания в града. В надпреварата за най-красива коледна украса са наградени детска градина „Радост“ – изнесена група в село Алеково , II „б“ клас на СУ „Димитър Благоев“ в Свищов и Владимир Рафаилов от IV„г“ клас на СУ „Николай Катранов“. Ученическият съвет на СУ „Цветан Радославов“ – Свищов спечели конкурса „Инициатива на 2018 година“ с инициативата „С топлина и грижа в сърцето“. Учениците са събрали сума от 432 лева от организирания коледен базар и са я дарили на Центъра за социална рехабилитация и интеграция в Свищов. Наградата  на Община Свищов за „Послание за 2019 година“ бе присъдена на IV„в“ клас при СУ „Николай Катранов“ –Свищов, с класен ръководител Петя Попова. Посланието спечели със своята изключителна оригиналност. То бе придружено с рисунки и видео пожелания на всеки един от учениците.", "date": "2019.01.02", "title": "Велико Търново: Наградиха победителите в новогодишните конкурси на Община Свищов"}
{"url": "http://www.focus-news.net/news/2019/01/02/2607786/milena-markovska-gradska-biblioteka-paisiy-hilendarski-asenovgrad-multifunktsionalnata-zala-kosta-forev-shte-se-prevarne-vav-vizitna-kartichka-na-bibliotekata.html", "text": "Една от най-големите придобивки за Градската библиотека „Паисий Хилендарски“ в Асеновград за 2018 година е мултифункционалната зала „Коста Форев“, каза за  Радио „Фокус“-Пловдив  директорът на библиотеката Милена Марковска. Залата е направена по проект „Трансформиране на стаята на приказките в мултифункционална зала „Коста Форев“ с подкрепата на Община Асеновград, който е реализиран в продължение на три години. „Може би тази стая ще се превърне във визитна картичка на библиотеката ни, защото тя съчетава традициите и съвременните технологии. С помощта на дигиталните технологии ще можем да връщаме децата към книгата, изкуството, към различните жанрове, които интерпретират популярните български и световни приказки“, добави още директорът на библиотеката в Асеновград. Като друг успешен проект за миналата година тя посочи  „Завръщане към корените“, който е финансиран от общинската фондация „Пловдив 2019“ и е част от програмата на „Пловдив-Европейска столица на културата 2019“.  \r\n„Заедно с участниците в проекта успяхме да се върнем назад към корените и традиционната българска шевица, нейното значение и смисъл. Направихме редица работилници както в Асеновград, така и в село Тополово и накрая приключихме с изложба, която ще бъде пътуваща през следващите няколко години и много хора ще имат възможността да я видят“, каза Марковска. Друг проект, който е реализиран съвместно с Фондация „Глобални библиотеки- България“ и НБ „Иван Вазов“-Пловдив през миналата година, е насочен към най-малките, с които с помощта на робота Финч, са проведени обучения за първи стъпки в програмирането.  \r\n„Отново с тези двама партньори се включихме и в проект, който беше насочен към повишаване на дигиталните умения на малкия и среден бизнес, като се надяваме, че този пилотен проект, който се реализира през 2018 година, ще продължи да се развива и през следващите години. Съвместно със Софтуерния университет проведохме обучения за дигитална грамотност, отнасяща се както до малкия и среден бизнес, така и за всички останали граждани, предимно младежите. Единият курс беше насочен към дигиталния маркетинг, а другият, който продължи в рамките на два месеца и се обучиха 50 души, беше насочен към основите на програмирането“, каза още Марковска. Тя обобщи, че 2018 година е била успешна за културната институция, която е доказано културно, образователно, социално средище в града. „Във връзка с библиотечно информационното обслужване на нашата общност  беше обогатен фондът на библиотеката. В него включихме много нови заглавия на български  и чужди автори. Също така развиваме и нашата система за автоматизирано обслужване. Акцент в работата на библиотеката през 2018 година беше поставен и върху дигиталната компетентност и умения на общността ни“, каза още директорът. \r\nМария РУСЕВА", "date": "2019.01.02", "title": "Милена Марковска, Градска библиотека „Паисий Хилендарски“-Асеновград: Мултифункционалната зала „Коста Форев“ ще се превърне във визитна картичка на библиотеката"}
{"url": "http://www.focus-news.net/news/2019/01/02/2607787/nimh-utre-znachitelni-valezhi-ot-snyag-shte-ima-v-yuzhnite-i-planinskite-rayoni-na-stranata.html", "text": "През следващото денонощие южно от България ще преминава циклон, който ще е причина за динамичното време в страната. Ще духа умерен северозападен вятър, след обяд ще се ориентира от север-североизток и привечер ще се усили. Ще бъде облачно с валежи от сняг, значителни в южните и планинските райони от страната, където в комбинация с вятъра ще има условия за виелици. Почти без валежи ще е в Североизточна България. Температурите ще се понижат и минималните ще са между минус 3° и 2°, а максималните ще са предимно между минус 2° и 3°. Атмосферното налягане ще се повиши и ще е значително по-високо от средното за месеца. Това съобщи за  Агенция „Фокус“  дежурният синоптик Мартин Славчев от  Националния институт по метеорология и хидрология . По Черноморието ще бъде облачно, ветровито и с валежи от сняг. Ще духа умерен североизточен вятър, който привечер ще се усили. Температурите ще се понижат и максималните ще са между 2° и 4°. Вълнението на морето ще е 2 - 3 бала. Температурата на морската вода е около 7°. В планините ще е облачно, ветровито и с валежи от сняг. В Рило-Родопския масив снеговалежите ще са значителни и ще има условия и за навявания. Ще духа силен и бурен североизточен вятър и с него температурите ще се понижат. Усещането ще е за мразовито време. Максималната на височина 1200 метра ще е около минус 5°, на 2000 метра – около минус 10°. В петък от север валежите ще започнат да спират, най-късно в Рило-Родопската област и югозападните райони. Ще остане ветровито. Застудяването ще продължи. В събота слаб сняг ще превалява все още на места в Югоизточна България, над северозападната част от страната облачността временно ще се разкъса. Вятърът ще отслабне. Ще бъде студено, с отрицателни дневни температури. В неделя с усилване на вятъра от северозапад, в Източна България от север, ще започне да нахлува нова порция студен въздух. Главно в Северна България и планините ще превали слаб сняг.", "date": "2019.01.02", "title": "НИМХ: Утре значителни валежи от сняг ще има в южните и планинските райони на страната"}
{"url": "http://www.focus-news.net/news/2019/01/02/2607788/aleksandar-vuchich-sarbiya-nyama-da-se-distantsira-ot-rusiya-zaradi-es.html", "text": "Държавният глава на западната ни съседка Александър Вучич увери, че Сърбия няма да се дистанцира от Русия заради Европейския съюз, предава  Радио „Свободна Европа“  в македонската си редакция, като се цитира негово интервю пред белградския портал Espreso. \r\nВучич подчерта, че страната му има добри отношения с Москва и не иска да ги разваля. „Сърбия се намира на европейския път и не крия това никъде, дори и в Москва. А това, което ще ми кажете - развалете отношенията си с Русия. Защо да го правим? Вие да строите „Северен поток“, а ние да не можем да изградим „Южен поток“ Защо? Е, защото сте големи и ние сме малки. Няма да приема този аргумент и не може да се говори така с мен, нито в Брюксел, нито в Берлин или където и да било другаде“, предупреди  сръбският президент. \r\nЩо се отнася до Косово, Вучич подчерта, че никога не е говорил за размяна територии, но е необходимо да се постигне „някакъв вид споразумение\", което сърбите и албанците ще приемат заради мир. Съгласно думите му истината, която никой не иска да чува, е, че „в Косово не всичко е албанско и че не всичко в Косово е сръбско, и че ние трябва да постигнем компромис\".  \r\n„Този, който не разбира това, ще доведе Сърбия до най-голямата трагедия, от която ще бъдем победени по-лошо от всякога. Ако хората не разбират това, а аз виждам, че те не разбират, то аз нямам проблем с това. Но няма да водя политика, която да доведе Сърбия до най-тежката трагедия\", подчерта Вучич. Тереза Герова", "date": "2019.01.02", "title": "Александър Вучич: Сърбия няма да се дистанцира от Русия заради ЕС"}
{"url": "http://www.focus-news.net/news/2019/01/02/2607771/tass-broyat-na-zhertvite-v-magnitogorsk-dostigna-do-26-dushi.html", "text": "Броят на жертвите на инцидента със срутилия се вход в жилищна сграда в Магнитогорск достигна до 26 души, съобщава  TACC , като припомня, че в рамките на деня спасителите са извадили телата на общо 17 загинали.  \r\nСъобщено за намирането на тленните общо три децата, загинали при трагичния инцидент. \r\nСпасителите издирват още 15 души, които остават в неизвестност след срутването на входа на жилищен блок, причинено от експлозия на газова бутилка. Тереза Герова", "date": "2019.01.02", "title": "ТАСС: Броят на жертвите в Магнитогорск достигна до 26 души"}
{"url": "http://www.focus-news.net/news/2019/01/02/2607791/dnevni-avaz-bosna-i-hertsegovina-ogromni-talpi-ot-turisti-se-vturnaha-kam-avaz-tuist-tauar-v-parviya-den-ot-2019.html", "text": "Огромни тълпи от туристи се втурнаха към „Аваз туист тауър“, пише най-големият босненски вестник  „Дневни аваз“ . В репортажа за новогодишната нощ се цитират туристи от Балкани, дошли да се насладят на фантастичната гледа, откриваща се от 35-ия етаж на сградата. „Тук въздухът е чист, всичко може да се види надалече, да се спомним духа на старото Сараево“, завяват туристи, интервюирани от изданието. \r\nВестникът пише, че „Аваз туист тауър“ е наистина неизбежна туристическа атракция, не само на картата на Сараево, но и в цяла Босна и Херцеговина. Само в новогодишната нощ повече от 5 000 туристи са успели да се качат по стълбите и по многобройните асансьори на кулата, за да усетят неподправената атмосфера на Сараево, в което си дават среща религии, цивилизация и епохи. „Дневни аваз“ пише, че през целия 1 януари на 2019 автобуси, пълни както с туристи от всички страни от региона, така и от Централна Европа, са се наредили на опашка да посетят най-високата и най-красивата сграда в Босна. \r\nПърви в редицата са от хърватския град Осиек, пристигнали на еднодневна екскурзия в босненската столица, а според мнението на екскурзоводите „Аваз туист тауър“ е направило столицата Сараево привлекателно място за уикенд туризъм.", "date": "2019.01.02", "title": "„Дневни аваз“ (Босна и Херцеговина): Огромни тълпи от туристи се втурнаха към „Аваз туист тауър“ в първия ден от 2019"}
{"url": "http://www.focus-news.net/news/2019/01/02/2607778/afp-siriyskata-armiya-saobshti-za-izteglyaneto-na-kyurdite-ot-manbidzh.html", "text": "Сирийската армия обяви, че „почти 400 кюрдски бойци“ са се изтеглили от северния град Манбидж, разположен близо до границата с Турция, предава  AFP , като припомня, че преди броени дни те апелираха Дамаск за помощ срещу подготвяната трета по ред военна операция на Анкара в разкъсваната от война страна.  \r\nАгенцията подчертава, че по-рано „Народни отряди за защита“ заявиха, че са се оттеглили от района, контролът върху който установиха през 2016 г. след изтласкването на близкоизточната радикална групировка „Ислямска държава“.  \r\nМиналата седмица кюрдите поканиха силите на режима в Дамаск да се намесят в ключовия град, след като държавният глава на САЩ Доналд Тръмп обяви изтеглянето на американските военнослужещи от Сирия.  Тереза Герова", "date": "2019.01.02", "title": "AFP: Сирийската армия съобщи за изтеглянето на кюрдите от Манбидж"}
{"url": "http://www.focus-news.net/news/2019/01/02/2607792/blagoevgrad-s-pastar-kukerski-karnaval-i-pozhelaniya-za-zdrave-bansko-posreshtna-novata-2019-godina.html", "text": "Новата 2019 година в Банско бе посрещната по стар български обичай с пъстър кукерски карнавал и весели пожелания за здрави и успешни предстоящите 365 дни. Това съобщиха от пресцентъра на  Община Банско . Младите фолклорни изпълнителки от Банско Магдалена Балабанова, Нели Александрова, Радостина Кехайова и Ива Павлевичина вдигнаха настроението на стотиците гости и жители на най-добрия зимен курорт, които се стекоха на площад „Никола Вапцаров“ в първия ден от Новата година. А преди атрактивно облечените „бабуджере“ и стотиците банскалии, облекли своите пъстри автентични носии от трите махали „Улевиница“, „Костеви блата“ и „Вионово блато“, да изпълнят пространството със своите изпълнения, кметът Георги Икономов бе сурвакан от две малки деца за здраве и берекет. Той пожела на събралото се множество да бъдат здрави, успешни и щастливи през Новата година и допълни: „Изпратихме една успешна 2018 година. Да си пожелаем през 2019 година да вървим с Бога напред и да имаме изобилие от нещата, които не се купуват с пари – здраве, уважение и любовта на близките ни! На тези, които носят името Васил, наздраве!“. \r\nТъпани предизвестиха старта на най-чаканото новогодишно представление. Малки и големи, облечени в красиви носии или кукерски костюми, под строгото ръководство на своите старейшини, изпълниха редица обичаи за здраве и благоденствие през новата година. Съпровождани от гръмкият звън на чанове, те изгониха злото далеч от Банско. \r\nВ Новогодишната нощ българската фолклорна певица Дафинка Димитрова, поведе празничното веселие на центъра в курорта. Тя поздрави стотиците хора с китка от песни от богатия фонд на българското народно творчество, след като всички дружно си казаха „Наздраве“ и „За много години“ . Впечатляващи фойерверки изпълниха небето на Пирин с красота и новогодишен дух.", "date": "2019.01.02", "title": "Благоевград: С пъстър кукерски карнавал и пожелания за здраве Банско посрещна новата 2019 година"}
{"url": "http://www.focus-news.net/news/2019/01/02/2607790/afp-donald-tramp-e-poluchil-chudesno-pismo-ot-lidera-na-severna-koreya.html", "text": "Държавният глава на САЩ Доналд Тръмп заяви, че е получил „чудесно“ писмо от лидера на Северна Корея Ким Чен-ун,  предава  AFP , като припомня, че наскоро той предупреди за възможна промяна в курса на Пхенян, ако Вашингтон продължи с налагането на санкции.  \r\n„Току-що получих чудесно писмо от Ким Чен-ун\", обяви Тръмп на заседание на кабинета, като повтори, че той все още се очаква да проведе втора среща на върха с лидера на Северна Корея. Двамата дадоха обещание за денуклеаризация на Корейския полуостров на историческата им среща в Сингапур от миналия юни. \r\n„Ние наистина установихме много добри отношения. Вероятно ще имаме друга среща“, изрази увереност американският президент. Тереза Герова", "date": "2019.01.02", "title": "AFP: Доналд Тръмп е получил „чудесно“ писмо от лидера на Северна Корея"}
{"url": "http://www.focus-news.net/news/2019/01/02/2607794/veliko-tarnovo-6-700-lv-sabraha-dobrovoltsite-ot-fondatsiya-priyateli-na-zhivotnite-na-koledniya-bazar.html", "text": "6 700 лв. събраха доброволците от фондация „Приятели на животните“ на коледния базар във Велико Търново. И тази година те продаваха различни сувенири в безвъзмездно предоставена им от Общината къщичка, припомни за  Радио „Фокус“ – Велико Търново  Радостина Герганова от сдружението. Сумата е с 1 000 лв. повече в сравнение с миналата година. Част от парите ще отидат при организацията към приюта в Разград, тъй като на базара за предлагани и техни календари и магнити. „Другите пари, както всяка година, ще бъдат използвани за кастрации на бездомни женски котки и за ваксини или медицински консумативи за кучетата от приюта в Шемшево“, поясни Герганова. Тя уточни, че са дарявани още одеяла и храна, като голяма част от постелките са дошли от детска градина в кв. „Чолаковци“. \r\nСъс събраните пари ще бъдат кастрирани около 60 котки. За това ще са нужни около 4 хиляди лева. Около 2 хиляди ще идат в Шемшево. Процедурите ще започнат в средата на месеца, а всеки който иска да помогне, може да получи информация в зоомагазините и клиниките в града. \r\nЛуиза ТРАНЧЕВА", "date": "2019.01.02", "title": "Велико Търново: 6 700 лв. събраха доброволците от фондация „Приятели на животните“ на коледния базар"}
{"url": "http://www.focus-news.net/news/2019/01/02/2607810/gen-kircho-kirov-albanskiyat-faktor-zhelae-da-vleze-v-es-kato-edinna-natsionalna-obshtnost.html", "text": "Премахването на границата между Косово и Албания ще даде сигнал към Брюксел, че албанският фактор желае да влезе в ЕС като единна национална общност. Това каза в обзорното предаване на  Радио „Фокус“  ген. Кирчо Киров, началник на разузнавателната служба в периода 2002-2012 г. Той уточни, че това е демонстрация на привързаност към евроинтеграцията. Ген. Киров коментира още до колко възможно би било премахването на границата без консултации с Гърция, Македония и Черна гора. „Във всички случаи е съгласувано с някого. Визирам преди всичко САЩ. Публична тайна е, че зад всички действия на албанския етнически фактор стоят САЩ. А дали е съгласувано с представители на тези страни? Възможно е да са водени сондажни разговори. Интеграцията, обединението на албанския политически фактор е възможно единствено и само при падането на границите, а това е възможно само при покриването на изискванията за Шенген. Иначе такова обединение предполага насилствена промяна на границите, което на този етап не се приема от никого. Не се приема най-малко от Брюксел и от столиците на Великите сили, САЩ и Русия, която е най-яростният противник на промяната на границите в тази част на региона\", обясни той.  \r\nГен. Кирчо Киров каза още, че водещите страни от ЕС изчакват да видят, какви ще бъдат реалните резултати от премахването на границата между Албания и Косово и каква ще бъде реакцията на водещите геополитически фактори, които се сблъскват на Балканите – САЩ и Русия. \"Предстои им и  да преценят, доколко това ще се отрази на преговорните процеси между Косово и Сърбия, заяви още ген. Киров.  \r\nЦоня СЪБЧЕВА", "date": "2019.01.02", "title": "Ген. Кирчо Киров: Албанският фактор желае да влезе в ЕС като единна национална общност"}
{"url": "http://www.focus-news.net/news/2019/01/02/2607793/kyustendil-obshtina-dupnitsa-podpomaga-bchk-pri-razdavane-na-pomoshti-na-sotsialno-slabi.html", "text": "Община Дупница подпомага БЧК при раздаване на помощи на социално слаби хора. Това съобщи за  Радио „Фокус” – Кюстендил  Христо Апостолов, пресаташе на Община Дупница. По думите му от 7 януари  ще започне раздаването на помощи по Оперативна програма за храни за нуждаещи се на територията на община Дупница от Българският червен кръст. „С организацията по получаването и раздаването на 24,070 кг хранителни продукти за всеки, за поредна година се ангажира Община Дупница. Общо 7768 са бенефициентите в цялата област, а за община Дупница от БЧК са определили 1897 лица отговарящи на изискванията”, каза Христо Апостолов. Всеки един ще получи 16 трайни продукти, сред които спагети, леща, захар, фасул, лютеница, домати, грах, ориз, олио и други. Хранителните продукти за хората по селата ще бъдат транспортирани от Община Дупница, където местните ще могат да си ги получат от кметствата. В Дупница раздаването ще започне на 9 януари и ще продължи до 28 февруари в двора на Учителски институт. \r\nВенцеслав ИЛЧЕВ", "date": "2019.01.02", "title": "Кюстендил: Община Дупница подпомага БЧК при раздаване на помощи на социално слаби"}
{"url": "http://www.focus-news.net/news/2019/01/02/2607811/vidin-bezplatni-vitamini-byaha-razdadeni-na-hora-stradashti-ot-diabet-v-novo-selo.html", "text": "Безплатни витамини бяха раздадени на хора, страдащи от диабет в Ново село, съобщиха за  Радио „Фокус“ – Видин  от Клуба на пенсионера в селото. 37 опаковки от витамините бяха разпределени между 50 души със заболяване диабет. Начинът на разпределение и режимът на прием бе обяснен от Гинка Иванова, председател на секция „Диабет“ към Клуба на пенсионера и хората с увреждания. В началото на годината, страдащите от болестта в Ново село са били 37 души, след профилактични прегледи техният брой е нараснал до 50 души.", "date": "2019.01.02", "title": "Видин: Безплатни витамини бяха раздадени на хора, страдащи от диабет в Ново село"}
{"url": "http://www.focus-news.net/news/2019/01/02/2607812/plovdiv-s-voenen-ritual-shte-bade-otbelyazana-171-ta-godishnina-ot-rozhdenieto-na-hristo-botev.html", "text": "171-та годишнина от рождението на Христо Ботев ще бъде чествана на 6 януари 2019 г., неделя, от 13.30 часа пред паметника на поета-революционер в Цар Симеоновата градина. Това съобщиха от пресцентъра на  Община Пловдив.  В ритуала, организиран от Община Пловдив, ще участват почетни формирования от Пловдивския гарнизон – Военен духов оркестър, представителен взвод, венценосци. \r\nЩе бъдат положени венци и цветя на паметника. Слово за делото и живота на великия българин ще произнесе Димитър Минев – директор на Народна библиотека „Иван Вазов“ Пловдив. Водещ ще бъде актьорът Петър Тосков. \r\nВ церемонията ще участват народни представители, кметът на Община Пловдив, зам.-кметове, районни кметове и представители от общинската администрация, общественият посредник на Община Пловдив, областният управител на област Пловдив, представители от Областната администрация, председателят на Общински съвет – Пловдив, общински съветници, Командването на Пловдивския гарнизон, представители на армията, на Българската православна църква, политически и обществени организации, граждани и медии.", "date": "2019.01.02", "title": "Пловдив: С военен ритуал ще бъде отбелязана 171-та годишнина от рождението на Христо Ботев"}
{"url": "http://www.focus-news.net/news/2019/01/02/2607814/d-r-darina-chernopolska-gastroenterolog-sled-novogodishnite-praznitsi-zachestyavat-gastritnite-krizi-i-pankreatite.html", "text": "След новогодишните празници зачестяват гастритните кризи и панкреатите. Това каза за  Радио „Фокус“ – Видин  д-р Дарина Чернополска, гастроентеролог. Тя посочи, че след коледните и новогодишните празници най-честите оплаквания са за дискомфорт и болки в стомаха. „Преяждаме – с мазни и тлъсти храни, с люти храни, прекаляваме с алкохола, шоколада и тестените изделия. С такива оплаквания в кабинета ми често идват и млади хора“, обясни д-р Чернополска. Тя уточни, че след тези празници е добре да направим прочистване на организма си. „Трябва да приемаме повече течни храни и течности. Не трябва да изключваме през зимата от менюто си зеленчуците и плодовете. Така ще засилим през студените месеци и имунитета си и ще успеем да се преборим с вирусните инфекции“, допълни специалистът. \r\nАнна ЛОЗАНОВА", "date": "2019.01.02", "title": "Д-р Дарина Чернополска, гастроентеролог: След новогодишните празници зачестяват гастритните кризи и панкреатите"}
{"url": "http://www.focus-news.net/news/2019/01/02/2607815/pazardzhik-vav-velingrad-traditsionniyat-praznik-babinden-shte-bade-otbelyazan-s-rituala-davane-ime-na-dete.html", "text": "Във Велинград традиционният празник Бабинден ще бъде отбелязан тържествено на 21 януари 2019 г., съобщиха от  Общинска администрация Велинград . Желаещите могат да записват родените през 2018 г. деца за участие в ритуала \"Даване име на дете\" до 17.00 ч. на 18 януари 2019 г. /петък/ на телефон 0359 5 50 26 или на място стая № 4, стая № 8 в старата сграда на Община Велинград.", "date": "2019.01.02", "title": "Пазарджик: Във Велинград традиционният празник Бабинден ще бъде отбелязан с ритуала \"Даване име на дете“"}
{"url": "http://www.focus-news.net/news/2019/01/02/2607817/d-r-blagoy-kalpachki-fitnes-instruktor-stresat-nepravilnoto-hranene-i-dinamichniyat-nachin-na-zhivot-vliyayat-otritsatelno-na-organizma.html", "text": "Стресът, неправилното хранене и динамичният начин на живот влияят отрицателно на целия организъм. Това каза за  Радио „Фокус“ Пирин  д-р Благой Калпачки, фитнес инструктор. Той допълни, че по този начин се създават предпоставки за неблагоприятно здравословно състояние и се придобиват съвременни болести като диабет, инсулинова резистентност, хашимото и хиперактивност на щитовидната жлеза. По думите му осъществяването на двигателна активност е познато със своите благоприятни ефекти още от древността. „В Древна Гърция се създава школа от философи, които по време на движение са обсъждали житейски въпроси. Още тогава човечеството осъзнава значимостта на спорта и целенасочената двигателна дейност“, посочи д-р Благой Калпачки. Той допълни, че превенцията е значима, поради условията, в които се намираме. „Дори паник атаките са психофизическо „предателство“ на тялото и спорта се отразява положително и за хората, които страдат от тях.  Движението се явява като средство за обезпечаване на тези състояния“, коментира фитнес инструкторът. Д-р Благой Калпачки добави, че има огромно значение за състоянието на човека и това дали има диабет тип 1 или тип 2. „Много хора са в преддиабетно състояние  и инсулинова резистентност. При правилен подход преддиабетното състояние може лесно и бързо да бъде коригирано с помощта на спорта“, заяви треньорът. Той коментира, че е важно да бъде реализирана точна система от хранителен режим, двигателна дейност и медикаментозна програма назначена от лекар. „Спортът представлява съвкупност от различни методики като в залата всеки има огромен избор от програми. Това може да бъдат високо интензивна или силова програма, кръгов метод и различни практики. При инсулинова резистентност и диабет тип 2 повечето специалисти са на мнение, че е най-добре да се избере цикличен тип действие“, каза още д-р Благой Калпачки. По думите му в началото, когато се подготвя тялото и създават начални предпоставки може да се използват натоварвания като продължително ходене и тичане с ниска амплитуда. „След като тялото се е адаптирало и е придобило средна кондиционна подготовка е възможно да се реализира програма с високо интензивни и анаеробни двигателни действия“, допълни фитнес инструкторът. Той добави, че е имало случаи на хора, които са диагностицирани с определено състояние и след съставяме и реализираме програма – те се чувстват по-добре, а след четири – пет месеца виждат и промяна и в тялото си. \r\nДенис НИКИФОРОВ", "date": "2019.01.02", "title": "Д-р Благой Калпачки, фитнес инструктор: Стресът, неправилното хранене и динамичният начин на живот влияят отрицателно на организма"}
{"url": "http://www.focus-news.net/news/2019/01/02/2607819/veliko-tarnovo-22-zhilishta-prodavat-chastni-sadebni-izpalniteli-v-oblastta.html", "text": "22 жилища продават частни съдебни изпълнители във Великотърновска област. Това показва проверка на  Радио „Фокус“ – Велико Търново  в Регистъра на публичните продажби. Сред тях има 11 апартамента, предимно в старата столица и извън нея. Финансовото затруднение за изплащане на кредит, обезпечен с договорна ипотека, е най-масовата причина за разпродаване на имотите от частните съдебни изпълнители. Офертите за къщи са 8, както и един етаж от къща в Стражица. В началото на новата година частните съдебни изпълнители продават още земеделски земи и ниви, като практиката показва, че тези имоти са силно търсени и лесно намират нови купувачи. На търг са извадени и 14 производствени имота и складове в областта. Някои от тях са с учредени договорни ипотеки и възбрани в полза на взискателите. Нов собственик се търси и за хотел в лясковското село Джулюница. Триетажната сграда е с обявена начална цена 160 480 лева. Наддаването за имота ще продължи до 23 януари. \r\nМария НЕДЕВА", "date": "2019.01.02", "title": "Велико Търново: 22 жилища продават частни съдебни изпълнители в областта"}
{"url": "http://www.focus-news.net/news/2019/01/02/2607818/tass-tramp-vtorata-sreshta-sasht-severna-koreya-shte-se-provede-v-blizko-badeshte.html", "text": "Втората среща между САЩ и Северна Корея ще се проведе в близко бъдеще. Това заяви президентът Доналд Тръмп по време на заседание на кабинета в Белия дом, съобщава агенция  TACC . \r\n„Срещата с лидера на Северна Корея Ким Чен-ун ще се проведе в не много далечно бъдеще“, обяви Тръмп. \r\nТой съобщи, че е получил „чудесно писмо“ от лидера на Северна Корея. Президентът на САЩ се пошегува, че би искал да сподели с медиите посланието на севернокорейския лидер. Според държавния глава, ако през юни миналата година не се състояла срещата му с Ким Чен-ун, тогава „в Азия е щяло да започне тотална война“. \r\nНа 12 юни в Сингапур се проведе първата среща на високо равнище между САЩ и Северна Корея. След това Тръмп и Ким Чен-ун дадоха съвместно изявление. В него Пхенян обяви принципна готовност за пълна денуклеаризация, а САЩ обещаха да предоставят гаранции за сигурността на Северна Корея. Въпреки това намеренията на страните в окончателното комюнике на срещата в Сингапур не бяха уточнени. \r\nНа 2 декември миналата година американският президент съобщи, че следващата му среща с Ким Чен-ун вероятно ще се проведе през януари или февруари 2019 година. Превод и редакция : Калоян Пенков", "date": "2019.01.02", "title": "ТАСС: Тръмп: втората среща САЩ-Северна Корея ще се проведе в близко бъдеще"}
{"url": "http://www.focus-news.net/news/2019/01/02/2607820/kyustendil-otchita-se-spad-v-broya-na-sluchaite-na-grip-i-ostri-respiratorni-zabolyavaniya-v-oblastta.html", "text": "Отчита се спад в броя на случаите на грип и остри респираторни заболявания в областта. Това съобщиха за  Радио „Фокус” – Кюстендил  от Регионална здравна инспекция – Кюстендил. Данните сочат, че седмичната заболеваемост е 39,77  на десет хиляди души, спрямо 77,06 през предходната седмица. Регионалната здравна инспекция събира и обобщава информацията, подавана от страна на личните лекари, както и болничните заведения на територията на област Кюстендил. През изминалата седмица са установени 11 случая на заболели от ентероколит и един случай на ротавирусен гастроентерит. \r\nВенцеслав ИЛЧЕВ", "date": "2019.01.02", "title": "Кюстендил: Отчита се спад в броя на случаите на грип и остри респираторни заболявания в областта"}
{"url": "http://www.focus-news.net/news/2019/01/02/2607813/afp-tramp-predupredi-pravitelstvoto-che-zatvaryaneto-mozhe-da-prodalzhi-dalgo-vreme.html", "text": "Президентът Доналд Тръмп предупреди, че федералното правителство на САЩ може скоро да не започне работа нормално, докато той твърдо настоява за милиарди долари за финансиране на гранична стена с Мексико, предава  AFP . \r\nОбръщайки се към кабинета на 12-ия ден от „закриването“, Тръмп предупреди, че „може да отнеме дълго време“ преди безизходицата да бъде решена. \r\n„Това е твърде важна тема, от която да се откажем“, заяви президентът, който трябваше да се срещне по-късно с депутати от Демократическата и Републиканската партия. \r\n„5,6 млрд. е толкова малка сума и ние говорим за национална сигурност“, добавя Тръмп, като казва: „Смятам, че хората в страната мислят, че съм прав“. Превод и редакция : Калоян Пенков", "date": "2019.01.02", "title": "AFP: Тръмп предупреди правителството, че „затварянето“ може да продължи „дълго време“"}
{"url": "http://www.focus-news.net/news/2019/01/02/2607824/ria-novosti-tramp-posochi-voynata-v-afganistan-kato-prichina-za-razpada-na-savetskiya-sayuz.html", "text": "Президентът на САЩ Доналд Тръмп посочи войната в Афганистан като причина за разпада на Съветския съюз, съобщава  РИА Новости . \r\n„Русия беше Съветския съюз. Афганистан направи от него Русия, защото те фалираха в Афганистан“, заяви американският лидер. \r\nТой добави също, че Съветският съюз е бил прав при стартирането на афганистанската кампания заради терористичната заплаха от страна на талибаните. \r\nТръмп допълни, че сега, заедно със САЩ, за решаването на ситуацията в Афганистан са ангажирани Русия, Индия и Пакистан. \r\nПрез 1979 г. Съветският съюз изпрати войски в Афганистан. Последните части от съветските войски напуснаха страната десет години по-късно. Съветският съюз престана да съществува през 1991 година. Превод и редакция : Калоян Пенков", "date": "2019.01.02", "title": "РИА Новости: Тръмп посочи войната в Афганистан като причина за разпада на Съветския съюз"}
{"url": "http://www.focus-news.net/news/2019/01/02/2607825/ria-novosti-prezidentat-na-kolumbiya-posochi-temite-na-razgovora-s-pompeo.html", "text": "Президентът на Колумбия Иван Дуке е обсъдил с държавния секретар на САЩ Майк Помпео сътрудничеството в областта на сигурността, търговията и инвестициите, съобщи държавният глава на латиноамериканската страна в социалната мрежа Twitter, предава  РИА Новости . \r\nАдминистрацията на президента съобщи, че Дуке е приел Помпео и неговата делегация в Картахена – един от най-големите градове и важен икономически център в Колумбия. \r\n„Добре дошли в Колумбия, ние приветстваме вашето посещение за укрепване на нашите връзки в областта за сигурност, борба с наркотиците, стоки и инвестиции“, отбеляза Дуке. \r\nПреди това американският държавен секретар обсъди с президента на Бразилия двустранното сътрудничество, борбата с трансграничната престъпност и подкрепата за демокрацията във Венецуела, Никарагуа и Куба. Превод и редакция : Калоян Пенков", "date": "2019.01.02", "title": "РИА Новости: Президентът на Колумбия посочи темите на разговора с Помпео"}
{"url": "http://www.focus-news.net/news/2019/01/02/2607821/", "text": "Президентът на САЩ Доналд Тръмп заяви, че по същество е уволнил началника на Пентагона Джеймс Матис. Той е казал тези думи по време на заседанието на кабинета в Белия дом. Думите на президента са предадени на журналистите чрез пресслужбата на Белия дом, съобщава  TACC . \r\nТръмп е отбелязал, че „по същество е уволнил“ Матис от поста министър на отбраната.  \r\nПо-рано Матис съобщи, че е решил да напусне поста заради различия с президента. Превод и редакция : Калоян Пенков", "date": "2019.01.02", "title": "ТАСС: Тръмп заяви, че „по същество е уволнил“ намиращия се в оставка министър на отбраната Джеймс Матис"}
{"url": "http://www.focus-news.net/news/2019/01/02/2607816/ria-novosti-tramp-zayavi-che-izteglyaneto-na-amerikanskite-voyski-ot-siriya-shte-otneme-vreme.html", "text": "Президентът на САЩ Доналд Тръмп заяви, че изтеглянето на американските военни от Сирия ще отнеме време, предава  РИА Новости . \r\n„Ще си тръгнем от Сирия след известно време“, каза Тръмп. \r\nТой обяви, че САЩ възнамеряват да защитят кюрдските си съюзници в Сирия. \r\nПрезидентът на САЩ обяви в края на 2018 г., че войските в Сирия ще се изтеглят от страната. САЩ разполагат с около 2 хиляди военнослужещи, които се намират на сирийска територия без съгласието на местното правителство. Превод и редакция : Калоян Пенков", "date": "2019.01.02", "title": "РИА Новости: Тръмп заяви, че изтеглянето на американските войски от Сирия ще отнеме време"}
{"url": "http://www.focus-news.net/news/2019/01/02/2607822/tass-broyat-na-zaginalite-v-magnitogorsk-dostigna-31-dushi.html", "text": "Броят на загиналите в резултат на срутването в Магнитогорск достигна 31 души. Това съобщиха за  ТАСС  от пресслужбата на руското министерство на извънредните ситуации. \r\n„Спасителите извадиха телата на още трима души. Общо са загинали 31 души“, заяви представител на министерството на извънредните ситуации. \r\nПродължава издирването на 10 души. \r\nОт министерството уточниха, че тримата загинали, чиито тела бяха наскоро извадени от развалините, са били жена и две деца.   \r\nПо-рано се съобщава, че сред жертвите на трагедията има четвърто дете. Така според последните данни са починали шест деца. Превод и редакция : Калоян Пенков", "date": "2019.01.02", "title": "ТАСС: Броят на загиналите в Магнитогорск достигна 31 души"}
{"url": "http://www.focus-news.net/news/2019/01/02/2607823/tass-broyat-na-zaginalite-v-magnitogorsk-dostigna-33-dushi.html", "text": "Броят на загиналите в резултат на срутването в Магнитогорск достигна 33 души. Това съобщиха за  ТАСС  от пресслужбата на руското министерство на извънредните ситуации. \r\n„Спасителите извадиха тялото на жена“, заяви представител на министерството на извънредните ситуации. \r\nОт министерството уточниха, че тримата загинали, чиито тела бяха наскоро извадени от развалините, са били жена и две деца.   \r\nСъдбата на други 9 души остава неясна. \r\nПо-рано се съобщава, че сред жертвите на трагедията има четвърто дете. Така според последните данни са починали шест деца. Превод и редакция : Калоян Пенков", "date": "2019.01.02", "title": "ТАСС: Броят на загиналите в Магнитогорск достигна 33 души"}
