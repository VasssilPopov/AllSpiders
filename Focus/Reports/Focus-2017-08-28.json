{"url": "http://www.focus-news.net/news/2017/08/28/2430073/afp-donald-tramp-zayavi-che-na-teksas-mu-predstoi-dalag-i-truden-patsled-uragana-harvi.html", "text": "Американският президент Доналд Тръмп предупреди, че на Тексас му предстои „дълъг и труден път“ на възстановяване от щетите, които ураганът „Харви“ нанесе, предава AFP.\r\n„Най-вероятно никога не е имало нещо като това“, заяви президентът за „Харви“.\r\n„Чух думи като „епично“ и „историческо“. Това представлява той“, заяви Тръмп за природното бедствие.\r\nТой подчерта, че екипът му вече е в контакт с членове на конгреса, за да обсъдят как да се помогне на милионите засегнати от тропическата буря. Симеон Миланов", "date": "2017.08.28", "title": "AFP: Доналд Тръмп заяви, че на Тексас му предстои „дълъг и труден път“след урагана „Харви“"}
{"url": "http://www.focus-news.net/news/2017/08/28/2430052/peti-den-prodalzhava-borbata-s-oganya-v-kresnenskoto-defile-evakuiraha-zhitelite-na-selo-vlahi-obzor.html", "text": "Пети ден продължават усилията на стотици пожарникари, военни, горски служители и доброволци да овладеят огнената стихия в района на Кресненското дефиле. Пожарът вече е засегнал около 15 000 дка площи, щетите за които възлизат на близо 15 млн. лв. В ранния следобед в понеделник в района се появи силен вятър, заради който пламъците достигнаха до село Влахи. Жителите му, наброяващи 19 души, бяха евакуирани. Вътрешният министър Валентин Раедв отново призова хората да бъдат много внимателни при боравене с огън, за да не възникват пожари. „Има надежда утре да се справим и то без чужда помощ“, заяви министърът като изрази надежда прогнозите за валежи във вторник да се сбъднат и това да помогне на огнеборците. Той отново се обърна с призив и към всички шофьори, пътуващи по път Е-79, да пропускат колите със специален режим на движение.\r\nОбластният управител на Благоевград Бисер Михайлов от своя страна призова жителите на село Влахи за търпение, като им благодари за предложената помощ, но подчерта, че за тях е твърде опасно да влизат в селото, за да помагат на пожарникарите. Бисер Михайлов уточни, че  екипите продължават да работят в района на селото, където вятърът продължава да е изключително силен и няма особена промяна в обстановката там.\r\nОстава в сила и въведеното за община Кресна бедствено положение, съобщи кметът на общината Николай Георгиев. Той увери, че екипите на терен контролират ситуацията и обстановката се следи постоянно, така че да не се допусне ново възпламеняване на вече загасени огнища. \r\nВ същото време директорът на ГД \"Пожарна безопасност и защита на населението\" главен комисар Николай Николов предупреди, че все още има опасност от разпространяване на огъня в Кресненското дефиле. По думите му заради непредсказуемия вятър, който непрекъснато сменя посоката си, и най-малката искра е потенциален пожар.\r\nКомисар Тошко Бързилов, началник на „Национален оперативен център“ към ПБЗН съобщи, че се работи по целия периметър на огнената стихия, като в по-голяма част от него няма видимо развитие. \r\nДиректорът на Югозападно държавно предприятие инж. Дамян Дамянов добави, че прогнозите за цялостно локализиране на пожара са доста добри, но не се ангажира с точни срокове кога ще се случи това. Той уточни, че  усилията за справяне с огъня в района на село Влахи ще продължат и през нощта, като увери, че ситуацията за момента е спокойна и няма опасност за хората и къщите им. \r\nСпоред Нели Дончева, ръководител програма “Гори” във “Фонд за дива природа” /WWF/ пораженията от пожара в Кресненското дефиле са екологична катастрофа. Тя подчерта, че е нарушен природният баланс в района, тъй като растителността, а най-вероятно и по-дребните животни са унищожени.", "date": "2017.08.28", "title": "Пети ден продължава борбата с огъня в Кресненското дефиле, евакуираха жителите на село Влахи (ОБЗОР)"}
{"url": "http://www.focus-news.net/news/2017/08/28/2430053/ekathimerini-pozharat-kray-solun-e-ovladyan.html", "text": "Пожарът, който избухна в понеделник следобед във военен лагер в Азирос, близо до Солун, е бил овладян, пише гръцкият вестник Ekathimerini. \r\nОбщо 16 пожарникари с осем превозни средства са се включили в потушаването на огъня. \r\nПламъците са започнали от гориста местност в района. Пожарникарите допълниха, че към момента стихията не представлява заплаха за областта.  Мария Динкова", "date": "2017.08.28", "title": "Ekathimerini: Пожарът край Солун е овладян"}
{"url": "http://www.focus-news.net/news/2017/08/28/2430054/kyustendil-lokaliziran-e-pozharat-v-zemlishteto-na-grad-rila.html", "text": "Локализиран е пожарът в землището на град Рила. Това съобщиха за Радио „Фокус” – Кюстендил от пресцентъра на Областна дирекция на МВР – Кюстендил. Догарят отделни дънери и дървета в огнището. Заради вятъра засегнатата площ се е увеличила, като са обхванати 50 дка иглолистна гора. От четирите страни на огнището има екипи на противопожарната служба и на горското стопанство, които ще останат на място през нощта. \r\nВенцеслав ИЛЧЕВ", "date": "2017.08.28", "title": "Кюстендил: Локализиран е пожарът в землището на град Рила"}
{"url": "http://www.focus-news.net/news/2017/08/28/2430055/burgas-dva-muzikalni-proekta-predstavya-ekspozitsionen-tsentar-tsentar-flora.html", "text": "Два музикални проекта представя Експозиционен център център „Флора“, съобщават от Община Бургас. Първият от тях – „Kalki’s Family“, е на 31 август /четвъртък/ от 20:00 часа. Калки е подготвил една романтична изненада за жителите и гостите на Бургас. В чаровната обстановка на Експо център „Флора“, той ще представи един акустично-романтичен концерт с авторски песни, мотиви от Вангелис и потпури от култовия мюзикъл „Jesus Christ Superstar“. Новата му формация „Kalki’s Family“ ще се появи за първи път на сцена. На рояла ще видите неговата съпруга, Мартина Табакова, а Теди, малкият син на Калки и Мартина, ще огрее сцената със синеокото си присъствие и чаровна усмивка. Калки ще представи и новото издание на албума си „Поглед нагоре“.\r\nВторият концерт ще бъде на следващия ден – 1 септември /петък/, също от 20.00 часа. Първият дует в историята на „Глaсът на България“ – Димитър Атанасов и Христо Младенов ще представят на бургазлии „Любимите Български Песни“. Ще бъдат изпълнени авторски аранжименти на популярните песни „Уморени крила“ и „Девойко мари хубава“. Специален гост на концерта ще бъде друг бургазлия и участник от музикалния формат Кристиан Грънчаров.\r\nВходът за всеки от двата концерта е 4 лева, а билети могат да се закупят от касата на Експо център „Флора Бургас“. Експо център „Флора“ предоставя и промоционален двоен билет от 6 лева, който важи за двата концерта, за предварителна резервация - тел. 0882 121 001.", "date": "2017.08.28", "title": "Бургас: Два музикални проекта представя Експозиционен център център „Флора“"}
{"url": "http://www.focus-news.net/news/2017/08/28/2430056/15-godishniyat-ivan-obvinen-za-ubiystvoto-na-11-godishnata-nikol-ostava-v-aresta-obzor.html", "text": "15-годишният Иван, обвинен за убийството на 11-годишната Никол, остава в ареста. Това реши състав на Апелативния съд в Бургас. Момчето обжалва мярката за неотклонение „задържане под стража“, която му бе наложена от Бургаския окръжен съд. Съдебното заседание се гледа при затворени врата. В Апелативния съд в Бургас за гледането на мярката за неотклонение на Иван бяха и родителите на обвиняемия. Пред журналисти те казаха, че синът им е невинен. По думите им няма доказателства, че той е убил Никол.\r\nАпелативният прокурор Георги Ханджиев обяви, че мобилният апарат на убитото 11-годишно момиче е намерен в контейнер за смет. Той поясни, че обвиняемият – 15-годишният Иван, е посочил къде го е изхвърлил. Ножът, с който е намушкана Никол, е намерен на площадката на 4-я етаж в жилищния блок в к-с „Меден рудник“, където е извършено убийството. По думите на прокурора събраните до момента доказателства са достатъчни за твърдението, че Иван е извършител на деянието. ДНК пробите съвпадат с неговия профил. Прокурорът допълни, че има свидетели на престъплението, а в момента се чакат и резултатите от назначената съдебно-психиатрична експертиза. Ако Иван бъде осъден, ще излежава присъдата си при специален режим, тъй като е непълнолетен. Законът предвижда за извършеното от него престъпление от 3 до 10 години затвор.\"Фокус\" припомня: Тялото на момичето беше намерен в асансьор на жилищна сграда в бургаския квартал „Меден рудник“ на 20 август. 11-годишната Никол е била умъртвена посредством пробождане с нож в областта на шията, като хладното оръжие е засегнало артерия. Задържаният и жертвата са се запознали след установен между тях контакт в социална мрежа, след което си разменили телефоните. По първоначални данни мотивът за извършеното е скарване между двамата за това къде да пушат наргиле.\r\nМария РУСЕВА", "date": "2017.08.28", "title": "15-годишният Иван, обвинен за убийството на 11-годишната Никол, остава в ареста (ОБЗОР)"}
{"url": "http://www.focus-news.net/news/2017/08/28/2430057/nikola-zapryanov-ruo-smolyan-ne-mozhe-da-se-govori-za-seriozen-nedostig-na-uchiteli-v-oblastta.html", "text": "В Смолянска област има обявени места за учители-специалисти, търсят се преподаватели, но не може да се говори за сериозен недостиг на учители и засега не се очертава такъв проблем. Това каза за Радио „Фокус“ – Смолян Никола Запрянов, началник на Регионално управление на образованието (РУО) – Смолян. След 15 септември вече ще се знае в кои училища какви специалисти липсват. По думите му към момента не може да се говори и за точен брой на учениците в областта, тъй като до започването на учебната година може да се наблюдават промени. В момента продължават класиранията за училищата, а някои ученици пък напускат, отиват в други градове или в чужбина. Списъците на учениците ще са готови преди започването на учебната година, но точният им брой ще бъде ясен след 15 септември.\r\nДаниела БОЙКОВА", "date": "2017.08.28", "title": "Никола Запрянов, РУО – Смолян: Не може да се говори за сериозен недостиг на учители в областта"}
{"url": "http://www.focus-news.net/news/2017/08/28/2430058/dimitar-petrov-inspektsiya-po-truda-montana-nad-700-000-lv-e-sumata-na-neizplatenite-rabotni-zaplati-v-oblastta.html", "text": "Над 700 000 лв е сумата на неизплатените работни заплати в област Монтана от началото на годината, каза за Радио „Фокус“ – Видин Димитър Петров, директор на „Инспекция по труда“-Монтана. Той посочи, че в Монтанска област само две предприятия са забавили изплащането на трудовите възнаграждения на служителите и работниците си. „Това са едно здравно заведение и предприятие за производство на птиче месо. След нашата намеса здравното заведение е изплатило работните заплати за месеците март, април и май, за месец юни все още има неизплатени трудови възнаграждения. Изплатени са 600 000 лв. забавени заплати, остават да се изплатят още 500 000 лв.“, посочи Димитър Петров. \r\nДругото предприятие със забавени заплати от началото на годината дължи над 400 000 лв. на работниците си и служителите си. След извършените проверки и дадени предписания са изплатени 120 000 лв, като остават да се дължат още 280 000 лв.\r\nАнна ЛОЗАНОВА", "date": "2017.08.28", "title": "Димитър Петров, „Инспекция по труда“-Монтана: Над 700 000 лв. е сумата на неизплатените работни заплати в областта"}
{"url": "http://www.focus-news.net/news/2017/08/28/2430059/tass-vladimir-putin-e-provel-raboten-obyad-s-viktor-orban.html", "text": "Президентът на Русия Владимир Путин и министър-председателят на Унгария Виктор Орбан са обсъдили редица европейски въпроси, съобщи прессекретарят на руския държавен глава Дмитрий Песков, предава ТАСС. \r\n„Орбан проведе работен обяд с Путин. В продължение на час и половина те обсъдиха развитието на двустранните отношения, „свериха си часовниците“ относно реализирането на големи проекти, на първо място атомната електроцентрала „Пакш“, а също така обмениха мнения по редица европейски въпроси“, уточни Песков. \r\nОсвен това той допълни, че диалогът между двамата лидери „като цяло е бил много откровен“.   Мария Динкова", "date": "2017.08.28", "title": "ТАСС: Владимир Путин е провел работен обяд с Виктор Орбан"}
{"url": "http://www.focus-news.net/news/2017/08/28/2430060/kyustendil-15-semeystva-sa-uchastvali-v-traditsionniya-konkurs-nay-krasiv-dvor-v-selo-zhabokrat.html", "text": "15 семейства са участвали в традиционния конкурс „Най-красив двор” в село Жабокрът. Това каза за Радио „Фокус” – Кюстендил Милена Стоименова, председател на читалище „Съгласие” – село Жабокрът. По думите ѝ най-красивият двор в населеното място се определя от жури по точно разписани критерии. Те са 12 на брой, като сред тях са: поддържане на дворното пространство; озеленяване; цветни алеи; кътове за отдих. Задължително условие е наличието на звънец и пощенска кутия. Журито обръща внимание и на поддържането на тротоарното пространство пред двора. Тези, които са избирани на първо място през годините, не могат да участват повторно в конкурса. Тази година призът „Най-красив двор” е връчен на семейство Гаврилови.\r\nВенцеслав ИЛЧЕВ", "date": "2017.08.28", "title": "Кюстендил: 15 семейства са участвали в традиционния конкурс „Най-красив двор” в село Жабокрът"}
{"url": "http://www.focus-news.net/news/2017/08/28/2430061/ministerstvoto-na-ikonomikata-zapochva-protsedura-za-pridobivane-na-dunarit-obzor.html", "text": "Министерството на икономиката започва активни действия за придобиване на дружеството „Дунарит“, за да запази дейността му и работните места. Това обяви на брифинг министърът на икономиката Емил Караниколов. Той припомни, че спрямо членове на Съвета на директорите на предприятието е повдигнато обвинение, което е дало основание за започване на процедура по отнемане на лиценза за производство. По думите му това би довело до тежко състояние за дружеството и за целия ни военно-промишлен комплекс. Въпреки че са подали молба за освобождаване, членовете на Съвета на директорите не могат да бъдат освободени, тъй като има произнасяне на Съда. Освен това има определение на Съда от 24 август 2017 г., отказващо увеличаване на капитала на дружеството, което означава, че новите акционери не могат да влязат там и съответно не могат да се предприемат действия за освобождаване на Съвета на директорите. Поради тази причина Министерството на вътрешните работи трябва да предприеме мерки за отнемане на лиценза за производство. „За да избегнем сътресения, касаещи целия военно-промишлен комплекс, Министерството на икономиката започва активни действия за купуване на всички вземания, което ще предотврати последваща процедура по несъстоятелност или продажба на активи на дружеството“, заяви министър Караниколов. Той уточни, че вече се работи за изкупуване на всички кредити на предприятието и се преговаря с всички кредитори. По думите му \"Държавната консолидационна компания\" вече е покрила 43 млн. лева от дълговете на \"Дунарит\", а спешно изискуемите са кредити 67 млн. лева. „Изключително важна е подкрепата на абсолютно всички за тази извънредна мярка. Това няма да е нещо, свързано с целия военно-промишлен комплекс, а е извънредна мярка отнасяща се само  до „Дунарит“ и тежкото състояние, което в момента е дружеството“, заяви министърът на икономиката. Той уточни, че към момента не е необходимо финансиране през правителството, тъй като дружествата към Министерството на икономиката са финансово обезпечени. По думите му все още не може да се каже колко ще струва изкупуването на „Дунарит“. „Ще направим всичко възможно да придобием това дружеството. Но си има процедури, на които абсолютно всеки може да се яви и да го закупи. Въпросът е да гарантираме бъдещето му“, допълни министър Караниколов. Той увери, че няма да се предприемат действия за отнемане на лицензиите на „Дунарит“, докато тече процедурата по придобиване на дружеството. Агенция „Фокус“ припомня, че: преди три седмици стотици работници от военния завод „Дунарит“ в Русе излязоха на мирен протест и блокираха за кратко движението през граничния пункт „Дунав мост“, заради започнала процедура за отнемане на лицензиите на предприятието. Причината за това бе разследване на Специализираната прокуратура срещу изпълнителния директор Кръстьо Кръстев, който в последствие подаде оставка. Тогава министър Караниколов се срещна с протестиращите и ги увери, че „Дунарит” ще продължи да работи, лицензиите му няма да бъдат отнети. Министърът на икономиката бе категоричен, че няма да допусне дружеството да бъде докарано до фалит. Той посочи, че „Дунарит“ е изключително важно предприятие за икономиката и за целия военно-промишлен комплекс, затова от министерството следят внимателно случващото се в него.\r\nВесела ПЕТРОВА", "date": "2017.08.28", "title": "Министерството на икономиката започва процедура за придобиване на „Дунарит“ (ОБЗОР)"}
{"url": "http://www.focus-news.net/news/2017/08/28/2430062/pazardzhik-zapochna-podgotovkata-za-praznika-na-smokinyata-v-selo-vetren-dol.html", "text": "Започна подготовката за „Празника на смокинята“, който се организира всяка година в село Ветрен дол. Това каза за Радио „Фокус“ – Пазарджик кметът на селото Димитър Христосков. Той уточни, че празникът ще се състои на 10 септември. „През тази година реколтата от смокини е добра и хората са доволни. Заради топлото време и сушата смокините узряха малко по-рано. Поканили сме различни фолклорни състави, а програмата ще започне около 14.00 часа следобед“, коментира Христосков. Той каза още, че най-често плодовете на смокинята се използват за приготвянето на сладка и конфитюри, както и за направата на смокинова ракия. „През тази година участниците в „Празника на смокинята“ ще представят своите умения да приготвят сладко и ракия, а също и сладкиши, направени със смокини. Те не само ще почерпят, но ще бъдат оценени, а  най-добрите ще получат награди“, обясни Христосков.\r\nТой каза още, че в село Ветрен дол почти във всеки двор има смокинови дървета. „Реколтата през тази година е добра, тъй като смокините обичат топлото време, защото узряват по-бързо и стават сладки. От дъждовете плодовете се напукват и те не са подходящи за тях. Изкупната цена през тази година е 1 лев за килограм. Откриха се няколко пункта, където хората продават реколтата. На борсата цената достигна дори до 1,20-1,30 лева за килограм“, коментира Христосков. Той уточни, че изкупната кампания вече е към края си. „От две средно големи дървета може да се получи около 50 кг плод. При добри условия, каквито има през тази година, дърветата се берат дори по два пъти, защото скоростта на зреене е различна“, каза също Христосков.\r\nВаня НИКОЛОВА", "date": "2017.08.28", "title": "Пазарджик: Започна подготовката за „Празника на смокинята“ в село Ветрен дол"}
{"url": "http://www.focus-news.net/news/2017/08/28/2430063/aleksandar-aleksandrov-kmet-na-ruzhintsi-dobrovolnoto-ni-formirovanie-uchastva-v-potushavaneto-na-pozhari-za-parva-godina.html", "text": "Доброволното ни формирование участва в потушаването на пожари за първа година, каза за Радио „Фокус“ – Видин Александър Александров, кмет на Община Ружинци. Той посочи, че заради високите температури и проявена небрежност и през това лято на територията на Община Ружинци са горели десетки пожари, предимно в земеделски площи. \r\n„Няма човешки жертви в пожарите, нямаме нанесени големи материални щети. За първа година формированието от доброволци, чийто старт бе през пролетта, реално влезе в действие при един от големите пожари, застрашил и горски територии между селата Гюргич и Плешивец“, каза Александър Александров. Той посочи, че пожарът е възникнал през втората седмица на месец август. „Все още не може да се установи причината на пожара, но обхващаше трудно достъпни места. Пожарните коли не можаха да стигнат дотам и нашето доброволно формирование трябваше да се бори с огъня с подръчни средства при много тежки условия“, посочи кметът на Ружинци. Той допълни, че доброволците, заедно със служители на Горското стопанство в Белоградчик, са успели да потушат огъня в едно дере. \r\n„Последният пожар е от тази събота, 26 август. Огънят е спрян на метри от село Плешивец. Не е засегнато селото, но отново човешка небрежност – невнимание при варене на компоти, е причина за пожара“, допълни Александров. Той обясни, че доброволното формирование е оказало отново съществена помощ на Пожарната служба. \r\n„Доброволците са необходими, особено за такива малки общини като нашата, където в селата има предимно пенсионери и няма кой да окаже помощ на Полиция и Пожарна в случай на бедствие“, каза кметът на Община Ружинци.\r\nАнна ЛОЗАНОВА", "date": "2017.08.28", "title": "Александър Александров, кмет на Ружинци: Доброволното ни формирование участва в потушаването на пожари за първа година"}
{"url": "http://www.focus-news.net/news/2017/08/28/2430064/veliko-tarnovo-chlenove-na-kluba-po-peshehoden-turizam-v-grada-sa-izkachili-nay-visokiyat-vrah-v-avstriyskite-alpi.html", "text": "Членове на Клуба по пешеходен туризъм във Велико Търново са изкачили най-високият връх в Австрийските Алпи  – Гросглокнер. Те са се включили в най-мащабното международно събитие на организацията за тази година – 10 дневна екскурзия до Австрия, Швейцария и Германия. Това разказа за Радио „Фокус“ – Велико Търново председателят на Клуба Станчо Русев. Той уточни, че в пътуването са участвали 33-ма души. \r\n„Част от групата, успяхме да изкачим, при добро време, най-високият връх на Австрия – Гросглокнер, с надморска височина 3 758 метра. След като се изкачихме на три хижи от маршрута, пренощувахме на най-високата – на 3 454 метра надморска височина.  Преди да пристигнем времето се влоши, но на другия ден, в който изкачвахме върха, то се оправи“, обясни още Станчо Русев.  След това екскурзията е продължила с посещения на баварските замъци, град Цюрих в Швейцария, извора на река Дунав в Германия, както и градовете Щутгарт и Мюнхен.\r\nЛуиза ТРАНЧЕВА", "date": "2017.08.28", "title": "Велико Търново: Членове на Клуба по пешеходен туризъм в града са изкачили най-високият връх в Австрийските Алпи"}
{"url": "http://www.focus-news.net/news/2017/08/28/2430065/dobrich-fotoizlozhbata-granitsi-i-sadbi-dobrudzha-1940-g-e-predstavena-v-grada.html", "text": "Фотоизложбата „Граници и съдби. Добруджа 1940 г.“ е представена в сградата на Областна администрация Добрич. Това съобщи Вирджиния Георгиева от пресцентъра на Областна администрация и представител на студентската общност в града, предаде кореспондентът на Радио „Фокус” – Варна. Изложбата е организирана от Регионалния исторически музей в добруджанския град в навечерието на 77-мата годишнина от възвръщането на Южна Добруджа към пределите на България. \r\nЕкспозицията, подредена във фоайето на първия етаж на сградата, е посветена на паметното историческо събитие, което носи свободата на Южна Добруджа с подписването на Крайовския договор на 7 септември 1940 г. Богат снимков материал представя събитията преди 77 години. Документалните фотоси разказват за навлизането на българската армия в населените места на Южна Добруджа, което става в периода от 21 септември до 1 октомври 1940 г. Посетителите могат да видят посрещането на армията в Балчик на 21 септември, в Добрич - на 25 септември и в Силистра - на 1 октомври 1940 г. \r\nЧаст от изложбата е посветена и на преселването на голяма част от местното население от Северна в Южна Добруджа. По силата на договора близо 70 хиляди души са принудени да се преселят. Фотосите показват тяхното посрещане на граничните пунктове и настаняването им в различни селища в Южна Добруджа.\r\nЖулиета НИКОЛОВА", "date": "2017.08.28", "title": "Добрич: Фотоизложбата „Граници и съдби. Добруджа 1940 г.“ е представена в града"}
{"url": "http://www.focus-news.net/news/2017/08/28/2430066/reuters-pazarat-na-petrol-i-amerikanskiyat-dolar-sa-zasegnati-ot-uragana-harvi.html", "text": "Цените на американския суров петрол паднаха за сметка, на което газта отбеляза двугодишен рекорд, след като няколко рафинерии в Тексас бяха засегнати от урагана „Харви, предава Reuters.\r\nЩатският долар падна до най-ниското си ниво за последните 16 месеца спрямо редица валути и най-вече еврото. Това се случва, заради притесненията на банките, че ураганът „Харви“ може да засегне сериозно икономиката на САЩ.\r\nЦената на барел петрол е 46,57 долара, което значи, че е паднала с 2,7 %. Симеон Миланов", "date": "2017.08.28", "title": "Reuters: Пазарът на петрол и американският долар са засегнати от урагана „Харви“"}
{"url": "http://www.focus-news.net/news/2017/08/28/2429719/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Товарен кораб се разцепи на две близо до северозападното черноморско крайбрежие на Турция, предава Daily Sabah . Екипажът от 11 души е спасен.\r\nКорабът „Леонардо“, който е плавал под монголско знаме, е започнал да се пропуква и се е разцепил на две, докато е бил на котва близо до Истанбул. Половината от плавателния съд е откарана на брега от влекачи, докато остатъка е във водата и потъва.\r\nВ спасителната операция са участвали осем кораба.\r\nТурските медии предават, че построеният през 1975-та година плавателен съд, е отивал в пристанище „Тузла“ в Истанбул за ремонтна дейност.\r\nСилите на „Ислямска държава“ по сирийско-ливансзата граница, които се сражаваха срещу Въоръжените сили на Ливан, „Хизбула“ и Сирийската арабска армия, прекратиха огъня, след като бе обявено примирие, предава Israel Hayom.\r\nЛиванската армия обяви, че примирието влиза в сила от 7:00 местно време, но не уточни дали то важи и за сирийската страна на границата.\r\nАгенция „Фокус“ припомня, че сраженията започнаха миналата седмица, когато Ливанската армия, „Хизбула“ и САА започнаха отделни, но едновременни офанзиви срещу анклава на „Ислямска държава“ по границата. Оперативните мероприятия се увенчаха с успех и Въоръжените сили на Ливан освободиха важни и ключови пунктове от джихадистите.\r\nКитайските санкции срещу Северна Корея заплашват 60 % от експорта на тоталитарната страна, но въпреки това може и да нямат ефект, пише South China Morning Post.\r\nВ китайските ограничения за търговия със Северна Корея влизат основно морските храни, въглищата, стоманата и полезните изкопаеми.\r\n„Продавах по 1,500 килограма севернокорейски миди на ден. Сега почти нищо не идва отвъд границата“, твърди китайски търговец. Той добави, че севернокорейските миди са по-чисти и има голяма търсене за тях на китайски пазар, но предлагането е засегнато от санкциите срещу Пхенян.\r\nПрез 2016-та година Пхенян печели 190 милиона долара от експорт на морска храна в Китай. Комбинираният експорт на въглища, желязо, олово и морски храни от Северна Корея за Китай се изчислява на почти 1,5 милиарда долара. Това е 60 % от севернокорейския експорт. Сега всичко това е заплашено от санкциите, които Китай прие срещу режима в Пхенян и по-точно търговията с него, заради ядрените и ракетни изпитания на страната.\r\n„Китайската забрана за търговия ще накара Ким да усети напрежение, но може и да го подтикне още повече“, заяви експертът по корейски дела от университета в Джилин Сун Сингдже.\r\nМеждународният натиск срещу Северна Корея може да принуди Ким Чен-Ун да ускори ядрената програма, за да подсигури оцеляването на режима си, смятат китайски експерти.\r\n„Чувството на еуфория сред режима на Ким е много голямо, в смисъл, че те считат, че творят историята“, заяви директорът на корейската работна група в Харвард Джон Парк.\r\n„Никога страна, която не е велика сила, не е притежавала междуконтинентална балистична ракета“, добави той.\r\nДруги експерти считат, че китайските ограничения за търговията със Северна Корея няма да бъдат ефективни.\r\n„Бързото решение на Пекин да забрани севернокорейските въглища, желязо, олово и морска храна нямат за цел да навредят на икономиката на Пхенян. Това е просто жест към Вашингтон“, заяви Хванг Дже-хо, експерт по регионална сигурност от Университета за чуждестранни изследвания Ханкук в Сеул.\r\nСпоред някои специалисти по международни отношения, китайските санкции ще навредят на Пхенян само в краткосрочен план.\r\nАдминистрацията на президента Доналд Тръмп готви отговора си на разрушенията причинени от урагана „Харви“, предава The Hill.\r\nНачалникът на Федералната служба за кризисен мениджмънт (ФЕМА) заяви, че очаква възстановяването на Тексас да продължи „години“.\r\nФедералното правителство на САЩ има пет хиляди души на място в Тексас и Луизиана, които помагат при бедствието.\r\n„Вече приготвяме екипи за възстановяване на домовете. Подготвяме се за следващите няколко години“, заяви началникът на ФЕМА Брук Лонг.\r\n„Президентът ми даде цялата власт, която ми е нужна за целта“, добави той.", "date": "2017.08.28", "title": "Преглед на някои от основните теми в световния  печат ( Агенция „Фокус“ )"}
{"url": "http://www.focus-news.net/news/2017/08/28/2429720/predstoyashti-sabitiya-v-stranata-za-28-avgust-agentsiya-fokus.html", "text": "***\r\nВ 06.00 часа в зала 5 на МОН ще бъде изтеглен изпитният вариант за държавния зрелостния изпит по български език и литература за сесията август-септември 2017 г. Изпитът по БЕЛ ще започне в 08.00 часа. Авторът и произведението за 41 въпрос ще бъдат обявени в 12.00 часа. \r\n***\r\nОт 11.00 часа в училището за кучета водачи „Очи на четири лапи\" ще се проведе публична среща на представители на Комисията за защита от дискриминация с ръководството на Фондация „Очи на четири лапи\".\r\n***\r\nОт 11.30 часа в Българска търговско-промишлена палата ще се състои пресконференция, на която официално ще бъде представена класацията на БТПП за водещите фирми в България „ТОП 100”.\r\n***\r\nОт 13.00 часа в Централния пресклуб на БТА Българският вегански съюз ще даде пресконференция във връзка с поправка на Наредба 2 от 11.2.2009 г. на МЗХ и предстоящият на 31 август протест за тотална забрана на кожодерската индустрия.\r\n***\r\nВ 14.00 часа в сградата на Държавна агенция „Електронно управление“ ще бъдат отворени офертите на участниците в откритата процедура за избор на изпълнител по първата фаза от проекта „Изграждане и внедряване на пилотна система за дистанционно електронно гласуване“.\r\n***\r\nОт 14.00 часа X състав на Специализирания наказателен съд ще гледа делото срещу Людмил Р. – производство по чл. 256 НПК. \r\n***\r\nОт 14.30 часа XI състав на Специализирания наказателен съд ще гледа делото срещу Николай С. – производство по чл. 65 НПК.\r\n***\r\nОт 18.00 часа в Галерия „Академия“, ул. „Шипка“1, ще бъде открита финалната изложба на децата и студентите от Лятна академия за деца и ученици – август 2017 към Националната художествена академия.\r\n***\r\nОт 08.30 часа на терените на „Евима Футбол“ звездата на световния футбол Джими Флойд Хаселбанк ще проведе открита тренировка за всички треньори участници в турнира Evima Cup Bansko 2017, а в 11.30 часа ще награди призьорите.\r\n***\r\nОт 17.30 часа в зала №5 в сградата на Община Благоевград ще се проведе техническата конференция във връзка с 5-ото юбилейно издание на Международния детски футболен турнир „Купите на Община Благоевград“. В 18.00 часа ще започне встъпителната пресконференция.  От 19.30 часа от сградата на Съдебната палата до пл. „Македония“ ще се състои парад на участниците, а официално изданието на турнира ще бъде от 20.00 часа. \r\n***\r\nВ 14.00 часа  Апелативен съд Бургас ще разгледа жалбата на обвиняемото лице Иван И. и неговия защитник против Определение на Окръжен съд Бургас, с което е наложена мярка за неотклонение „задържане под стража“ по обвинението за убийството на малолетната Никол Й. от гр. Бургас. \r\n***\r\nВ Експо център „Флора\" ще бъде открита изложбата „Избрано“ от 4-ти Международен фото салон „Пловдив`2017“ . Изложбата в Експо център „Флора Бургас“ ще бъде отворена от 10.00 до 19.00 часа до 30 септември.\r\n***\r\nОт 10.30 до 11.30 часа в Художествената галерия ще се проведе лятна работилница за въображение. \r\n***\r\nОт 08.00 до 17.00 часа в Народно читалище „Йордан Йовков – 1870 г.“ ще се проведе лятна детска занималня.\r\n*** \r\nОт 11.00 часа ПП АБВ организира пресконференция в пресклуба на БТА в Пазарджик. Ще участват Румен Петков, член на ИБ на АБВ, и общинските съветници от АБВ в Пазарджик Атанас Шопов и Ангел Минков. \r\n***\r\nОт 10.00 часа в Детския отдел на Градската библиотека ще се проведе Творческо ателие „Работливи ръчички“ -   изработване на фигури от пластилин. \r\n***\r\nОт 10.00 часа   в зала 105 на Община Сливен ще се състои пресконференция \r\nпо повод предстоящото провеждане на рали \"Сливен\" с участието на кмета Стефан Радев и организаторите на проявата. \r\n***\r\nОт 11.00 часа в Регионалния инспекторат по образование  кметът Стефан Радев ще връчи почетно отличие - \"Национална диплома\", учредена от Министерството на образованието и науката, на трима зрелостници от випуск 2016/2017 г. \r\n***\r\nОт 10.00 до 12.30 часа в детски отдел на библиотека „Родина“ продължава програмата за лятна работа с деца.", "date": "2017.08.28", "title": "Предстоящи събития в страната за 28 август (Агенция „Фокус“)"}
{"url": "http://www.focus-news.net/news/2017/08/28/2429721/reuters-petima-alpinisti-sa-zaginali-edin-e-ranen-pri-intsident-v-planinite-na-avstriya.html", "text": "Петима планинари са загинали, а шести е сериозно ранен след инцидент в планината в австрийската провинция Залцбург, предаде  Reuters.\r\nТрагедията се е случила, след като един от планинарите се подхлъзва на лед, като повлича останалите, свързани помежду си с въже да паднат на 200 метра в глетчер. Инцидентът е бил наблюдаван от друга група туристи. \r\nНа място са изпратени спасителни екипи и хеликоптери. Оцелелият е в стабилно състояние в болницата на Залцбург.  Виктор Турмаков", "date": "2017.08.28", "title": "Reuters: Петима алпинисти са загинали, един е ранен при инцидент в планините на Австрия"}
{"url": "http://www.focus-news.net/news/2017/08/28/2429722/anadolu-agency-prezidentat-na-palestinskata-avtonomiya-pristigna-v-turtsiya.html", "text": "Президентът на Палестинската  автономия Махмуд Аббас пристигна в неделя в Анкара, предаде  Anadolu Agency.\r\nОчаква се той да се срещне с турския си колега Реджеп Тайип Ердоган като двамата лидери ще обсъдят скорошното развитие на положението в Йерусалим, както и мирния процес в Близкия изток. Аббас ще остане в Турция до вторник. \r\nМиналия месец Израел наложи нови мерки за сигурност в района на джамията „Ал Акса“ в Йерусалим след убийството на двама полицейски служители в района, които предизвикаха възмущение у мюсюлманите по света.  Виктор Турмаков", "date": "2017.08.28", "title": "Anadolu Agency: Президентът на Палестинската автономия пристигна в Турция"}
{"url": "http://www.focus-news.net/news/2017/08/28/2429723/ria-novosti-iran-ochakva-v-blizko-vreme-poseshtenie-na-turskiya-prezident.html", "text": "Прессекретарят на иранското МВнР Бахрам Касеми заяви, че в страната се очаква в близко бъдеще посещение на президента на Турция Реджеп Тайип Ердоган, предаде РИА Новости.\r\n„В близко бъдеще очакваме посещение на Ердоган в Техеран. Ще обявим това, когато бъдат определени обстоятелствата и датата на това посещение“, заяви Касеми. По-рано началник-генералният щаб на въоръжените сили на Иран Мохамад Бакери по време на посещението си в Турция се срещна с президента ѝ и основна тема на разговора им стана сътрудничеството при разрешаването на кризите в Ирак и в Сирия. \r\nКасеми отбеляза, че преговорите между Бакери и Ердоган в Анкара по двустранните въпроси са преминали „наистина добре“, но не уточни какви са резултатите от тях.  Виктор Турмаков", "date": "2017.08.28", "title": "РИА Новости: Иран очаква в близко време посещение на турския президент"}
{"url": "http://www.focus-news.net/news/2017/08/28/2429725/regnum-v-germaniya-e-padnal-ednomotoren-samolet.html", "text": "В Германия се е разбил едномоторен самолет. По последни данни при инцидента е загинал 82-годишен пилот, предаде  Regnum.\r\nИнцидентът се е случил в неделя следобед в провинция Долна Саксония недалеч от железопътна линия. В момента властите изясняват причините за катастрофата.  Виктор Турмаков", "date": "2017.08.28", "title": "Regnum: В Германия е паднал едномоторен самолет"}
{"url": "http://www.focus-news.net/news/2017/08/28/2429726/balgariya-komentari-v-svetovnite-medii-balgarin-kradyasht-medni-trabi-e-zadarzhan-v-ispaniya-chuzhdestrannite-turisti-zloupotrebyavat-s-doverieto-na-balgarskite-vlastiagentsiya-fokus.html", "text": "Полицията на Бургас е разкрила опит за измама от страна на чуждестранни туристи, твърдящи, че са обрани, предаде литовският информационен портал Penki.lt.\r\nНа 9 август норвежка туристка заявява на полицията, че фотоапаратът и видеокамерата ѝ са откраднати. Но при проверката на летище Бургас, откъдето туристката е излитала от дома си, камерата и фотоапаратът се оказват в багажа ѝ. На 13 август холандски туристи съобщава за откраднати фотоапарат, слънчеви очила и ръчен часовник. Предметите са открити при проверката на багажа му на летището.\r\nВ МВР Бургас съобщават за продължаваща порочна практика от страна на чуждестранните туристи, съобщаващи за откраднати ценни вещи за получаване от РУ на полицията на удостоверение, по които застрахователните компании в родните им страни връщат сумата на откраднатото. Характерно е, че чужденците съобщават за кражбата дни преди заминаване, за да може полицията да има малко време за разследване на инцидента. Затова вече от няколко години насам при съмнение пограничната полиция на летищата се уведомява, а тя от своя страна щателно проверява багажа на подалите сигнал за кражба. \r\nБългарски гражданин е арестуван за това, че се е представял за общински работник и за това, че е откраднал повече от 700 килограма медни тръби от жители на източните испански градове Теулада, Морайра и Бениса, предаде местната медия RTN.\r\n38-годишният крадец е причинил щети на сума 20 хил. евро крадейки от най-малко 32 къщи. Разследването на полицията разкрива, че мъжът е успял да измами местните облечен във фалшива униформа на общински служител. Той е проучвал домовете, от които по-късно е крал, преди да прескочи оградите и да реже медни тръби без да изключва газоподаването – нещо, което е можело да причини експлозия.\r\nКрадецът е бил хванат при един от случаите от собственик на имот, но се е измъкнал представяйки се, че е бил изпратен от общината по работа. След няколко инцидента властите успяват да получат снимка на мъжа от охранителна камера. С нея полицията обикаля местните пунктове за вторични суровини, където тръбите са били продавани.\r\nНа един от тях, където мъжът е продал голямо количество тръби полицията успява да го идентифицира чрез допълнителни записи от охранителни камери и се свързва с българските власти, които съдействат за залавянето му. По-късно мъжът е открит в дома си в град Теулада и е задържан. В момента чака процес.\r\nМакедония трябва да уважи договора си със Сърбия и да се въздържи от гласуване на приемането на Косово в ЮНЕСКО, заяви сръбският премиер Ана Бърнабич, цитирана от македонската медия „24 Вести“.\r\nИзявлението й идва след вчерашните срещи по време на срещата на премиерите от Западните Балкани в Драч. На въпрос дали Зоран Заев е избегнал да отговори за Косово, Бърнабич каза, че вече има договор, който трябва да се спази.\r\n„Чух какво каза. Каза, че вероятно тази година това въобще няма да е тема на дневен ред. Че ще видим за идната година. Въобще не бих влизала в спекулации дали тази година това ще бъде тема или не. Важно е, ако това влезе в дневния ред, да се придържаме към договорите си. Както тази година, така и другата. Във всеки случай мисля, че ще продължим този разговор“, заяви сръбският премиер.\r\nДипломатическият скандал между Македония и Сърбия доби нови измерения, откакто македонската прокуратура разшири разследването за събитията от т.нар. „кървав четвъртък“, когато сръбският разузнавач Горан Живалиевич нахлу в македонския парламент заедно с протестиращите от ВМРО-ДПМНЕ. Българският евродепутат Ангел Джамбазки заяви, че това е неуспешен опит за преврат от страна на Сърбия.\r\n„Безспорно Македония е много важна тема за нас. Защо Сърбия постъпва така.Разкрити са в опит за преврат. Искаха да направят преврат. Водещи офицери от сръбското разузнаване бяха начело на нападението в парламента на Македония. Превратът, който искаха да извършат бе против интересите на Македония. С това искаха да се нахвърлят и върху договора за добросъседство между България и Македония“, заяви българският евродепутат.\r\nМладият мъж от Еършайър, който почина по време на ваканция, на която беше с 18 свои приятели, в България може да е паднал и умрял, след като се е катерил по балконите на третия етаж на хотела, в който е бил отседнал, пише Glasgow Evening Times.\r\nПолицията се опитва да останови дали Камерън Ръсел – с прякор Бъф – се е катерил между етажите на хотела в Слънчев бряг, където се е случил инцидента.\r\nГоворител на полицията е казал, че „Камерън Ръсел е умрял, след като е паднал от балкона на хотелската си стая.“\r\n„Нямаме информация, с която можем да потвърдим, или да отречем, че той се е катерил по балконите, само знаем, че е паднал.“\r\n„Моментално той е занесен в болница, където е починал от раните си, няколко дни по-късно.“", "date": "2017.08.28", "title": "България - коментари в световните медии: Българин, крадящ медни тръби е задържан в Испания, чуждестранните туристи злоупотребяват с доверието на Българските власти(Агенция „Фокус“)"}
{"url": "http://www.focus-news.net/news/2017/08/28/2429727/sofiya-vazstanoveno-e-dvizhenieto-na-orlov-most-obzor.html", "text": "Възстановено е движението на Орлов мост по бул. „Цариградско шосе“ и по бул. „Евлоги и Христо Георгиеви“. Дейностите продължиха две седмици, като беше извършен цялостен ремонт на пътните платна в двете посоки на бул. „Цариградско шосе“ при Орлов мост с цялостното фрезоване. Пътните платна и в двете посоки на бул. „Цариградско шосе” са изцяло подновени и заздравени със стоманена мрежа, за да се избегне нагъване и образуване на коловози. Реконструкцията на Орлов мост струва 250 хил. лв.\r\nОт 27 август, започна разширението и рехабилитацията на ул. Тодор Каблешков\". Строителните дейности са в участъка от бул. „Братя Бъкстон” до бул. „Цар Борис ІІІ”, като включват и изграждане на нов мост. Срокът за завършване на обекта е три месеца.", "date": "2017.08.28", "title": "София: Възстановено е движението на Орлов мост (ОБЗОР)"}
{"url": "http://www.focus-news.net/news/2017/08/28/2429728/api-vazstanoveno-e-dvizhenieto-po-pat-i-4-brestnitsa-yablanitsa.html", "text": "Възстановено е движението по път I-4 Брестница - Ябланица. Това бе съобщено от Агенция \"Пътна инфраструктура\".\r\nТрафикът временно беше пренасочен по обходен маршрут, поради ПТП.", "date": "2017.08.28", "title": "АПИ: Възстановено е движението по път I-4 Брестница - Ябланица."}
{"url": "http://www.focus-news.net/news/2017/08/28/2429729/ria-novosti-generalnoto-konsulstvo-na-rusiya-v-hyustan-e-v-zonata-na-navodneniyata.html", "text": "Сградата, в която е разположено генералното консулство на Русия в Хюстън, се е оказала в зоната на наводненията и достъп до него няма, предаде  РИА Новости.\r\n„Нямаме сграда на консулството. Наели сме помещение в офис-сграда в Хюстън. Ние вече сме предупредили съотечествениците, че утре няма да има прием. Очевидно е, че до утре ситуацията няма да се поправи“, съобщи генералният консул на Русия в Хюстън Александър Писарьов. \r\nУраганът „Харви“ предизвика катастрофални наводнения в Хюстън.  Виктор Турмаков", "date": "2017.08.28", "title": "РИА Новости: Генералното консулство на Русия в Хюстън е в зоната на наводненията"}
{"url": "http://www.focus-news.net/news/2017/08/28/2429730/the-daily-sun-turisti-sa-evakuirani-ot-plazh-v-yuzhna-angliya-zaradi-oblak-ot-hloren-gaz.html", "text": "Туристите са предупредени да избягват района по крайбрежието на Южна Англия в района между градовете Ийстбърн и Бърлинг гап заради „потенциален проблем с околната среда“, пише  The Daily Sun.\r\nБлизо 50 души са се оплакали от раздразнение в очите и гърлата си след предполагаемо изтичане на хлорен газ. Публикувани са снимки на зловеща мъгла, която пълзи от морето в посока сушата. Бреговата охрана на Великобритания потвърди за инцидента и посочи, че евакуира летовниците и съветва местните да оставят прозорците и вратите си затворени. \r\n„Мъглата, която причинява неудобство у хората накара спешните служби да помолят хората да избягват плажовете и да оставят вратите и прозорците си затворени“, заяви говорител на полицията в английското графство Съсекс. Причините за инцидента се уточняват.  Виктор Турмаков", "date": "2017.08.28", "title": "The Daily Sun: Туристи са евакуирани от плаж в Южна Англия заради „облак от хлорен газ“"}
{"url": "http://www.focus-news.net/news/2017/08/28/2429731/afp-donald-tramp-shte-pristigne-vav-vtornik-v-zasegnatiya-ot-uragan-teksas.html", "text": "Президентът на САЩ Доналд Тръмп ще пристигне в засегнатия от урагана \"Харви\" щат Тексас, предаде  AFP.\r\n„Президентът ще пътува до Тексас във вторник. Ние координираме логистиката с щатските и местните власти“, заяви прессекретарят на Белия дом Сара Сандърс. „Ние продължаваме да държим пострадалите в нашите мисли и молитви“, добави тя. \r\nПо-рано президентът заяви, че не иска да ходи в щата, докато местните власти не бъдат готови за това.  Виктор Турмаков", "date": "2017.08.28", "title": "AFP: Доналд Тръмп ще пристигне във вторник в засегнатия от ураган Тексас"}
{"url": "http://www.focus-news.net/news/2017/08/28/2429732/the-guardian-leybaristite-shte-podkrepyat-chlenstvo-v-edinniya-pazar-na-es-sled-brekzit.html", "text": "Британските лейбъристи обявиха голяма промяна в политиката си, подкрепяйки оставане в  Единния пазар на ЕС и след март 2019, когато Великобритания ще напусне Съюза. Така те за първи път установяват разделителна линия с Консерваторите относно Брекзит, пише  The Guardian.\r\nТова решение ще постави лейбъристите в позиция на партия на „Мекия Брекзит“. Лейбъристите ще подкрепят пълноправното участие в Единния пазар и в Митническия съюз по време на продължителния „преходен период“, който ще продължи между две и четири години след Брекзит. Решението ще предостави на избирателите ясен избор между лейбъристи и консерваторите относно бъдещите отношения с ЕС.\r\nНовините бяха обявени от лейбъристкия министър в сянка по въпросите, свързани с Брекзит, Кийр Стармър. „Времето за конструктивна многозначност приключи. Лейбъристите ще искаме преходно споразумение, което поддържа същите основни правила, които в момента имаме с ЕС. Това означава, че ще желаем оставането в Митническия съюз и в Единния пазар през този период. Това означава и че ще спазваме общите права и в двете организации“, посочи той. \r\nТой добави, че позицията на консерваторите по Единния пазар и Митническия съюз „ще бъде ненужно и силно рисков път за поемане“. „Ние винаги ще поставяме работните места и икономиката на първо място“, посочи той. \r\nНовите позиции на лейбъристите са обявени, докато британският министър по въпросите, свързани с Брекзит, Дейвид Дейвис се подготвя за нов кръг преговори за излизането на Великобритания от ЕС заедно със своя европейски колега Мишел Барние, който ще се проведе в Брюксел.  Виктор Турмаков", "date": "2017.08.28", "title": "The Guardian: Лейбъристите ще подкрепят членство в Единния пазар на ЕС след Брекзит"}
{"url": "http://www.focus-news.net/news/2017/08/28/2429733/interfaks-evakuiranite-zaradi-vzriva-na-sklada-za-boepripasi-v-azerbaydzhan-hora-sa-se-zavarnali-po-domovete-si.html", "text": "След локализирането на пожара в оръжейния склад в Азербайджан жителите на околните населени места са се завърнали по домовете си, предаде Интерфакс.\r\n„Жителите на населените места, евакуирани заради пожара в склада за боеприпасите, вече се връщат на местата си на преживяване“, пише в съвместно заявление на министерствата на отбраната и на извънредните ситуации на Азербайджан. \r\nПо-рано бе съобщено, че пожарът е локализиран.  Виктор Турмаков", "date": "2017.08.28", "title": "Интерфакс: Евакуираните заради взрива на склада за боеприпаси в Азербайджан хора са се завърнали по домовете си"}
{"url": "http://www.focus-news.net/news/2017/08/28/2429734/the-independent-velikobritaniya-i-es-se-obvinyavat-vzaimno-za-zabavyane-dokato-pregovorite-za-brekzit-zapochvat-otnovo.html", "text": "Преговорите за Брекзит бяха оставени през лятото, но тази седмица Великобритания и ЕС ще направят всичко по силите си, за да ги подновят. Все още е август и Брюксел и европейските институции са празни, като повечето еврократи са на ваканция, пише  The Independent.\r\nПредседателят на Европейската комисия Жан-Клод Юнкер вече се е завърнал. Той заяви наскоро, без да назовава директно Брекзит, че враговете на Европа „искат да ни разделят“. На своя ред главният преговарящ на ЕС Мишел Барние заяви, че позициите на Съюза по Брекзит са „ясни и прозрачни още от самото начало“ – и със сигурност контрастиращи с британските. \r\nМеждувременно европейските служители са явно уморени от това, което те наричат „вътрешнобритански дебат“ относно позицията на страната. Известната фотография на британския министър по въпросите, свързани с Брекзит, Дейвид Дейвис без записки по време на последния кръг преговори може и да бе просто фотография, но тя докосна нервите им с причина. \r\nМеждувременно Великобритания наваксва. В тихите августовски дни в министерството за излизането от ЕС се отпечатват документи с позиции – една от други по-просветени. \r\nТези усилия едва ли ще впечатлят европейските служители, след като един от тях заяви, че документът относно сухопътната граница между Северна Ирландия и Ирландия съдържа „магическо мислене“, че границата всъщност не е граница. \r\nЗасега и двете страни смятат, че топката е у отсрещната страна – ситуацията, която показва, че тази седмица едва ли ще има прогрес в преговорите.  Виктор Турмаков", "date": "2017.08.28", "title": "The Independent: Великобритания и ЕС се обвиняват взаимно за забавяне докато преговорите за Брекзит започват отново"}
{"url": "http://www.focus-news.net/news/2017/08/28/2429735/ovladyaha-pozhara-mezhdu-mestnostite-barmuk-bair-i-batmish-kray-sliven-obzor.html", "text": "Овладяха пожара между местностите Бармук баир и Батмиш край Сливен. Повече от 50 души участваха в гасенето на огъня - над 30 пожарникари, около 20 горски служители. На място бяха 3 противопожарни автомобила. По искане на областния управител на Сливен военнослужещи от състава на Сухопътните войски се включиха в овладяването и потушаването на пожара. Осигурена е охрана на периметъра, няма опасност за близките населени места, каза за „Фокус“ областният управител Чавдар Божурски.", "date": "2017.08.28", "title": "Овладяха пожара между местностите Бармук баир и Батмиш край Сливен (ОБЗОР)"}
{"url": "http://www.focus-news.net/news/2017/08/28/2429736/tass-vladimir-putin-shte-se-sreshtne-s-viktor-orban-i-shte-poseti-otkrivaneto-na-svetovnoto-parvenstvo-po-dzhudo-v-budapeshta.html", "text": "Пресслужбата на Кремъл съобщи, че президентът на Русия Владимир Путин ще замине за Будапеща. По покана на унгарския министър-председател Виктор Орбан той ще участва на церемонията по откриването на Световното първенство по джудо, предаде  ТАСС.\r\n„Планира се също така провеждането на работна среща между Орбан и Путин“, съобщават от пресслужбата на руското президентство. По-рано президентът на унгарската федерация по джудо Ласло Тот съобщи, че Путин е поканен за откриването на първенството в Будапеща. \r\nСветовното първенство по джудо ще се проведе в Будапеща на арена „Ласло Поп“ от 28 август до 3 септември.  Виктор Турмаков", "date": "2017.08.28", "title": "ТАСС: Владимир Путин ще се срещне с Виктор Орбан и ще посети откриването на Световното първенство по джудо в Будапеща"}
{"url": "http://www.focus-news.net/news/2017/08/28/2429737/afp-osem-dushi-sa-zaginali-pri-svlichane-v-zlatna-mina-v-burkina-faso.html", "text": "При свлачище в златна мина в централната част на Буркина Фасо са загинали осем души, предаде  AFP.\r\n„Инцидентът се е случил в събота в мина „Нагрире“, оставяйки осем души мъртви и петима леко ранени“, заяви кметът на близкия град Гого Бернард Буда. Мъртвите са били погребани на място, а ранените са закарани в болница. \r\nСвлачището се случва след обилни дъждове, продължили няколко дни в региона.  Виктор Турмаков", "date": "2017.08.28", "title": "AFP: Осем души са загинали при свличане в златна мина в Буркина Фасо"}
{"url": "http://www.focus-news.net/news/2017/08/28/2429738/the-daily-express-irlandskiyat-ministar-predsedatel-zayavi-che-nyama-da-ima-tvarda-granitsa-sas-severna-irlandiya.html", "text": "Ирландският министър-председател Лео Варадкар отхвърли възможността за „твърда граница“ между страната му и Северна Ирландия и добави, че е убеден, че няма да има необходимост за паспортен контрол между страните след Брекзит, пише  The Daily Express.\r\nВарадкар реагира на загрижеността на бившия ирландски президент Мери МакАлеси, която постави съмнение върху това дали ЕС и Великобритания отличат ирландските граждани, които трябва да могат да се придвижват през границата, и другите европейски граждани. Тя посочи, че не може да си представи как паспортния контрол може да се избегне.\r\nВарадкар заяви, че е сигурен, че паспортен контрол няма да бъде необходим. Той посочи, че Великобритания би желала да контролира имиграцията, но не чрез проверки по границите, а налагайки ограничения върху правото на работа. \r\n„В политиката и в живота нищо не е 100%, но съм убеден, че няма да има паспортен контрол между Северна Ирландия и Ирландия. Ние искаме да има възможност хората да пътуват свободно между северната и южната част на острова. Британското правителство желае същото, както и нашите европейски партньори“, заяви ирландският министър-председател. Той добави, че фактът, че и Дъблин, и Лондон, и Белфаст и Брюксел искат да има пътуване без паспорт му дава сигурност в неговите думи. \r\n„Разбирам притесненията на бившия президент МакАлеси, но това е сфера, в която съм сигурен. Няма да има нужда от паспорти при пътуване в Северна Ирландия“, добави той.  Виктор Турмаков", "date": "2017.08.28", "title": "The Daily Express: Ирландският министър-председател заяви, че няма да има „твърда граница“ със Северна Ирландия"}
{"url": "http://www.focus-news.net/news/2017/08/28/2429739/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Ирландският министър-председател Лео Варадкар отхвърли възможността за „твърда граница“ между страната му и Северна Ирландия и добави, че е убеден, че няма да има необходимост за паспортен контрол между страните след Брекзит, пише The Daily Express.\r\nВарадкар реагира на загрижеността на бившия ирландски президент Мери МакАлеси, която постави съмнение върху това дали ЕС и Великобритания отличат ирландските граждани, които трябва да могат да се придвижват през границата, и другите европейски граждани. Тя посочи, че не може да си представи как паспортния контрол може да се избегне.\r\nВарадкар заяви, че е сигурен, че паспортен контрол няма да бъде необходим. Той посочи, че Великобритания би желала да контролира имиграцията, но не чрез проверки по границите, а налагайки ограничения върху правото на работа.\r\n„В политиката и в живота нищо не е 100%, но съм убеден, че няма да има паспортен контрол между Северна Ирландия и Ирландия. Ние искаме да има възможност хората да пътуват свободно между северната и южната част на острова. Британското правителство желае същото, както и нашите европейски партньори“, заяви ирландският министър-председател. Той добави, че фактът, че и Дъблин, и Лондон, и Белфаст и Брюксел искат да има пътуване без паспорт му дава сигурност в неговите думи.\r\n„Разбирам притесненията на бившия президент МакАлеси, но това е сфера, в която съм сигурен. Няма да има нужда от паспорти при пътуване в Северна Ирландия“, добави той. \r\nПреговорите за Брекзит бяха оставени през лятото, но тази седмица Великобритания и ЕС ще направят всичко по силите си, за да ги подновят. Все още е август и Брюксел и европейските институции са празни, като повечето еврократи са на ваканция, пише The Independent.\r\nПредседателят на Европейската комисия Жан-Клод Юнкер вече се е завърнал. Той заяви наскоро, без да назовава директно Брекзит, че враговете на Европа „искат да ни разделят“. На своя ред главният преговарящ на ЕС Мишел Барние заяви, че позициите на Съюза по Брекзит са „ясни и прозрачни още от самото начало“ – и със сигурност контрастиращи с британските.\r\nМеждувременно европейските служители са явно уморени от това, което те наричат „вътрешнобритански дебат“ относно позицията на страната. Известната фотография на британския министър по въпросите, свързани с Брекзит, Дейвид Дейвис без записки по време на последния кръг преговори може и да бе просто фотография, но тя докосна нервите им с причина.\r\nМеждувременно Великобритания наваксва. В тихите августовски дни в министерството за излизането от ЕС се отпечатват документи с позиции – една от други по-просветени.\r\nТези усилия едва ли ще впечатлят европейските служители, след като един от тях заяви, че документът относно сухопътната граница между Северна Ирландия и Ирландия съдържа „магическо мислене“, че границата всъщност не е граница.\r\nЗасега и двете страни смятат, че топката е у отсрещната страна – ситуацията, която показва, че тази седмица едва ли ще има прогрес в преговорите. \r\nБританските лейбъристи обявиха голяма промяна в политиката си, подкрепяйки оставане в Единния пазар на ЕС и след март 2019, когато Великобритания ще напусне Съюза. Така те за първи път установяват разделителна линия с Консерваторите относно Брекзит, пише The Guardian.\r\nТова решение ще постави лейбъристите в позиция на партия на „Мекия Брекзит“. Лейбъристите ще подкрепят пълноправното участие в Единния пазар и в Митническия съюз по време на продължителния „преходен период“, който ще продължи между две и четири години след Брекзит. Решението ще предостави на избирателите ясен избор между лейбъристи и консерваторите относно бъдещите отношения с ЕС.\r\nНовините бяха обявени от лейбъристкия министър в сянка по въпросите, свързани с Брекзит, Кийр Стармър. „Времето за конструктивна многозначност приключи. Лейбъристите ще искаме преходно споразумение, което поддържа същите основни правила, които в момента имаме с ЕС. Това означава, че ще желаем оставането в Митническия съюз и в Единния пазар през този период. Това означава и че ще спазваме общите права и в двете организации“, посочи той.\r\nТой добави, че позицията на консерваторите по Единния пазар и Митническия съюз „ще бъде ненужно и силно рисков път за поемане“. „Ние винаги ще поставяме работните места и икономиката на първо място“, посочи той.\r\nНовите позиции на лейбъристите са обявени, докато британският министър по въпросите, свързани с Брекзит, Дейвид Дейвис се подготвя за нов кръг преговори за излизането на Великобритания от ЕС заедно със своя европейски колега Мишел Барние, който ще се проведе в Брюксел. \r\n Туристите са предупредени да избягват района по крайбрежието на Южна Англия в района между градовете Ийстбърн и Бърлинг гап заради „потенциален проблем с околната среда“, пише The Daily Sun.\r\nБлизо 50 души са се оплакали от раздразнение в очите и гърлата си след предполагаемо изтичане на хлорен газ. Публикувани са снимки на зловеща мъгла, която пълзи от морето в посока сушата. Бреговата охрана на Великобритания потвърди за инцидента и посочи, че евакуира летовниците и съветва местните да оставят прозорците и вратите си затворени.\r\n„Мъглата, която причинява неудобство у хората накара спешните служби да помолят хората да избягват плажовете и да оставят вратите и прозорците си затворени“, заяви говорител на полицията в английското графство Съсекс. Причините за инцидента се уточняват.", "date": "2017.08.28", "title": "Преглед на някои от основните теми в британския печат ( Агенция „Фокус“ )"}
{"url": "http://www.focus-news.net/news/2017/08/28/2429740/si-dzinpin-kitay-shte-napravi-taka-che-zimnite-olimpiyski-igri-prez-2022-g-shte-badat-ogromen-uspeh.html", "text": "Президентът на Китай Си Дзинпин заяви, че Китай напълно ще се отдаде да бъде домакин на „фантастични, невероятни и отлични“ Зимни олимпийски игри през 2022 г. в Пекин. Той добави, че подготовката за тях върви по план, предаде Xinhua.\r\n„Ние напълно уважаваме своите задължения като домакини, които направихме по време на кандидатстването и ще доставим фантастични, невероятни и отлични Зимни игри“, заяви Си Дзинпин. „Китай ще се възползва от възможността да представи своето балансирано развитие на националния спорт и на народното здраве“, добави той.\r\n„Китай винаги е признавал важността на спорта и голямата роля на олимпийското движение в икономическото и социалното развитие“, посочи китайският президент. „Китай ще продължава да подкрепя и да си сътрудничи с МОК по въпроси, включващи олимпийското движение, ролята на спорта за световния мир и развитие, както и за развитието на спорта в Китай“, добави той.  Виктор Турмаков", "date": "2017.08.28", "title": "Си Дзинпин: Китай ще направи така, че Зимните олимпийски игри през 2022 г. ще бъдат огромен успех"}
{"url": "http://www.focus-news.net/news/2017/08/28/2429741/plovdiv-okolo-150-dushi-se-vklyuchiha-v-poredniya-protest-sreshtu-bezzakonieto-v-tsiganskata-mahala-v-asenovgrad-obzor.html", "text": "Около 150 души се включиха в поредния протест срещу беззаконието в циганската махала в Асеновград. В неделя протестът започна в 19.00 часа от паметника на Цар Иван Асен II в града. След това протестиращите се насочиха по пътя Асеновград - Смолян, където шествието, предвождано от гайдари блокира за десетина минути движението в района на разклона за Асеновата крепост. Протестът бе поредният, който се организира след инцидента от края на месец юни, при който група цигани нападнаха деца от отбора по гребане, трениращи на язовир \"40-те извора\". 11 души от местната махала \"Лозница\" бяха задържани за побоя и чакат в ареста делото по случая. Кметът на Община Асеновград Емил Караиванов, вицепремиерът Валери Симеонов и министърът на вътрешните работи Валентин Радев оповестиха спешни мерки за овладяване на напрежението, сред които проверка на незаконното строителство в циганската махала. При проведените до момента две акции общината събори 26 незаконни постройки в махалата. В четвъртък пък беше открита постоянна полицейска приемна на територията на махалата. \r\nПротестиращите настояват за бързо развитие на съдебните процеси на задържаните за нападението цигани, както и законите да важат еднакво за всички. Те изразиха своите резерви, че нещо ще се промени, след като в циганската махала в града бе открито ново районно управление.", "date": "2017.08.28", "title": "Пловдив: Около 150 души се включиха в поредния протест срещу беззаконието в циганската махала в Асеновград (ОБЗОР)"}
{"url": "http://www.focus-news.net/news/2017/08/28/2429742/rossiyskaya-gazeta-prezidentat-na-moldova-zabrani-praznuvaneto-na-denya-na-evropa.html", "text": "Президентът на Молдова Игор Додон блокира гласувания от парламента законопроект, съгласно който 9 май трябва да се празнува не само като Ден на победата, но и като Ден на Европа. Тази инициатива предизвика   много спорове в парламента, но депутатите утвърдиха съответните поправки в Трудовия кодекс в раздела му за официалните празници, пише  Российская газета.\r\nСпоред Додон „9 май е бил, е и ще бъде Ден на победата“. „По друг начин не може да бъде. Съответният законопроект, приет от парламента не премина, наложих му вето“, посочи той.\r\n„Всяка година на 9 май по улиците на Кишинев излизат десетки хиляди хора. Всяка година в Молдова се прави всичко възможно, за да може паметниците от Великата отечествена война да бъдат в добро състояние. Ние не унищожаваме паметници , а ги ремонтираме и издигаме нови“, посочи президентът. „За жалост виждаме какво се случва в някои страни, когато унищожават паметници,. Такива страни и народи нямат бъдеще“, убеден е той. Виктор Турмаков", "date": "2017.08.28", "title": "Российская газета: Президентът на Молдова забрани празнуването на Деня на Европа"}
{"url": "http://www.focus-news.net/news/2017/08/28/2429743/reuters-spored-shotlandskoto-pravitelstvo-london-tryabva-da-othvarli-vazmozhnostta-na-nemislima-lipsa-na-sporazumenie-po-brekzit.html", "text": "Според шотландския министър по въпросите, свързани с Брекзит, Майкъл Ръсел Великобритания трябва да отхвърли възможността да излезе от ЕС без установяването на условията за бъдещите си отношения със Съюза. Според него подобен изход би бил „немислим“, предаде  Reuters.\r\n„Документите с позициите на Великобритания потвърждават ползите от членството в ЕС, но изненадващо сочат, че тези ползи могат да останат и при напускането на ЕС, Единния пазар и Митническия съюз – позиция, която е посрещната с присмех“, заяви Ръсел. Той посочи, че позицията на британското правителство за Брекзит не успява да инкорпорира мненията на властите в Шотландия, Уелс и Северна Ирландия, въпреки че е поело отговорността да се консултира с тях. \r\n„Британското правителство трябва изясни без забавяне, че липсата на споразумение е не само лош резултат, а и немислим такъв. Все повече и повече хора в бизнеса и в обществото изразяват загрижеността си относно щетите, които могат да бъдат причинени върху икономиката ни и върху обществените ни услуги“, добави Ръсел.  Виктор Турмаков", "date": "2017.08.28", "title": "Reuters: Според шотландското правителство Лондон трябва да отхвърли възможността на „немислима“ липса на споразумение по Брекзит"}
{"url": "http://www.focus-news.net/news/2017/08/28/2429744/nezavisimaya-gazeta-mezhdunarodniyat-kinofestival-lyubovta-e-ludost-v-balgarskiya-grad-varna-be-otkrit-s-film-na-karen-shahnazarov.html", "text": "25-тият международен кинофестивал „Любовта е лудост“ в българския град Варна бе открит от филма на Карен Шахназаров „Ана Каренина – историята на Вронски“, пише  Независимая Газета.\r\nРежисьорът за своя принос в развитието на киноизкуството бе удостоен с главна награда на фестивала. Паралелно с това преминават и Дните на руското кино в България. В течение на 10 дни в София и Варна се прожектират седем филма – „Времето на Първите“ на Дмитрий Кисельов, „Голям“ на Валерий Тодоровски, „Утрините тук са тихи“ на Ренат Давлетяров, „Добро момче“ на Оксана Карас“, Зоология“ на Иван Твердовски, „Ледоразбивач“ на Николай Хомерики и „Колектор“ на Алексей Красовски.  Виктор Турмаков", "date": "2017.08.28", "title": "Независимая Газета: Международният кинофестивал „Любовта е лудост“ в българския град  Варна бе открит с филм на Карен Шахназаров"}
{"url": "http://www.focus-news.net/news/2017/08/28/2429745/deutsche-welle-ispanskiyat-ministar-predsedatel-prizova-kataloniya-da-se-otkazhe-ot-referenduma-za-nezavisimostta.html", "text": "Испанският министър-председател Мариано Рахой призова властите на Каталония да се откажат от планирания през октомври за независимост, предаде  Deutsche Welle.\r\n„Референдумът за отделянето от Испания е последното, което желае в момента обществото на Каталония“, заяви Рахой. Според него каталонските политици трябва да се откажат от „плановете за отделяне, от разкола, от радикализма“. \r\nПравителството на Каталония възнамерява да проведе референдум за независимостта на областта на 1 октомври. Жителите на региона трябва да отговорят на въпроса „Искате ли Каталония да стане независима държава с републиканска форма на управление?“.  Виктор Турмаков", "date": "2017.08.28", "title": "Deutsche Welle: Испанският министър-председател призова Каталония да се откаже от референдума за независимостта"}
{"url": "http://www.focus-news.net/news/2017/08/28/2429746/kommersant-sarbiya-i-makedoniya-barzo-priklyuchiha-diplomaticheskata-voyna-pomezhdu-si.html", "text": "Властите на Сърбия и на Македония обявиха края на сериозна дипломатическа криза, разразила се след решението на Белград да отзове целия състав на посолството си в Скопие. Сръбският министър-председател Ана Брнабич увели, че Македония няма да гласува за членството на Косово в ЮНЕСКО– именно това се смята за причина за сръбския демарш, предаде „Коммерсант“.\r\nЗа прекратяването на дипломатическата война със Сърбия обяви македонският министър-председател Зоран Заев със сръбския си колега в рамките на състоялата се в Дуръс среща между министър-председателите от Западните Балкани. По-рано сръбският президент Александър Вучич съобщи, че сръбските дипломати ще се върнат в Скопие. \r\nДипломатическата криза между двете страни избухна преди седмица, когато Сърбия предприе  почти безпрецедентна стъпка срещу съседа си, привиквайки  целия състав на посолството си. След това Александър Вучич обясни, че решението е заради \"установена шпионаж срещу Сърбия.\" Въпреки това, според запознати източници, основната причина за демарша на Белград е готовността на Македония да подкрепи приемането на Косово към ЮНЕСКО.\r\nФактът, че това е една от причините за отзоваването на дипломатите, потвърди и Ана Брнабич. Тя заяви че Македония ще се въздържи от допускането на Косово в ЮНЕСКО.\r\nПомирението между Сърбия и Македония бе незабавно приветствано от  Европейския съюз. Еврокомисарят по  разширяването Йоханес Хан изрази задоволството си, че кризата в отношенията между Белград и Скопие е решена  \"много скоро\", и че \"не изисква намесата на Брюксел.\"  Виктор Турмаков", "date": "2017.08.28", "title": "„Коммерсант“ : Сърбия и Македония бързо приключиха дипломатическата война помежду си"}
{"url": "http://www.focus-news.net/news/2017/08/28/2429747/blikk-budapeshta-e-v-gotovnost-da-posreshtne-vladimir-putin.html", "text": "Руският президент Владимир Путин ще прекара едва няколко часа в Унгария, но подари пристигането си в понеделник в Будапеща трафикът между летище „Ференц Лист“ и спортна арена „Ласло Поп“, в която той ще открие Световното първенство по джудо“, трафикът ще бъде блокиран, пише унгарският ежедневник  Blikk.\r\nНа редица  улици в унгарската столица в периода между 11:00 и 20:00 часа  паркирането ще бъде забранено. Путин пристига в Унгария за церемонията по откриването на тазгодишното световно първенство по джудо, като ще наблюдава и първите боеве през деня.\r\nРуският президент бе поканен на събитието  от президента на Международната асоциация по джудо, което не е чудно, защото  Путин е негов почетен председател. По време на спортното събитие той ще отдели време да разговор с унгарския министър-председател Виктор Орбан. \r\nТова обаче няма да остане дълго, тъй като същата вечер има работа в Русия. Въпреки това, унгарските сили за сигурност въвеждат в Будапеща строги мерки за сигурност и пътни ограничения. Виктор Турмаков", "date": "2017.08.28", "title": "Blikk: Будапеща е в готовност да посрещне Владимир Путин"}
{"url": "http://www.focus-news.net/news/2017/08/28/2429748/nimh-ekstremalen-indeks-za-pozharoopasnost-e-v-sila-za-12-oblasti-ot-stranata.html", "text": "Екстремален индекс за пожароопасност е в сила за 12 области от страната. Това показва справка на сайта на Националния институт по метеорология и хидрология (НИМХ) при БАН. Областите, за които важи предупреждението са: Видин, Монтана, Враца, Плевен, Ловеч, Велико Търново, Габрово, Добрич, Стара Загора, Пловдив, Пазарджик и Благоевград. В останалата част от страната рискът от възникване на пожари също е много голям. \r\nПри екстремалния индекс са възможни бързо разпространяващи се много силни пожари с въвличане на дървесните корони. От НИМХ предупреждават, че пожарите са трудни за овладяване и действията по погасяване са ограничени само по фланговете на пожара. Възможни са само индиректни действия, насочени срещу предните фронтове на пожарите.", "date": "2017.08.28", "title": "НИМХ: Екстремален индекс за пожароопасност е в сила за 12 области от страната"}
{"url": "http://www.focus-news.net/news/2017/08/28/2429749/meksiko-kam-donald-tramp-nyama-da-predogovaryame-nafta-po-sotsialnite-mrezhi.html", "text": "Мексиканското правителство отговори на серията съобщения по социалната мрежа „Туитър“ от президента на САЩ Доналд Тръмп, посочвайки, че няма да обсъжда аспектите от двустранните отношения „по социалните мрежи или по новинарските платформи“, пише  The Hill.\r\n„Мексико няма да преговаря по НАФТА, нито по който и да е аспект от двустранните отношения, през социалните медии или по друга новинарска платформа“, съобщава мексиканското външно министерство в официално свое заявление. \r\n От там също така посочиха, че страната няма да плати нищо за стената, която Тръмп иска да построи между Мексико и САЩ, посочвайки позицията на страната „като принцип на националния суверенитет и достойнство“. Виктор Турмаков", "date": "2017.08.28", "title": "Мексико към Доналд Тръмп: Няма да предоговаряме НАФТА по социалните мрежи"}
{"url": "http://www.focus-news.net/news/2017/08/28/2429750/vzglyad-siriyskata-armiya-pri-podkrepata-na-ruskata-aviatsiya-razgromi-islyamska-darzhava-v-dolinata-na-efrat.html", "text": "Сирийската армия при подкрепата на руската авиация  разгроми терористите от „Ислямска държава“ в долината на река Ефрат в района Ганем Али, пише   Взгляд.\r\n„На 27 август 2017 година отрядите на правителствената армия, оглавявани от ген. Хасан Сухел, при масираната поддръжка на руската авиация извършиха разгром на най-боеспособната и добре въоръжена групировка на „Ислямска държава“ в долината на Ефрат в района на град Ганем Али“, пише в доклад на руското министерство на отбраната. От там уточниха, че по време на операцията са ликвидирани повече от 800 терористи, а също така 13 танка, 39 камионетки с поставени на тях тежки картечници, девет миномета и артилерийски установки.\r\nСега сирийската армия под командването на ген Сухел стремително настъпва по протежението на източния бряг на Ефрат към Деир ез Зор за разкъсването на обкръжението на града и унищожаването на силите на „Ислямска държава“ край него.  Виктор Турмаков", "date": "2017.08.28", "title": "Взгляд: Сирийската армия при подкрепата на руската авиация разгроми „Ислямска държава“ в долината на Ефрат"}
{"url": "http://www.focus-news.net/news/2017/08/28/2429751/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "25-тият международен кинофестивал „Любовта е лудост“ в българския град Варна бе открит от филма на Карен Шахназаров „Ана Каренина – историята на Вронски“, пише Независимая Газета.\r\nРежисьорът за своя принос в развитието на киноизкуството бе удостоен с главна награда на фестивала. Паралелно с това преминават и Дните на руското кино в България. В течение на 10 дни в София и Варна се прожектират седем филма – „Времето на Първите“ на Дмитрий Кисельов, „Голям“ на Валерий Тодоровски, „Утрините тук са тихи“ на Ренат Давлетяров, „Добро момче“ на Оксана Карас“, Зоология“ на Иван Твердовски, „Ледоразбивач“ на Николай Хомерики и „Колектор“ на Алексей Красовски. \r\n Президентът на Молдова Игор Додон блокира гласувания от парламента законопроект, съгласно който 9 май трябва да се празнува не само като Ден на победата, но и като Ден на Европа. Тази инициатива предизвика много спорове в парламента, но депутатите утвърдиха съответните поправки в Трудовия кодекс в раздела му за официалните празници, пише Российская газета.\r\nСпоред Додон „9 май е бил, е и ще бъде Ден на победата“. „По друг начин не може да бъде. Съответният законопроект, приет от парламента не премина, наложих му вето“, посочи той.\r\n„Всяка година на 9 май по улиците на Кишинев излизат десетки хиляди хора. Всяка година в Молдова се прави всичко възможно, за да може паметниците от Великата отечествена война да бъдат в добро състояние. Ние не унищожаваме паметници , а ги ремонтираме и издигаме нови“, посочи президентът. „За жалост виждаме какво се случва в някои страни, когато унищожават паметници,. Такива страни и народи нямат бъдеще“, убеден е той.\r\n Сирийската армия при подкрепата на руската авиация разгроми терористите от „Ислямска държава“ в долината на река Ефрат в района Ганем Али, пише Взгляд.\r\n„На 27 август 2017 година отрядите на правителствената армия, оглавявани от ген. Хасан Сухел, при масираната поддръжка на руската авиация извършиха разгром на най-боеспособната и добре въоръжена групировка на „Ислямска държава“ в долината на Ефрат в района на град Ганем Али“, пише в доклад на руското министерство на отбраната. От там уточниха, че по време на операцията са ликвидирани повече от 800 терористи, а също така 13 танка, 39 камионетки с поставени на тях тежки картечници, девет миномета и артилерийски установки.\r\nСега сирийската армия под командването на ген Сухел стремително настъпва по протежението на източния бряг на Ефрат към Деир ез Зор за разкъсването на обкръжението на града и унищожаването на силите на „Ислямска държава“ край него. \r\nВластите на Сърбия и на Македония обявиха края на сериозна дипломатическа криза, разразила се след решението на Белград да отзове целия състав на посолството си в Скопие. Сръбският министър-председател Ана Брнабич увели, че Македония няма да гласува за членството на Косово в ЮНЕСКО– именно това се смята за причина за сръбския демарш, предаде „Коммерсант“.\r\nЗа прекратяването на дипломатическата война със Сърбия обяви македонският министър-председател Зоран Заев със сръбския си колега в рамките на състоялата се в Дуръс среща между министър-председателите от Западните Балкани. По-рано сръбският президент Александър Вучич съобщи, че сръбските дипломати ще се върнат в Скопие.\r\nДипломатическата криза между двете страни избухна преди седмица, когато Сърбия предприе почти безпрецедентна стъпка срещу съседа си, привиквайки целия състав на посолството си. След това Александър Вучич обясни, че решението е заради \"установена шпионаж срещу Сърбия.\" Въпреки това, според запознати източници, основната причина за демарша на Белград е готовността на Македония да подкрепи приемането на Косово към ЮНЕСКО.\r\nФактът, че това е една от причините за отзоваването на дипломатите, потвърди и Ана Брнабич. Тя заяви че Македония ще се въздържи от допускането на Косово в ЮНЕСКО.\r\nПомирението между Сърбия и Македония бе незабавно приветствано от Европейския съюз. Еврокомисарят по разширяването Йоханес Хан изрази задоволството си, че кризата в отношенията между Белград и Скопие е решена \"много скоро\", и че \"не изисква намесата на Брюксел.\"", "date": "2017.08.28", "title": "Преглед на някои от основните теми в руския печат ( Агенция „Фокус“ )"}
{"url": "http://www.focus-news.net/news/2017/08/28/2429752/the-brussels-times-prez-2016-g-vsyaka-peta-dzhamiya-v-belgiya-e-bila-proverena-za-ekstremizam.html", "text": "През 2016 г. силите на сигурност на Белгия са изследвали 58 джамии в страната като част от борбата срещу радикалния ислямизъм. Според министъра на правосъдието Коен Геенс това означава, че всяка пета белгийска джамия е била проверена, пише  The Brussels Times.\r\nСъдебно разследване е започнато при определени, специфични случаи. Силите за сигурност са разследвали джамиите по няколко причини: заради управата им, заради изнасящите проповеди имами и заради посетителите им. \r\nМинистърът подчерта, че почти всяка от разследваните джамии не е била призната. „Нашето разследване се фокусира върху заплахи като екстремизма, радикализацията и тероризма. В този контекст, религиозните общност ги признават рядко. Терористичните групировки рядко са известно с теологичното си образование, дори напротив“, подчерта министърът. Виктор Турмаков", "date": "2017.08.28", "title": "The Brussels Times: През 2016 г. всяка пета джамия в Белгия е била проверена за екстремизъм"}
{"url": "http://www.focus-news.net/news/2017/08/28/2429753/tass-rusiya-shte-povdigne-pred-obshtoto-sabranie-na-oon-vaprosa-za-povedenieto-v-kiberprostranstvoto.html", "text": "Специалният представител на руския президент Владимир Путин по въпросите на международното сътрудничество в сферата на информационната сигурност Андрей Крутски заяви, че Русия ще повдигне въпроса за международните правила за поведения в информационната сфера на общото събрание на ООН, което се открива на 12 септември, предаде ТАСС.\r\nКрутски уточни, че „важни придвижвания ще започнат да се случват дори по-рано“ – ефективността на предложенията, свързани с международните норми за поведение в киберпространството, ще бъде първо доказана на примера на регионалните площадки – БРИКС и ШОС. \r\n„На общото събрание темата ще бъде обсъдена задължително. Но важните решения ще бъдат приети през първата седмица на септември, когато се събират лидерите на БРИКС на 3-5 септември. Там ще бъдат обнародвани интересни предложения“, добави той. Виктор Турмаков", "date": "2017.08.28", "title": "ТАСС: Русия ще повдигне пред общото събрание на ООН въпроса за поведението в киберпространството"}
{"url": "http://www.focus-news.net/news/2017/08/28/2429754/ria-novosti-tayfunat-pakhar-e-otnel-zhivota-na-edin-chovek-v-hong-kong.html", "text": "Един човек е загинал, 62 са ранени в Хонг Конг заради тайфуна „Пакхар“, който се стовари в южната част на Китай. Още осем души са ранени на остров Макао, предаде РИА Новости.\r\nЗаради стихията на международното летище на Хонг Конг са отменени 670 полета, спряна е фериботната връзка, парализиран е наземния обществен транспорт, затворени са училища, банки и държавни учреждения.  В момента се води работа по ликвидирането на последствията от стихийното бедствие. Планира се транспортът постепенно да бъде въведен в щатен режим.  Виктор Турмаков", "date": "2017.08.28", "title": "РИА Новости: Тайфунът „Пакхар“ е отнел живота на един човек в Хонг Конг"}
{"url": "http://www.focus-news.net/news/2017/08/28/2429755/vms-na-sasht-telata-na-vsichkite-10-moryatsi-sa-otkriti-sled-intsidenta-na-koraba-dzhon-s-makkeyn.html", "text": "ВМС на САЩ съобщават, че водолази са открили останките на всичките 10 моряци  от кораба „Джон С. МакКейн“, който миналата седмица се сблъска с търговски кораб, предаде VOA.\r\nВ момента разследването цели да определи причините за сблъсъка между либерийски петролен танкер и американската ракетна фрегата в Малакския пролив.  Много снимки показват огромна дупка под ватерлинията на американския боен кораб . Част от каютите, както и комуникационният отсек са били наводнени. \r\nКомандирът на 7-ми флот на САЩ вицеадмирал Джоузеф Айкойн е отстранен от поста си.  Виктор Турмаков", "date": "2017.08.28", "title": "ВМС на САЩ: Телата на всичките 10 моряци са открити след инцидента на кораба „Джон С. МакКейн“"}
{"url": "http://www.focus-news.net/news/2017/08/28/2429756/pregled-na-mezhdunarodnite-novini-do-6-chasa-agentsiya-fokus.html", "text": "Кандидатът за канцлер на Германия от ГСДП Мартин Шулц засили критиките си към действащия канцлер Ангела Меркел, посочвайки, че тя няма връзка с избирателите си.\r\nЧетири седмици преди парламентарните избори в Германия Шулц заяви пред местна медия, че поведението на Меркел в края на нейния настоящ трети мандат му напомня на начина, по който бившият канцлер Хелмут Кол е загубил досег с гласоподавателите си по време своя четвърти мандат в края на 90-те години на ХХ век.\r\n„Има много сфери, където хората чувстват, че Меркел е се е загубила в местите си“, заяви Меркел. „Все повече и повече хора забелязват колко е отделена тя от реалността. Точно това ще мобилизира моите гласоподаватели“, добави той.\r\nТой посочи, че предизборната кампания на неговите противници-консерватори е проста: „Ние имаме Ангела Меркел и това ни стига“. „Последните четири години от епохата на Кол бяха период на стагнация и политическа агония. Искам да спестя това на Германия“, заяви Шулц .\r\n*** Френският президент Еманюел Макрон и турският му колега Реджеп Тайип Ердоган обсъдиха усилията за освобождаването на задържания в Турция френски журналист.\r\nЕманюел Макрон настоя журналистът Луп Бюро да бъде освободен и върнат във Франция.\r\n„Двамата президенти се съгласиха да продължат контакта и на министерско ниво, за да стигнат до позитивен резултат“ се казва в изявление от Елисейския дворец.\r\nДвамата президенти обсъдиха и ситуацията в Сирия, Ирак и Персийския залив, както и борбата срещу тероризма.\r\n***. Доналд Тръмп поднови заплахите си, че ще откаже споразумението НАФТА и нападна търговските партньори на САЩ Канада и Мексико. Това се случва само дни преди трите страни да се срещнат за втори кръг от преговорите за пренаписването на споразумението.\r\n„Намираме се в процес на предоговаряне на НАФТА (най-лошото ни търговско споразумение) с Мексико и Канада. И двете са много трудни, може би трябва да го прекратя?“, написа американският президент в Twitter.\r\nАгенция „Фокус“ припомня, че по време на кандидат-президентската си кампания Доналд Тръмп, обеща да предоговори или терминира Северноамериканското споразумение за свободна търговия, което вреди на пазара на труда в САЩ и увеличава американския дефицит.\r\n***. Мексиканското правителство отговори на серията съобщения по социалната мрежа „Туитър“ от президента на САЩ Доналд Тръмп, посочвайки, че няма да обсъжда аспектите от двустранните отношения „по социалните мрежи или по новинарските платформи“.\r\n„Мексико няма да преговаря по НАФТА, нито по който и да е аспект от двустранните отношения, през социалните медии или по друга новинарска платформа“, съобщава мексиканското външно министерство в официално свое заявление.\r\nОт там също така посочиха, че страната няма да плати нищо за стената, която Тръмп иска да построи между Мексико и САЩ, посочвайки позицията на страната „като принцип на националния суверенитет и достойнство“.\r\n***. Един човек е загинал, 62 са ранени в Хонг Конг заради тайфуна „Пакхар“, който се стовари в южната част на Китай. Още осем души са ранени на остров Макао.\r\nЗаради стихията на международното летище на Хонг Конг са отменени 670 полета, спряна е фериботната връзка, парализиран е наземния обществен транспорт, затворени са училища, банки и държавни учреждения. В момента се води работа по ликвидирането на последствията от стихийното бедствие. Планира се транспортът постепенно да бъде въведен в щатен режим.\r\n*** При свлачище в златна мина в централната част на Буркина Фасо са загинали осем души.\r\n„Инцидентът се е случил в събота в мина „Нагрире“, оставяйки осем души мъртви и петима леко ранени“, заяви кметът на близкия град Гого Бернард Буда. Мъртвите са били погребани на място, а ранените са закарани в болница.\r\nСвлачището се случва след обилни дъждове, продължили няколко дни в региона.\r\n***", "date": "2017.08.28", "title": "Преглед на международните новини до 6 часа /Агенция “Фокус”/"}
{"url": "http://www.focus-news.net/news/2017/08/28/2429757/makfaks-makedoniya-dvama-dushi-sa-raneni-sled-intsident-s-voden-dzhet-v-cherna-gora.html", "text": "Двама души бяха ранени след взрив на воден скутери в Игало в Черна гора, предаде македонската медия  „Макфакс“.\r\nИнцидентът е станал при ремонт на водния джет при устието на река Суторина. Ранени са един черногорски и един руски гражданин, които са закарани в болница. Виктор Турмаков", "date": "2017.08.28", "title": "„Макфакс“ (Македония): Двама души са ранени след инцидент с воден джет в Черна Гора"}
{"url": "http://www.focus-news.net/news/2017/08/28/2429758/sport-real-madrid-i-valensiya-zavarshiha-naravno-11-v-mach-ot-ispanskoto-parvenstvo.html", "text": "Мачът от втори  кръг на испанското първенство между Реал Мадрид и Валенсия  завърши наравно 1:1.\r\nДомакинът Реал Мадрид поведе в 10-та минута с попадение на Марко Асенсио. В 18-та минута Карлос Солер от Валенсия изравни. \r\nВ другия мач от испанското първенство Хетафе отстъпи пред Севиля с резултат 1:0.", "date": "2017.08.28", "title": "Спорт: Реал Мадрид и Валенсия завършиха наравно 1:1 в мач от  испанското първенство"}
{"url": "http://www.focus-news.net/news/2017/08/28/2429759/tass-siriyskite-vlasti-i-opozitsiya-sa-proveli-telekonferentsiya.html", "text": "Сирийските власти и опозиция са провели телеконференция, на която са обсъдили защитата на цивилния живот в зоните на деескалация и по-нататъшното национално помирение, предаде  ТАСС.\r\nСтраните са разгледали в частност организацията на предстоящата доставка на хуманитарна  помощ на цивилното население в Източна група, а също така възобновяването на учебния процес на училищата, намиращи се в зоната на деескалация на насилието.\r\n„Наш дълг е, като представители на властта, да помагаме на нашите граждани в Източна Гута. Трябва да предоставим на хората продоволствие и медикаменти и искаме тези стоки безпрепятствено да достигнат до територията, контролирана от опозицията, за да може тези доставки да станат редовни“, съобщи заместник-губернаторът на сирийската провиния Дамаск Мунир Шаабан.  Виктор Турмаков", "date": "2017.08.28", "title": "ТАСС: Сирийските власти и опозиция са провели телеконференция"}
{"url": "http://www.focus-news.net/news/2017/08/28/2429760/ria-novosti-kitay-pokani-na-sreshtata-na-visoko-ravnishte-na-briks-rakovoditelite-na-meksiko-i-tadzhikistan.html", "text": "Китай в рамките на своето председателство покани на предстоящата среща на високо равнище на БРИКС представителите на пет страни, среди които Мексико, Таджикистан, Тайланд, а също така Гвинея, предаде  РИА Новости .\r\n\"Тази година Китай покани от Африка Гвинея, от Латинска Америка — Мексико, От Югоизточна Азия — Тайланд, от Централна Азия — Таджикистан\", — съобщи по време на пресконференция посланикът на Русия в Китай Андрей Денисов.   Виктор Турмаков", "date": "2017.08.28", "title": "РИА Новости: Китай покани на срещата на високо равнище на БРИКС ръководителите на  Мексико и Таджикистан"}
{"url": "http://www.focus-news.net/news/2017/08/28/2429761/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”.\r\nМетеорологична обстановка:\r\nДнес ще се задържи слънчево, след обяд и горещо. Ще духа до умерен вятър от запад-северозапад и привечер ще се усилва, а от запад ще започне да се развива купеста облачност. Максималните температури ще са между 32° и 37°. През нощта срещу вторник вятърът ще се ориентира от североизток, ще нахлува хладен въздух и на места в Северна България ще превали и прегърми.\r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n1) за периода от 01 юни до 15 септември 2017 г. за дните петък-неделя: Ограниченията важат само за следните участъците от републиканската пътна мрежа:\r\nАМ „Тракия“ ограничението в движението на МПС над 12 т ще бъде както следва:\r\nв петък от 18 ч. до 20 ч. в посока София - Пловдив;\r\nв неделя от 16 ч. до 20 ч. в посока Бургас - София.\r\nАМ „Струма“:\r\nв събота от 10 ч. до 14 ч. в посока п. в. „Даскалово“ - ГКПП „Кулата“.\r\nАМ „Марица“:\r\nв неделя от 16 ч. до 20 ч. в посока Свиленград - АМ „Тракия“.\r\nАМ „Хемус“ София-Ябланица от км 0+000 до км 78+554 ограничението в движението на МПС над 12 т ще бъде както следва:\r\nв петък от 17 ч. до 20 ч.\r\nв неделя от 16 ч. до 20 ч. \r\nза дните петък – от 17:00 часа до 20:00 часа и неделя – от 14:00 часа до 20:00 часа:\r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-5 Русе-Велико Търново;\r\n- път I-9 Варна-Бургас;\r\n- път II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n- Автомагистралите; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“: област Бургас: Карнобат-Ветрен от км 325+000 до км 359+000 – движение с повишено внимание, поради почистване на окопи и водостоци. Срок до 31.08.2017 г.\r\nАМ „Хемус“: област София:\r\nЗа леки МПС:\r\nЗа виадукти при км 33+600 и тунел Витиня – пълно затваряне на дясното платно /посока Варна/ и прехвърляне на движението двупосочно в лявото платно /посока София/. Срок 30.09.2017 г.; В тунел Витиня и върху съоръжението при км 33+600 се забранява движението в изпреварващата лента, като леките МПС се движат двупосочно в аварийна и активна лента. \r\nОт км 31+960 до км 33+850 - движението се отклонява от дясното платно и се осъществява двупосочно в лявото платно на АМ „Хемус“; \r\nОт км 33+850 до км 36+750 движението е в двете платна на АМ „Хемус“;\r\nЗа виадукт при км 37+520 – пълно затваряне на дясното платно /посока Варна/ и прехвърляне на движението на леките МПС двупосочно в лявото платно от км 36+750 до км 37+720 /посока София/.\r\nЗа тежкотоварни МПС с технически допустима максимална маса над 12 тона:\r\nВ посока Варна - пълно затваряне на АМ „Хемус“ от п.в. „Витинска река“ при км 30+260 до п.в. „Ботевград“ при км 47+060. Движението да се отклонява на п.в. „Витинска река“ при км 30+260 по път I-1 и път II-17 до п.в. „Ботевград“ при км 47+060.\r\nВ посока София - от км 36+750 до км 37+670 движението да се осъществява двупосочно по АМ „Хемус“. От временна пътна връзка при км 35+450 до км 30+260 - п.в. „Витинска река“ – пълно затваряне на АМ „Хемус“. Движението да се отклонява при км 35+450 /временна пътна връзка/ по път I-1, след което се връщат на АМ „Хемус“ при км 30+260 - п.в. „Витинска река“.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД е съгласно заповед РД-11-439 02.06.2017 г. и следва да приключи най-късно до 30.09.2017 г; \r\nограничава се движението в дясната тръба на тунел „Витиня“ в посока Варна, поради ремонт. Срок до 31.08.2017 г.; при Потоп посока Варна от км 16+760 до км 19+690 – движение с повишено внимание, поради ремонтно-възстановителни дейности в аварийната лента на виадукт при км 19+250. Срок до 12.01.2018 г;\r\nобласт Шумен: Белокопитово-Каспичан от км 338+520 до км 362+600 посока Каспичан – стесняване на една от лентите за движение, поради ръчно и машинно косене и почистване на регули. Движение с повишено внимание. Срок до 28.08.2017 г.; от км 346+000 до км 362+600 Белокопитово-Шумен посока Шумен – движение с повишено внимание, поради монтаж на дъждоприемни шахти. Срок до 28.08.2017 г.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nВъведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област Враца: в гр. Враца по бул. „Васил Кънчов“ от км 143+164 до км 146+856 – полагане на напречна пътна маркировка. Стесняване на две от лентите за движение. Срок до 01.09.2017 г.; област София: Владая от км 276+142 Александров мост до км 282+485 граница Перник – ремонтни дейности по асфалтовата настилка. Срок до 13.09.2017 г.; забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 31.08.2017 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т.; област Кюстендил: п.в. ”Кочериново“ при км 355+564 – движение с повишено внимание през кръговото кръстовище, поради превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срок от 9:00 до 16:00 часа само през делничните дни до 31.08.2017 г.; област Благоевград: между гр. Благоевград и Железница от км 367+000 до км 371+000 – движението се извършва в лявата или дясната лента за движение, съгласно поставените пътни знаци, поради косене на тревни площи и рязане на храсти. Срок в интервала от 6:30 до 15:00 часа до 01.09.2017 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: област Ловеч: от 138+940 до км 139+880 в гр. Луковит – затваря се лявото платно в посока София-Русе. Движението на МПС се прехвърля в посока Русе-София, където се осъществява двупосочно, поради ремонт на пътната настилка. Срок до 31.10.2017 г.; област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 29.08.2017 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.08.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: област Перник: Радомир-Перник от км 75+600 до км 76+780 в района на кв. Бела вода – движението се осъществява двупосочно в платното посока Радомир-Перник, поради извършване на ремонт на пропадане на пътното платно в посока Перник-Радомир. Срок до 09.09.2017 г.; \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.08.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 31.08.2017 г.; област Бургас: от км 168+100 до км 226+900 Обзор-Сарафово – движение с повишено внимание, поради почистване на пътното тяло. Срок до 31.08.2017 г.; Варна-Бургас при км 184+258 – движението на МПС се провежда при стеснение на платното за движение и намалена скорост до 40 км/ч., като работният участък е върху лявата пътна лента. Срок до 31.10.2017 г.; въвежда се временна организация на движението през летния сезон по път I-9 Варна-Бургас от км 202+307 /к.к. Слънчев бряг/ до км 229+639 /пътен възел \"Бургас-север\"/ за МПС над 12 т. МПС над 12 тона се пренасочват през Тънково и Каблешково а именно по път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017 г; Крушевец-ГКПП Малко Търново от км 263+000 до км 318+000 – движение с повишено внимание, поради косене на тревни площи. Срок до 31.08.2017 г.\r\nСъстояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-84 Якоруда-Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 31.08.2017 г.; път III-198 Петрич-отклонението за Долна Крушица – косене и изсичане на храсти. Движението се извършва в лявата или дясната лента за движение. Срок до 01.09.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 01.09.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.10.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок 30.08.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: няма.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път III-904 Старо Оряхово-Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.; път III-904 Старо Оряхово-Гроздьово от км 23+403 до км 41+705 – частични ремонтни дейности. Движението на МПС се осъществява в свободната лента. Срок до 17.12.2018 г.; \r\nОПУ-В. Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: \r\nПът II-53 от км 16+500 до км 28+000 – ремонт на настилката. Движението се осъществява в една лента с последователно пропускане в двете посоки. Срок до 28.08.2017г.; път III-407 Орловец-Полски Тръмбеш от км 53+000 до км 64+750 – движение с повишено внимание, поради частични ремонтни дейности на асфалтовата настилка. Срок до 31.08.2017 г.\r\nОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът II-15 Липница-Мизия от км 49+000 до км 60+500 – полагане на напречна пътна маркировка. Една от лентите за движение е затворена. Срок до 28.08.2017 г.; път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 31.08.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 31.08.2017 г.; път III-1301 Криводол-Фурен от км 0+000 до км 23+000 – частични ремонти дейности на асфалтовата настилка, рязане на дървета и храсти. Една от лентите за движение е затворена. Срок до 01.09.2017 г.; път III-1302 Пудрия-Главаци от км 0+000 до км 2+700 – затворена е една от лентите за движение, поради частични ремонти на асфалтовата настилка. Срок до 30.08.2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец. Срок до 31.08.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 31.08.2017 г.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 31.08.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 31.08.2017 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Стефаново-Добрич от км 37+964 до км 43+515 – движение с повишено внимание, поради частични ремонтни дейности на асфалтовата настилка. Срок до 30.08.2017 г.; път II-97 околовръстен път Добрич от км 0+898 до км 16+539 – движение с повишено внимание, поради частични ремонтни дейности на асфалтовата настилка. Срок до 30.08.2017 г.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано Пелатиково от км 10+000 до км 14+000 е ограничено движението на товарни автомобили, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок до 31.08.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.08.2017 г; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 31.08.2017 г. \r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост.\r\nРемонтни дейности: \r\nПът III-5904 Крумовград-Ивайловград от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-307 в град Луковит от км 0+000 до км 0+514 – ограничено движение, поради ремонт на пътната настилка на път I-3. \r\nОбходен маршрут: за МПС с обща маса до 5 тона от кръстовището с ул. „Предел“ до път I-3. Обходен маршрут за МПС с обща маса над 5 тона, движещи се по направление Угърчин-Луковит е от центъра на село Тодоричене по общински път LOV 2091 до път I-3. Срок до 11.10.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.09.2017 г.\r\nРемонтни дейности: \r\nПът ІIІ-357 Орешак-Дебнево от км 6+000 до км 14+900 движение с повишено внимание – машинно и ръчно косене на банкети. Срок до 28.08.2017г. \r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 31.08.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 31.08.2017 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІ-63 Перник-Брезник-Стрезимировци (посока Перник-Брезник) от км 17+000 до км 18+000 – движение в едната лента, поради изсичане на храсти. Срок до 31.08.2017 г.; път ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности:\r\nПът ІІ-63 Трън-отклонение за с. Туроковци (дясна лента посока Трън-Главановци) от км 49+000 до км 49+050 – движение в една лента, поради изграждане на подпорна стена. Срок до 31.08.2017 г.\r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-118 от км 23+057 до км 24+038 /в чертите на гр. Д. Митрополия/ – ограничено движението за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: \r\nПът III-304 в с. Изгрев от км 3+400 до км 3+600 – попълване на банкети. Срок до 28.08.2017 г.; път III-3002 Българене-Божурлука от км 3+800 до км 17+100 – движение в една лента, поради попълване на банкети и оформяне на земни окопи. Срок до 28.08.2017 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: няма.\r\nОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 /с. Бистра-Разград/-– ограничено движение за всички МПС, поради строително-монтажни дейности. \r\nОбходен маршрут: Търговище-път II-74-с. Въбел-с. Здравец-с. Подгорица-път II-51 с. Дралфа-с. Чудомир-гр. Лозница-път I-2-Разград и обратно. \r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г.\r\nРемонтни дейности: \r\nПът II-49 Кубрат-Тутракан от км 89+100 до км 98+876 – частични ремонтни дейности на асфалтовата настилка. Срок до 21.05.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ–202 Русе-Щръклево-Нисово-Кацелово при км 36+945 – аварийно-възстановителни работи на мост до с. Кацелово при км 36+945 над р. Черни Лом. Ограничено е движението на МПС над 10 тона, като едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Участъкът е сигнализиран. Срок до 01.12.2017 г.\r\nРемонтни дейности: \r\nПът ІІІ-501 Русе-Басарбово при км 5+976 – авариен ремонт на лява тротоарна конзола на мостово съоръжение. Движението на МПС се извършва в едната лента с пропускателен режим. Участъкът е сигнализиран.Въведено е ограничение на скоростта 40 км/ч., Срок до 01.12.2017 г.; път ІІІ-501 Борово-Бяла от км 46+230 до км 52+590 – ремонтни дейности по асфалтовата настилка. Движението се регулира от сигналисти. Срок до 31.08.2017 г.\r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание, спрямо поставената временна сигнализация, поради ремонтни дейности на асфалтовата настилка. Срок до 21.05.2018 г.; път II-21 Русе- Силистра в участъка Алдемир-Калипетрово – движение в една лента с повишено внимание, поради ремонт на дилатационни фуги на надлез при километър 110+900. Срок до 28.05.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 30.11.2017 г.\r\nРемонтни дейности: няма. \r\nОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\r\nРемонтни дейности: \r\nПът ІІІ-197 в с. Борино от км 70+100 до км 70+500 – движение в една лента, поради срутване на стена от каменна зидария в дясна лента. Преминаването на МПС става в лявата лента с изчакване. Поставена е необходимата сигнализация на засегнатия участък. Срок до 31.08.2017 г.; път ІІI-197 Доспат-Девин от км 41+900 до км 70+500 – изсичане на храсти и косене на тревни площи. Движение с повишено внимание в свободната лента, съобразно създадената организация на движение. Срок до 01.09.2017 г.; път ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІI-865 с. Леска-п.к. Стояново от км 0+000 до км 15+150 – изсичане на храсти и косене на тревни площи. Движение с повишено внимание в свободната лента, съобразно създадената организация на движение. Срок до 01.09.2017 г.; път ІІI-866 Стойките-Девин от км 20+100 до км 50+300 – почистване на пътни окопи и почистване на свлачища и срутища. Движението се осъществява с повишено внимание в свободната лента, съобразно създадената организация на движение. Срок до 01.09.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.\r\nОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nпът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 31.08.2017 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: \r\nПът II-18 Околовръстен път на гр. София – ремонт на дилатационни фуги на мостовото съоръжение на пътен възел „Симеоновско шосе“ в крайната лява лента за движение в южното платно в посока Пловдив. Трафикът се осъществява в другите две ленти. Срок до 14 ч. на 01.09.2017 г. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово;\r\nпът III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: \r\nПът III-554 Раднево-Гълъбово при км 46+460 – частични ремонтни дейности. Срок до 31.08.2017 г.\r\nОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 „с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът ІІІ-707 Недялско-Александрово от км 26+600 до км 36+100 – ремонтни дейности по настилката. Срок до 01.09.2017 г.; път ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 31.12.2017 г. \r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.08.28", "title": "Актуална пътна обстановка"}
{"url": "http://www.focus-news.net/news/2017/08/28/2429762/predstoyashti-sabitiya-v-stranata-za-28-avgust-agentsiya-fokus.html", "text": "***\r\nВ 06.00 часа в зала 5 на МОН ще бъде изтеглен изпитният вариант за държавния зрелостния изпит по български език и литература за сесията август-септември 2017 г. Изпитът по БЕЛ ще започне в 08.00 часа. Авторът и произведението за 41 въпрос ще бъдат обявени в 12.00 часа. \r\n***\r\nОт 11.00 часа в училището за кучета водачи „Очи на четири лапи\" ще се проведе публична среща на представители на Комисията за защита от дискриминация с ръководството на Фондация „Очи на четири лапи\".\r\n***\r\nОт 11.30 часа в Българска търговско-промишлена палата ще се състои пресконференция, на която официално ще бъде представена класацията на БТПП за водещите фирми в България „ТОП 100”.\r\n***\r\nОт 13.00 часа в Централния пресклуб на БТА Българският вегански съюз ще даде пресконференция във връзка с поправка на Наредба 2 от 11.2.2009 г. на МЗХ и предстоящият на 31 август протест за тотална забрана на кожодерската индустрия.\r\n***\r\nВ 14.00 часа в сградата на Държавна агенция „Електронно управление“ ще бъдат отворени офертите на участниците в откритата процедура за избор на изпълнител по първата фаза от проекта „Изграждане и внедряване на пилотна система за дистанционно електронно гласуване“.\r\n***\r\nОт 14.00 часа X състав на Специализирания наказателен съд ще гледа делото срещу Людмил Р. – производство по чл. 256 НПК. \r\n***\r\nОт 14.30 часа XI състав на Специализирания наказателен съд ще гледа делото срещу Николай С. – производство по чл. 65 НПК.\r\n***\r\nОт 18.00 часа в Галерия „Академия“, на ул. „Шипка“ 1, ще бъде открита финалната изложба на децата и студентите от Лятна академия за деца и ученици – август 2017 към Националната художествена академия.\r\n***\r\nОт 08.30 часа на терените на „Евима Футбол“ звездата на световния футбол Джими Флойд Хаселбанк ще проведе открита тренировка за всички треньори участници в турнира Evima Cup Bansko 2017, а в 11.30 часа ще награди призьорите.\r\n***\r\nОт 17.30 часа в зала №5 в сградата на Община Благоевград ще се проведе техническата конференция във връзка с 5-ото юбилейно издание на Международния детски футболен турнир „Купите на Община Благоевград“. В 18.00 часа ще започне встъпителната пресконференция. От 19.30 часа от сградата на Съдебната палата до пл. „Македония“ ще се състои парад на участниците, а официално изданието на турнира ще бъде от 20.00 часа. \r\n***\r\nВ 14.00 часа Апелативен съд - Бургас ще разгледа жалбата на обвиняемото лице Иван И. и неговия защитник против Определение на Окръжен съд - Бургас, с което е наложена мярка за неотклонение „задържане под стража“ по обвинението за убийството на малолетната Никол Й. от гр. Бургас. \r\n***\r\nВ Експо център „Флора\" ще бъде открита изложбата „Избрано“ от 4-ти Международен фото салон „Пловдив`2017“. Изложбата в Експо център „Флора Бургас“ ще бъде отворена от 10.00 до 19.00 часа до 30 септември.\r\n***\r\nОт 10.30 до 11.30 часа в Художествената галерия ще се проведе лятна работилница за въображение. \r\n***\r\nОт 08.00 до 17.00 часа в Народно читалище „Йордан Йовков – 1870 г.“ ще се проведе лятна детска занималня.\r\n*** \r\nОт 11.00 часа ПП АБВ организира пресконференция в пресклуба на БТА в Пазарджик. Ще участват Румен Петков, член на ИБ на АБВ, и общинските съветници от АБВ в Пазарджик Атанас Шопов и Ангел Минков. \r\n***\r\nОт 10.00 часа в Детския отдел на Градската библиотека ще се проведе Творческо ателие „Работливи ръчички“ - изработване на фигури от пластилин. \r\n***\r\nОт 10.00 часа в зала 105 на Община Сливен ще се състои пресконференция \r\nпо повод предстоящото провеждане на рали \"Сливен\" с участието на кмета Стефан Радев и организаторите на проявата. \r\n***\r\nОт 11.00 часа в Регионалния инспекторат по образование кметът Стефан Радев ще връчи почетно отличие - \"Национална диплома\", учредена от Министерството на образованието и науката, на трима зрелостници от випуск 2016/2017 г. \r\n***\r\nОт 10.00 до 12.30 часа в детски отдел на библиотека „Родина“ продължава програмата за лятна работа с деца.", "date": "2017.08.28", "title": "Предстоящи събития в страната за 28 август (Агенция „Фокус“)"}
{"url": "http://www.focus-news.net/news/2017/08/28/2429763/predstoyashti-mezhdunarodni-sabitiya-za-28-avgust-agentsiya-fokus.html", "text": "Европейският преговарящ за Брекзит Мишел Барниер и Дейвид Дейвис ще проведат трети кръг на преговорите.\r\n***Еманюел Макрон ще се срещне с лидерите на Чад, Нигер и Либия, заедно с колегите си от Германия, Италия и Испания за разговори относно миграцията.\r\n***Продължава „конгресът на справедливостта“ на опозиционната турска Народнорепубликанска партия.\r\n*** Владимир Путин пристига в Будапеща, за да се срещне с Виктор Орбан.\r\n*** Генералният секретар на ООН започва тридневната си визита в Израел и Палестинската автономия.", "date": "2017.08.28", "title": "Предстоящи международни събития за 28 август (Агенция „Фокус“)"}
{"url": "http://www.focus-news.net/news/2017/08/28/2429764/nimh-dnes-maksimalnite-temperaturi-shte-sa-mezhdu-32-i-37.html", "text": "Днес максималните температури ще са между 32° и 37°. Това съобщи за Агенция „Фокус“ дежурният синоптик от НИМХ Георги Цеков. Атмосферното налягане е около средното за месеца и слабо ще се понижи.   Днес ще бъде предимно слънчево, след обяд и горещо. Ще духа до умерен вятър от запад-северозапад и привечер ще се усилва, а от запад ще започне да се развива купеста облачност. Максималните температури ще са между 32° и 37°. През нощта вятърът ще се ориентира от североизток, ще нахлува хладен въздух и на места в Северна България ще превали и прегърми. \r\nПо Черноморието ще бъде предимно слънчево. Привечер ще духа до умерен североизточен вятър. Максималните температури ще са 28°-30°. Температурата на морската вода 25°-26°. Вълнението на морето ще е 2 - 3 бала. \r\nНад планините ще бъде предимно слънчево. Ще духа умерен и силен северозападен вятър. Привечер облачността ще се увеличи и през нощта на отделни места ще превали и прегърми. Максималната температура на височина 1200 метра ще бъде около 24°, на 2000 метра – около 18°.", "date": "2017.08.28", "title": "НИМХ: Днес максималните температури ще са между 32° и 37°"}
{"url": "http://www.focus-news.net/news/2017/08/28/2429765/deutsche-welle-blizo-edna-treta-ot-germanskite-izbirateli-shte-izpratyat-glasa-si-po-poshtata-na-idnite-parlamentarni-izbori.html", "text": "Близо една трета от избирателите в Германия възнамеряват да гласуват на парламентарните избори с помощта на гласуване по пощата според социологическо проучване, предаде  Deutsche Welle.\r\nСпоред резултатите на допитването на вестник „Билд“ близо 30% от германските избиратели ще гласуват по пощата. На парламентарните избори през 2013 г. от тази възможност се възползваха 24,6% от избирателите. \r\nВ Германия избирателите, предпочели пощата като начин за упражняване на правото си на глас, получават бюлетина приблизително четири седмици преди изборите и я попълват у дома си. Междувременно този способ може да се използва и за предсрочно гласуване непосредствено на избирателния участък.  Виктор Турмаков", "date": "2017.08.28", "title": "Deutsche Welle: Близо една трета от германските избиратели ще изпратят гласа си по пощата на идните парламентарни избори"}
{"url": "http://www.focus-news.net/news/2017/08/28/2429766/dnes-shte-se-provede-darzhavniyat-zrelosten-izpit-po-balgarski-ezik-i-literatura-za-sesiyata-avgust-septemvri-2017-g.html", "text": "Днес ще се проведе държавният зрелостен изпит по български език и литература за сесията август - септември 2017 г. Това съобщиха от пресцентъра на Министерство на образованието и науката. Изпитът по БЕЛ започва в 8.00 часа. Авторът и произведението за 41 въпрос ще бъдат обявени в 12.00 часа. След 15.30 часа на сайта на министерството ще бъдат публикувани изпитните варианти и ключ с верните отговори.", "date": "2017.08.28", "title": "Днес ще се проведе държавният зрелостен изпит по български език и литература за сесията август - септември 2017 г."}
{"url": "http://www.focus-news.net/news/2017/08/28/2429767/inzh-damyan-damyanov-yuzdp-imame-goryashti-ognishta-na-fronta-v-posoka-selo-vlahi-predprieli-sme-merki-za-da-ne-dopusnem-razrastvane-na-oganya.html", "text": "Имаме горящи огнища на фронта в посока село Влахи, с тежка техника правим полоса, за да не допуснем разрастване на огъня. Това каза за Радио „Фокус“ – Пирин инж. Дамян Дамянов, директор на Югозападно държавно предприятие, във връзка с огнената стихия, която вече пети ден бушува в Кресненското дефиле. „От другата страна – посока Симитли, където през вчерашния ден гореше мисля, че нещата там са овладени. С наличната техника и над 450 души продължаваме гасенето и днес“, каза още инж. Дамянов. Той изрази надежда, че при благоприятни условия през днешния ден огънят в дефилето ще бъде овладян.\r\nЛивия НИНОВА", "date": "2017.08.28", "title": "Инж. Дамян Дамянов, ЮЗДП: Имаме горящи огнища на фронта в посока село Влахи, предприели сме мерки, за да не допуснем разрастване на огъня"}
{"url": "http://www.focus-news.net/news/2017/08/28/2429768/sport-v-budapeshta-zapochva-svetovnoto-parvenstvo-po-dzhudo.html", "text": "В Будапеща започва 31-то Световно първенство по джудо. \r\nНа турнира, който ще се проведе на арена „Ласло Поп“ в унгарската столица, ще бъдат раздадени медали в 14 категории. \r\nНа тържествената церемония по откриването на турнира ще участва президентът на Русия Владимир Путин.", "date": "2017.08.28", "title": "Спорт: В Будапеща започва световното първенство по джудо"}
{"url": "http://www.focus-news.net/news/2017/08/28/2429769/denyat-28-avgust-v-balgarskata-istoriya.html", "text": "Умира цар Борис ІІІ (1943 г.). Син на цар Фердинанд и баща на цар Симеон ІІ, цар Борис умира в разгара на участието на България във Втората световна война. Погребан е в Рилския манастир. \r\nНа 28 август са родени: учителката Недялка Шилева, участничка в Съединението, българската поетеса Дора Габе. На 28 август умират цар Борис Трети и оперният певец Видин Даскалов.\r\n2012г.\r\nПрезидентът на република България връчва на Джеймс Уорлик, извънреден и пълномощен посланик на Съединените американски щати в Република България орден „Стара планина“ първа степен „за изключително големите му заслуги за укрепването и развитието на българо-американските отношения и по повод предстоящото му окончателно отпътуване от страната“\r\n2009 г.\r\n41-то НС гласува избора на Иван Искров за управител на БНБ. Той е избран с Решение на НС от 26 август 2009 г.\r\n2000 г.\r\nВ периода 27 - 28 август Националният статистически институт (НСИ) излиза с данни за външнотърговските връзки на България. Според тях българският износ е нараснал с 25%, но нараства и външнотърговският дефицит - $ 582 000 000 при обща сума от $ 5 500 000 000 стокооборот. България има положителен обмен с Италия, Белгия, Гърция, а силно отрицателен - с Германия. С 40% е намалял износът за ОНД и Русия, който е предимно от преработени метали, конфекция на ишлеме, вино, а вносът оттам се състои главно от горива и машини.\r\n1977 г.\r\nВ периода 17 - 28 август в София се провеждат световните студентски летни игри \"Универсиада 77\".\r\n1970 г.\r\nВ Москва е подписана междуправителствена спогодба между България и СССР за оказване на техническо съдействие на България през 1971-1975 г. в строителството на промишлени предприятия и други обекти, и за предоставяне на кредити за тези цели (до 350 000 000 рубли при 2 % годишна лихва).\r\n1961 г.\r\nИздадено е постановление на Министерския съвет за създаване от 1 септември същата година на самостоятелна Академия на селскостопанските науки в София под ведомството на Министерството на земеделието. В нея влизат академиците и член-кореспондентите на БАН от Отделението за селскостопански науки, което е закрито, а всички институти, работещи по проблемите на селското стопанство, са прехвърлени към новата академия. За председател е назначен член-кореспондента Титко Черноколев.\r\n1941 г.\r\nОт СССР в България дебаркира трета група военни инструктори за партизанското движение. Групата се състои от 9 души и е начело с Марко Станков и Аврам Стоянов (подводничарите).\r\nСъпротивителното движение в България в периода 1941 г. – 1944 г. е организирано и ръководено от Българската работническа партия. Възниква след започването на хитлеристката агресия срещу СССР през юни 1941 г. Още на 24 юни същата година ръководството на БРП излиза с позив към българския народ да се вдигне на борба срещу хитлеристките войски, намиращи се в България, и техните български помагачи. В края на юни и началото на юли същата година в Балкана излизат първите партизански чети – в Разложко, Баташко и др. В градовете и някои по-големи села започва изграждането на бойни групи за саботажна и наказателна дейност. Така като основни форми на Съпротивителното движение в България се очертават партизанското движение и бойните групи. През септември 1941 г. чрез създадената в Москва нелегална радиостанция \"Христо Ботев\" се поставя началото на още една форма на съпротивително движение, комбинирана с нелегалния печат, излизащ в столицата и други краища на страната, чрез които българският народ се информира за развоя на събитията на Източния фронт и се атакува държавната пропагандна машина, поставена в услуга на Третия райх. Последната по-значителна форма на съпротива е изграждането на нелегални войнишки комитети в различни части на българската войска, особено през лятото и есента на 1944 г. Съпротивителното движение преминава през няколко етапа, които в основни линии съвпадат с хода на военните действия на Източния фронт. Първият от тях започва през юни 1941 г. и продължава до разгрома на немските войски при Сталинград (февруари 1943 г.). Спирането на настъплението на германските военни части и започналата контраофанзива на Съветската армия поставят началото на втория етап на Съпротивителното движение в България, което продължава до лятото на 1943, когато започва новото голямо поражение на хитлеристките войски при Орел–Курск. През този етап партизанските чети и отряди в страната преминават под общото ръководство на Народоосвободителната въстаническа армия (НОВА) (април 1943 г.), а страната е разделена на 12 въстанически оперативни зони (ВОЗ). Третият етап започва от лятото на 1943 г. и продължава до изтласкването на хитлеристките войски от пределите на СССР (лятото на 1944 г.). През това време в страната се създават нови партизански чети и отряди, формират се нови бойни групи. Последният, четвърти етап започва от лятото на 1944 г. и завършва с политическата промяна на 9 септември 1944 г. Като формален съюзник на държавите от хитлеристката ос България се намира в коренно различно положение от страните, които са окупирани и завладени от Германия. Една от съществените отлики от тези държави е, че България запазва непокътнати своите държавни и административни органи и особено армията и полицията си, обстоятелства, които правят неизмеримо по-тежки условията за съпротивителното движение, отколкото в окупираните страни. Затова, ако Съпротивителното движение в България би трябвало да се сравнява със съпротивителното движение в някои от европейските страни, то би следвало да се сравни само с онези, които са също такива сателити на Германия, както и България. Погледнато от този ъгъл, следва да се посочи, че в България то взема най-големи размери. Съпротивителното движение в България е немислимо без огромната помощ на ятаците и помагачите, произхождащи от средите не само на БРП, но и от други политически кръгове. Друга важна предпоставка за размаха на съпротивителното движение е фактът, че то се води под знака на Отечествения фронт, създаден през юли 1942 г., в чиято програма на преден план стоят не интересите и целите на БРП, а общонационални задачи и цели. Съпротивителното движение в България дава много жертви – партизани, участници в бойни групи, във войнишки комитети, ятаци и др., включително старци и невръстни деца. Съпротивителното движение в България е съставна част от общото съпротивително движение в Европа през Втората световна война (1939–1945 г.).\r\n1936 г.\r\nПроведена е нелегална конференция на националлибералите в София в подкрепа на възстановяване на Търновската конституция.\r\nНационаллибералната партия (НЛП) е образувана през 1920 г. след сливането на Либералната партия (радослависти), Народнолибералната партия и Младолибералната партия. Изразява интересите на търговско-промишлената буржоазия, едрите земевладелци и дребните стокопроизводители. Поради своя разнороден състав и съществуващите групи в различните политически партии, от които е създадена, фракционните борби в НЛП не престават през целия период от нейното съществуване. В периода 1920-1923 г. се намира в опозиция на управлението на БЗНС. След отказа на останалите буржоазни партии за съвместна борба срещу земеделското правителство установява единодействие с част от запасното и действащото офицерство. Чрез своите съмишленици във Военния съюз НЛП взема участие в държавния преврат на 9 юни 1923 г. и се включва със свой представител в правителството на проф. Ал. Цанков (1923–1926 г.). В средата на септември 1923 г. групата на д-р Н. Генадиев напуска НЛП и образува нова политическа организация Народно единство. След излизането на нейния представител (Б. Смилов) от сговористкото правителство НЛП минава в опозиция. През юли 1925 г. Д. Петков заедно с група свои съмишленици обявява възстановяването на НЛП. През ноември 1926 г. група дейци начело с бившия министър Б. Смилов се отцепват и образуват своя самостоятелна политическа групировка под името НЛП. Тази група е за сближение със сговористкия режим. След слабото представяне на партията в общинските и окръжните избори през 1926 г. и в парламентарните през май 1927 г. националлибералите пристъпват към обединение. През септември 1928 г. се сливат със стамболовистите, а през юли 1929 г. и с крилото на Б. Смилов. Извършеното обединение е нетрайно, защото през 1930 г. смиловистите се откъсват като самостоятелна политическа групировка и вземат участие с двама свои представители в кабинета на А. Ляпчев (1926–1931 г.). НЛП се включва в образуването на Народния блок. След спечелването на парламентарните избори (юни 1931 г.) участва в коалиционния кабинет. Недоволните от участието на партията в блоковото правителство начело с П. Н. Даскалов напускат нейните редове (септември 1932 г.). През март 1933 г. лидерът на партията Г. Петров заедно със своите привърженици образува нова политическа формация също под името НЛП. Към НЛП през април 1934 г. отново се присъединява групата на Б. Смилов. След държавния преврат на 19 май 1934 г. партията е забранена. С това се слага край на нейното съществуване. Печатен орган на партията е в. \"Независимост\".\r\n1908 г.\r\nНа въоръжение в американската армия е въведен дирижабълът. Дирижабълът е управляем аеростат построен от немския инженер граф Фердинанд Цепелин през 1900 г. Първото поколение дирижабли са пълни с водород. На 2 юли 1900 г. в Германия Фердинанд Цепелин осъществява първият полет с дирижабъл. Опитът да бъде прелетяно Боденското езеро обаче завършва с падане във водите на езерото. Година по-късно бразилецът Алберто Сантос-Дюмон успява с дирижабъл, дълъг 33 метра, да обиколи Айфеловата кула.\r\n1886 г.\r\nВ с. Харманлък (днес Дъбовник, Варненска област) е родена Дора Габе - българска поетеса. Учи в Женева (Швейцария) и Гренобъл (Франция), където завършва френска литература. Работи като редактор на \"Библиотека за малките\" (заедно със С. Андреев) (1926 г.) и на детското сп. \"Прозорче\" (1939-1941 г.). След 9 септември 1944 г. завежда отдел \"Културни връзки с чужбина\" в Министерството на пропагандата (до 1947 г.). След това става съветник по културните въпроси в българското посолство във Варшава (до 1949 г.). Била е преводачка. Избрани съчинения: \"Теменуги. Лирически песни\" (1908 г.), \"Малки песни\" (1923 г.), \"Някога\" (1924 г.), \"Малкият добруджанец\" (1927 г.), \"Мълчаливи герои\" (1931 г.), \"Буквар и първа читанка\" (1936 г., в съавторство с Хр. Спасовски), \"Когато бях малка\" (1939 г.), \"Партизанска поема\" (1946 г.), \"Неспокойно време\" (1957 г.), \"Нови стихове\" (1963 г.), \"Лирика. Избрани стих.\" (1966 г.), \"Почакай слънце\" (стихове, 1967 г.), \"Невидими очи\" (стихове, 1970 г.), \"Майка Парашкева. Романизована биография. [на П. Димитрова]\" (1971 г.), \"Стихотворения\" (1975 г.), \"Глъбини. Разговори с морето\" (1976 г.), \"Избрани стихове\" (в 2 т., 1978 г.), \"Избрани преводи\" (1979 г.), \"Поеми\" (1982 г.), \"Светът е тайна\" (1982 г.), \"Избрани стихове\" (1982 г.) и много др. Умира на 16 февруари 1983 г. в София.\r\n1867 г.\r\nВ с. Голямо Конаре (днес гр. Съединение, Пловдивско) е родена Недялка Стоянова Шилева - участничка в движението за съединение на Източна Румелия с Княжество България, учителка и дарителка. Завършва пловдивската девическа гимназия, след което работи като учителка в родното си село. Годеница е на войводата Продан Тишков (Чардафон). По поръчка на голямоконарския комитет шие знамето на местните въстаници. Придружава четата от с. Голямо Конаре до Пловдив и присъства на провъзгласяването на Съединението (1885 г.). След Съединението е учителка в Пловдив, Ямбол и София. Завещава къщата си на читалището в село Голямо Конаре. Умира през 1959 г. в София.На тази дата са родени:\r\n1940 г.\r\nВ Чирпан е роден художникът Никола Манев. Учи в Художествената академия, София (1962), и продължава във Висшето училище за изящни изкуства в Париж при проф. Морис Брианшон (1970). Живее и твори в Париж. Член е на Хуманитарния съюз (Париж) и на Съвета на Есенния салон (Париж). Самостоятелни изложби: София (1961 г.), Тунис (1963 г.), Париж (1964 г., 1967 г., 1968 г., 1969 г., 1970 г., 1971 г., 1973 г., 1974 г., 1975э, 1976 г., 1980 г., 1983 г., 1986 г., 1989 г., 1992 г., 1993 г. и др.), Лондон (1968 г.), Таити (1972 г.), Женева, Швейцария (1975 г.), Бабенхаузен, ГФР (1976 г.), Дюселдорф, ГФР (1977 г.), Виена (1980 г., 1983 г., 1985 г.), Амстердам, Холандия (1982 г.), фондация “Хюлет Пакард”, Франция (1988 г.), изложба гоблени - Сенлис, Франция (1991 г.), Анкара, Турция (1993 г.) и др. Носител е на Наградата на френското правителство за чуждестранни художници (1966 г.); златен медал от конкурса “Шенавър”; Наградата за демокрация на “Форд” (1968 г.). Открива ежегодно самостоятелни изложби в България (85 за периода 1961-2000 г.); участва ежегодно в “Есенен салон” Париж (78 участия до 2000 г.). Негови картини са собственост на хотел “Меридиен”, Париж (7); във VIP-залата на летище “Шарл дьо Гол”, Париж има 5; 1 е в Националната галерия в Делхи, Индия, дарена лично от Индира Ганди. Дарява на родния си град Чирпан възрожденска къща с изложба от 30 платна (2000 г.). Представен е с подпис в Речника на “всички художници от всички страни и всички епохи” “Benesit” - критерий за световна класа.На тази дата умират:\r\n2006 г.\r\n28-годишният Драгомир Иванов Илиев – Драшко е разстрелян в София. Убийството е извършено на кръстовището на улиците \"Костенски водопад\" и \"Тодор Каблешков\" в ж.к. \"Гоце Делчев\". Той е регистриран за кражби на автомобили. През 2002 година срещу него е направен неуспешен опит за покушение - самоделно взривно устройство е поставено в хола на апартамента му. Драшко има славата на един от най-добрите автокрадци в страната, особено след влизането в затвора на Радослав Цукровски.\r\n2001 г.\r\nУмира Видин Борисов Даскалов - български оперетен артист (баритон). Роден е през 1929 г. в с. Горна Козница, Кюстендилско. През 1953 г. завършва Българската държавна консерватория (БДК), специалност \"Цигулка\", втора специалност \"Пеене\". От 1953 г. е неизменно в състава на ДМТ \"Ст. Македонски\" като водещ солист. Наричан е \"царят на оперетата\", оставя 120 роли в класически и съвременни оперети. Работи и като режисьор: \"Прилепът\", \"Време за любов\" и \"Веселата вдовица\". Най-добрата му сценична партньорка е Лиляна Кисьова, с която работят заедно почти 44 години. Погребан е в Казанлък.\r\n1943 г.\r\nУмира цар Борис ІІІ (1894 - 1943). Роден е на 30 януари 1894 г., католическото му име Борис Луи Роберт Пиер Станислав. Син е на цар Фердинанд I и на княгиня Мария-Луиза Бурбон-Пармска, брат е на Кирил Преславски. През 1896 г. се прекръства в източноправославната вяра - негов кръстник е руският император Николай II. Пълнолетието му е отпразнувано в София през 1912 г. с големи тържества в присъствието на престолонаследниците на Турция, Румъния, Сърбия, Гърция и Черна гора и видни чуждестранни гости. Участва в Балканската война със Седма Рилска дивизия. През 1915 г. следва във Военната академия в София. През Първата световна война, като офицер за поръчки при щаба на Действащата армия, изпълнява поръчки на върховното командване от бойно и политическо естество. Възкачва се на престола на 3 октомври 1918 г. Встъпва в брак с принцеса Джована Савойска, от който се раждат княгиня Мария-Луиза (13 януари 1933 г.) и Симеон, княз Търновски (16 юни 1937 г.). Управлението на цар Борис III протича в сложни и тежки години. Победена в Първата световна война, след Ньойския договор (1919), България е в състояние на политическа изолация. В страната се разгарят остри политически борби, които довеждат до военния преврат на 9 юни 1923 г. за сваляне на правителството на БЗНС начело с Ал. Стамболийски, извършен от Военния съюз и политическата групировка \"Народен сговор\" с подкрепата на двореца. Цар Борис III постига вътрешнополитическо спокойствие, което създава условия за икономическа стабилност и укрепване на международния авторитет на България. По време на Втората световна война присъединява България към Тристранния пакт (1 март 1941 г.), но не изпраща войски на Източния фронт. От началото на 1943 г. прави опити за преориентация към Великобритания и САЩ. Борис III е единственият владетел, който не експортира българските евреи в Германия, с което ги спасява от унищожаване. Умира при неизяснени обстоятелства. Погребан в Рилския манастир.\r\n1901 г.\r\nУмира Никола Живков, автор на текста на опълченския химн \"Шуми Марица\". Учи в Търново и Русе, учителства 12 години във Велес, Варна, Берковица, Севлиево, Тулча и Свищов. Участва в Сръбско-турската война (1876). През 1876 г. създава текста на опълченския марш \"Шуми Марица\". През 1882 г. открива в Свищов първата детска градина. Автор на много педагогически книги, учебници и детски книжки.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.08.28", "title": "Денят 28 август в българската история"}
{"url": "http://www.focus-news.net/news/2017/08/28/2429770/interfaks-tsenata-na-petrola-priblizhava-53-dolara-na-barel.html", "text": "Цената на петрола приближава равнище от 53 долара на барел заради отслабването на американската валута и урагана „Харви“, стоварил се в Мексиканския залив, предаде  Интерфакс.\r\nЗаради урагана в щата Тексас временно са приключили дейността си три големи петролопреработващи предприятия – „Ексън Мобайл“ , „Роял Дъч Шел“ и „Петролио Бразилейро Петробрас“. Добивът на петрол на САЩ в Мексиканския залив е съкратен с около 20%. \r\nДруга причина за ръста на цените е новината, че в Либия две петролни находища са преустановили дейност заради терористични нападения.  Виктор Турмаков", "date": "2017.08.28", "title": "Интерфакс: Цената на петрола приближава 53 долара на барел"}
{"url": "http://www.focus-news.net/news/2017/08/28/2429771/shte-badat-otvoreni-ofertite-za-izbor-na-izpalnitel-po-parvata-faza-ot-proekta-za-elektronniya-distantsionen-vot.html", "text": "Днес, в 14.00 часа, в сградата на Държавна агенция „Електронно управление“ ул. „Ген. Йосиф В. Гурко“ №6, ет. 1, ще бъдат отворени офертите на участниците в откритата процедура за избор на изпълнител по първата фаза от проекта „Изграждане и внедряване на пилотна система за дистанционно електронно гласуване“. Това съобщиха от пресцентъра на Държавна агенция „Електронно управление“. Проектът се осъществява в партньорство с Централната избирателната комисия (ЦИК) по Оперативна програма „Добро управление“, съфинансирана от Европейския съюз чрез Европейския социален фонд. \r\nОбществената поръчка с предмет „Проучване и анализ на добрите практики за дистанционно електронно гласуване и провеждане на три симулации на дистанционно електронно гласуване“ се провежда по процедура „събиране на оферти с обява“ по реда на Закона за обществени поръчки (ЗОП). В редовния срок на процедурата интерес проявиха двама кандидати, поради което срокът беше удължен с три дни до 25 август т.г. включително. \r\nИзпълнителят трябва да бъде избран до средата на септември 2017 г. и следва да започне детайлно проучване с анализ на добрите практики в международен план на реализираните и въведени до момента дистанционни гласувания по електронен път в други държави. На втори етап следва да изведе конкретни препоръки за българската система за дистанционно електронно гласуване. Изпълнението по двете дейности трябва да приключи до 15 октомври т.г. \r\nТази фаза на проекта ще приключи с провеждането на три симулации на дистанционно електронно гласуване, които ще се проведат на публично събитие в гр. София, не по-късно от 15 ноември 2017 година.", "date": "2017.08.28", "title": "Ще бъдат отворени офертите за избор на изпълнител по първата фаза от проекта за електронния дистанционен вот"}
{"url": "http://www.focus-news.net/news/2017/08/28/2429772/blagoevgrad-bez-elektrozahranvane-e-kriviyat-tunel-v-kresnenskoto-defile-zaradi-golemiya-pozhar-v-rayona.html", "text": "Отново е преустановено електричеството в кривия тунел в Кресненското дефиле заради големия пожар в района. Това съобщи за Радио „Фокус“ – Пирин дежурният служител в Областно пътно управление – Благоевград. Мярката е въведена с оглед безопасността на водачите на моторни превозни средства, както и на служителите, участващи в гасенето на бушуващата вече пети ден огнена стихия в дефилето. Към момента не е ясно кога електрозахранването в съоръжението ще бъде възстановено. Шофьорите е необходимо да карат с повишено внимание в района на тунела и пожара, за да бъдат избегнати пътни инциденти. През нощта няма данни за възникнали пътни произшествия в следствие на огъня.„Фокус“ припомня, че електрозахранването в част от община Кресна бе прекъснато заради горящия пожар в района на Кресненското дефиле. Вчера то бе възстановено във всички населени места в общината. Пуснато бе и електрозахранването в тунелите в Кресненското дефиле, които до последно бяха без захранване.\r\nЛивия НИНОВА", "date": "2017.08.28", "title": "Благоевград: Без електрозахранване е кривият тунел в Кресненското дефиле заради големия пожар в района"}
{"url": "http://www.focus-news.net/news/2017/08/28/2429773/tass-shestima-dushi-sa-spaseni-ot-potavashta-lodka-nedalech-ot-bregovete-na-kanada.html", "text": "Екипажът на канадския ферибот „Спирит ъф Ванкувър“ е спасил шестима бедстващи души на лодка, недалеч от тихоокеанския канадски град Ванкувър, предаде ТАСС, позовавайки се на местни медии.\r\nЛодката за разходки, в която са се намирали четирима души, по все още неизяснени причини започва да потъва. Първи към тях се приближават двама души на каяк, но при оказването на помощта съдът им се преобръща. Тогава към вече шестимата давещи са се приближава ферибота, чийто екипаж ги спасява. \r\nВ момента спасените се чувстват добре, въпреки че са прекарали известно време в студената вода. Заради спасителната операция фериботът е закъснял с около 20 минути.  Виктор Турмаков", "date": "2017.08.28", "title": "ТАСС: Шестима души са спасени от потъваща лодка недалеч от бреговете на Канада"}
{"url": "http://www.focus-news.net/news/2017/08/28/2429774/sofiya-vavedena-e-vremenna-organizatsiya-na-dvizhenieto-za-remont-na-bul-tsarigradsko-shose-v-rayona-na-tehno-park-sofiya.html", "text": "Въведена е временна организация на движението за ремонт на северно пътно платно на бул. “Цариградско шосе“, в района на Техно парк София. Това съобщиха от пресцентъра на Столична община. От 00.00 часа на 28 август 2017 г. до 24.00 часа на 30 август 2017 г. се забранява влизането на пътни превозни средства по двете пътни ленти от дясната страна на северното пътно платно на бул. „Цариградско шосе”, в участъка от пешеходната пасарелка до изхода от локалното пътно платно на булеварда, в посока център. Движението ще се извършва в левите две пътни ленти на булеварда в същия участък.", "date": "2017.08.28", "title": "София: Въведена е временна организация на движението за ремонт на бул. “Цариградско шосе“, в района на Техно парк София"}
{"url": "http://www.focus-news.net/news/2017/08/28/2429775/burgas-sadat-shte-gleda-myarkata-na-15-godishniya-ivan-obvinen-za-ubiystvoto-na-11-godishnata-nikol.html", "text": "Съдът ще гледа мярката на 15-годишния Иван, обвинен за убийството на 11-годишната Никол. Това съобщиха от Апелативна прокуратура – Бургас. В 14.00  часа Апелативен съд Бургас ще разгледа жалбата на обвиняемото лице Иван И. и неговия защитник против Определение на Окръжен съд Бургас, с което е наложена мярка за неотклонение „задържане под стража“ по обвинението за убийството на малолетната Никол Й. от гр. Бургас.  Агенция „Фокус“ припомня:\r\nТрупът на момичето беше намерен в асансьор на жилищна сграда в бургаския квартал „Меден рудник“ на 20 август. 11-годишната Никол е била умъртвена посредством удар с нож в областта на шията, като хладното оръжие е засегнало артерия. Задържаният и жертвата са се запознали след установен между тях контакт в социална мрежа, след което си разменили телефоните. Престъплението е по чл. 116 от НК. За това деяние законът предвижда от 15 до 20 години лишаване от свобода, доживотен затвор или доживотен затвор без право на замяна. Тъй като момчето е непълнолетно, наказанието ще се редуцира от 3 до 10 години затвор. По първоначални данни мотивът за извършеното е скарване между двамата за това къде да пушат наргиле.\r\nНа 22 август пред журналисти адвокатът на Иван - Камен Кънев заяви, че момчето има проблеми, които произхождат от начина на неговото възпитание. По време на разпитите той е отговарял на конкретни въпроси с думите „не знам“. Иван не е успял да обясни и защо е носел нож в себе си, както и какво са правили във въпросния блок. „Най-малкото самото обстоятелство, че е извършено такова престъпление говори за това, че в тази личност има нещо, което не е съвсем наред. Има нещо, което е сбъркано и то е в резултат на начина на възпитание, начина на мислене“, каза още Камен Кънев. Тогава съдът назначи съдебно-психиатрична експертиза на 15-годишното момче.", "date": "2017.08.28", "title": "Бургас: Съдът ще гледа мярката на 15-годишния Иван, обвинен за убийството на 11-годишната Никол"}
{"url": "http://www.focus-news.net/news/2017/08/28/2429776/dobrich-remonti-na-asfaltovata-nastilka-se-izvarshvat-po-okolovrastniya-pat-dobrich-i-po-patya-za-selo-stefanovo.html", "text": "Частични ремонти на асфалтовата настилка се извършват по Околовръстния път Добрич и по пътя за село Стефаново. Те ще продължат до края на август, движението на автомобили по тези пътни отсечки се извършва с повишено внимание, предаде кореспондент на Радио „Фокус” – Варна. До края на месец август е ограничено движение на МПС над 10 тона по пътя Кранево - Варна. Обходният маршрут е през селата Кичево и Оброчище. С ограничена скорост до 50 км/ч се извършва движението на автомобили по пътя за Варна заради ремонтни дейности. Като обходен маршрут за град Варна и обратно може да се ползва пътя Добрич - Оброчище -  Рогачево - Кичево - Варна или Добрич - курортен комплекс „Албена“ - Кранево - курортен комплекс „Златни пясъци“ - Варна. Апелът към участниците в движението по тази пътна отсечка е за повишено внимание и спазване ограниченията на скоростта. Спряно е движението на леки автомобили по пътя между селата Горун и Тюленово в Община Шабла заради лошото състояние на отсечката. Интензивен е трафикът по път I-9, от Границата с Република Румъния, в посока Дуранкулак - Каварна - Балчик - Варна, както и по пътя Добрич - Балчик. \r\nЖулиета НИКОЛОВА", "date": "2017.08.28", "title": "Добрич: Ремонти на асфалтовата настилка се извършват по Околовръстния път Добрич и по пътя за село Стефаново"}
{"url": "http://www.focus-news.net/news/2017/08/28/2429777/gl-komisar-nikolay-nikolov-v-kyustendilsko-snoshti-izgoryaha-7-kashti-neobitaemi-s-tri-plevni.html", "text": "В Кюстендилско снощи изгоряха 7 къщи, необитаеми, и три плевни. Това каза пред журналисти гл. комисар Николай Николов, директор на ГД „Пожарна безопасност и защита на населението“, предаде репортер на Агенция „Фокус“. \r\n„Пожарите, които снощи са възникнали на територията в страната са погасени успешно. Трите по-големи пожара на територията на Сливен, Шумен, засегнали десетки декари гори, са погасени, включително и този в община Невестино, област Кюстендил. В Кюстендилско изгоряха 7 къщи, необитаеми, с три плевни“, добави той.\r\nОчаквайте подробности", "date": "2017.08.28", "title": "Гл. комисар Николай Николов: В Кюстендилско снощи изгоряха 7 къщи, необитаеми, с три плевни"}
{"url": "http://www.focus-news.net/news/2017/08/28/2429778/plovdiv-ogranicheno-e-preminavaneto-na-tezhkotovarni-avtomobili-nad-12-tona-po-patya-popovitsa-bolyartsi.html", "text": "Ограничено е преминаването на тежкотоварни автомобили над 12 тона по пътя Поповица - Болярци заради намален габарит на пътното платно на мост. Това каза за Радио „Фокус“ – Пловдив дежурният в Областно пътно управление. Забранено е и движението на тежкотоварни автомобили с височина над 4 метра през тунелите по пътя Асеновград - Смолян. Обходният маршрут за водачите е през пътя Кричим - Девин. Опасност от падащи камъни има по пътя Троян - Кърнаре, както и при проходите „Козница“ и „Стражата“. Дежурният призова водачите да бъдат бдителни и да шофират със съобразена скорост. Движението по участъка на автомагистрала „Тракия“ в областта е натоварено, като по всички останали основни пътни артерии трафикът се осъществява с нормална интензивност и без затруднения. Остава затворен за движение пътят Белица - Загражден - Давидково, в участъка от км 13 до км 18, заради разрушена настилка. Ограничено е движението в участъка на км 19 от пътя Тополово - Леново - Поройна поради разрушена настилка. Крайният срок на валидност за всички въведени забрани е 20 декември.\r\nКристиян ГАРОВ", "date": "2017.08.28", "title": "Пловдив: Ограничено е преминаването на тежкотоварни автомобили над 12 тона по пътя Поповица - Болярци"}
{"url": "http://www.focus-news.net/news/2017/08/28/2429779/die-presse-frantsiya-germaniya-italiya-i-ispaniya-tarsyat-reshenie-na-nelegalnata-migratsiya-ot-afrika-v-mini-sreshta-na-varha-v-parizh.html", "text": "Канцлерът на ФРГ Ангела Меркел и колегите й от Франция, Испания и Италия пристигат в Париж в понеделник по покана на държавния глава Еманюел Макрон, за да се опитат да намерят решение за сдържане на нелегалната миграция в Европа от Африка, съобщава австрийският вестник Die Presse. Участие в мини срещата на върха във френската столица ще вземе и Върховният представител на Европейския съюз по въпросите на външните работи и политиката на сигурност Федерика Могерини, лидерите на Чад и Нигер, и министър-председателят на международно признатото правителство на Либия. \r\nСрещата „ще бъде възможност да се подчертае подкрепата на Европа за Чад, Нигер и Либия в контрола и управлението на миграционните потоци\", заяви Макрон преди началото й. Меркел на свой ред подчерта в интервю, че целта на дискусиите е „стъпка по стъпка да се намали нелегалната миграция\".\r\nСпоред Международната организация по миграция (МОМ) тази година повече от 120 хил. души са пристигнали в Европа през Средиземно море, като повечето от тях са стъпили на италианска земя. \r\nПреди всичко Либия е важна транзитна страна за европейските опити за ограничаване на миграцията. Съществува обаче и критика към нея заради нестабилната политическа ситуация в страната, която се намира в условията на гражданска война. Тереза Герова", "date": "2017.08.28", "title": "Die Presse: Франция, Германия, Италия и Испания търсят решение на нелегалната миграция от Африка в мини среща на върха в Париж"}
{"url": "http://www.focus-news.net/news/2017/08/28/2429780/gl-komisar-nikolay-nikolov-600-dushi-sa-na-teren-v-kresnenskoto-defile-kam-momenta-nyama-pryaka-opasnost-za-naselenite-mesta.html", "text": "600 души са на терен в Кресненското дефиле, към момента няма пряка опасност за населените места. Това каза пред журналисти гл. комисар Николай Николов, директор на ГД „Пожарна безопасност и защита на населението“ във връзка с пожара в Кресненското дефиле, предаде репортер на Агенция „Фокус“.  „Продължават усилията ни за налагане на 100 % контрол на цялата периферия на пожара. И днес 600 човека – от Министерство на отбраната, пожарникари, доброволци, най-вече горски служители ще работят на терен. През нощта имаше няколко изключително тежки ситуации. Най-тежка беше късно снощи, когато се разгоря огнище в посока Влахи, наложи се да предприемем превантивни мерки за селото, включително евакуация“, обясни той. Гл. комисар Николов допълни, че полицията е създала организация без никаква паника да бъде проведена евакуация. „За радост усилията, които положихме през нощта и в ранните часове на този ден, отменихме опасността и евакуация не се наложи. Въпреки това колегите са на място във Влахи“, поясни той. \r\nГл. комисар Николов уточни, че гражданите, които живеят в селото са предупредени. „Към момента няма пряка опасност за населените места“, коментира гл. комисар Николов.", "date": "2017.08.28", "title": "Гл. комисар Николай Николов: 600 души са на терен в Кресненското дефиле, към момента няма пряка опасност за населените места"}
{"url": "http://www.focus-news.net/news/2017/08/28/2429781/denyat-28-avgust-v-svetovnata-istoriya.html", "text": "През  1565 г. на 28 август - дон Педро Менендес де Авилес основава в Северна Америка град Сен Августин, първото селище на европейци във Флорида. \r\nНа 28 август 1937 г. Киичиро Тойода основава бъдещата автомобилна компания “Тойота”. Първите автомобили са произведени година по-рано, но тогава автомобилното производство е част от гигантската компания “Тойота”, чийто собственик е бащата на Киичиро – Сакичи Тойода. \r\nПрез 1963 г. по време на двеста и петдесет хиляден митинг пред Мемориала на Ейбрахам Линкълн във Вашингтон Мартин Лутър Кинг произнася речта си “Имам мечта” (“I have a dream”), в която говори за постигане на расово равенство. Част от речта са следните думи “Мечтая четирите ми малки деца някой ден да живеят в нация, в която няма да бъдат съдени по цвета но кожата им, а по техните качества”. \r\n2014 г.\r\nБившият турски премиер Реджеп Ердоган полага клетва като президент и стана дванадесетият държавен глава на Турция.\r\n2011 г.\r\nУраганът Айрин оставя над 750 хиляди човека без електричество в Ню Йорк и отнема няколко човешки живота в различни щати. Щетите от урагана надхвърлят 10 милиарда долара.\r\n2008 г.\r\nПарламентът на Грузия приема декларация, с която обявява Абхазия и Южна Осетия за територии, окупирани от Русия.\r\n2007 г.\r\nАбдуллах Гюл полага клетва като президент и стана единадесетият държавен глава на Турция.\r\n2006 г.\r\nШестото правителство на Република Македония с министър-председател Бранко Цървенковски встъпва в длъжност.\r\n2006 г.\r\nНай-малко трима души загиват в резултат на експлозия в турския курортен град Анталия. Около 70 души, сред които и много чуждестранни туристи, получават наранявания в резултат на бомбеното нападение. Според турската информационна агенция ДХА, сред пострадалите, настанени в болница, има четирима граждани на Израел и един йорданец. По информация на турските медии сред ранените има и германски граждани. Установена е самоличността на двама от загиналите - турски граждани. При експлозията в турския курорт Анталия са ранени двама руски граждани.\r\n2000 г.\r\nВ Аруша, Танзания е подписано споразумение за прекратяване на гражданската война в Бурунди, започнала през 1993 г. и отнела живота на повече от 200 000 души.\r\nРепублика Бурунди се намира в Източна Африка. По-голямата част от територията й е заета с плато. Нейната площ е 27 834 кв. км., а населението - 5 800 000 души (към 1996 г.) - хуту, тутси, пигмеи и др. Столицата на страната е Бужумбура. Законодателен орган в Бурунди е еднокамарно Национално събрание. Страната е богата на никел, волфрам, берилий. Климатът й е субекваториален. По-големите реки в страната са Рувуву, Рузизи – и двете част от езерото Танганика. Има 3 национални парка и 4 резервата. 95% от населението е заето в селското стопанство. Отглежда се основно чай, кафе и памук. Занимава се и с животновъдство. През XIX в. Бурунди влиза в състава на колонията Германска Източна Африка. След Първата световна война е под управлението на Белгия под името Урунди. От юли 1962 г. става независимо Кралство Бурунди. От 1966-1987 г. в страната са извършени военни преврати. През 1993 г. избухват вътрешни размирици. На 10 септември 1994 г. по-голяма част от партиите подписват Правителствена конвенция за възстановяване на мира и икономическото възраждане на страната. Бурунди е член на ОАЕ (1963 г.), член на ООН (1962 г.) и асоцииран член на ЕС.\r\n1994 г.\r\nВ Русия, след 290 години употреба, от обръщение са изтеглени копейките.\r\n1990 г.\r\nИрак обявява окупирания Кувейт за 19-а иракска провинция, носеща името на Саддам Хюсеин, а столицата е прекръстена на Кадима.\r\n1986 г.\r\nТина Търнър получава своя звезда в Алеята на славата в Холивуд.\r\nТина Търнър (псевдоним на Ани Мей Булък) е американска рокпевица, киноактриса. Тя е родена на 26 ноември 1938 г. в Браунсвил, Тенеси, САЩ. Започва кариерата си в нощните клубове на Сент Луис през 1956 г., когато се среща с известния музикант Айк Търнър (по-късно нейн съпруг). Няколко години по-късно двамата създават един от най-популярните дуети на соулмузиката – “Айк енд Тина Търнър”. През 1982 г. името й отново се появява в класациите. През 1985 г. получава три награди “Грами”, а видеоклиповете й са сред бестселърите. Сътрудничи с Брайън Адамс, Дейвид Бауи, Марк Кнопфлър и Мик Джагър. Първата й роля в киното е във филмовата версия на рок-операта “Томи”, а през 1985 г. участва в “Лудият Макс III”. В България има концерт през 1981 г. Албуми: “Acid Queen” (1975 г.), “Rough” (1979 г.), “Private Dancer” (1984 г.), “Break Every Rule” (1986 г.), “Tina Live in Europe” (1988 г.), “Foreign Affair” (1989 г.), “Look Me in the Heart” (1990 г.), “What’s Love Got to Do with It” (1993 г.), “Wildest Dreams” (1996 г.), “Wildest Dreams [Bonus CD]” (1998 г.), “Dues Paid, Vol. 1” (1999 г.), “Twenty Four Seven” (1999 г.), “Tina Turner [Virgin]” (1999 г.), “Tina Turner [Bella Musica]” (1999 г.), “Good Hearted Woman” (1999 г.).\r\n1963 г.\r\nПо време на двеста и петдесет хиляден митинг пред Мемориала на Ейбрахам Линкълн във Вашингтон Мартин Лутър Кинг произнася речта си “Имам мечта” (“I have a dream”), в която говори за постигане на расово равенство. Част от речта са следните думи “Мечтая четирите ми малки деца някой ден да живеят в нация, в която няма да бъдат съдени по цвета но кожата им, а по техните качества.”\r\nМартин Лутър Кинг е борец за граждански права в САЩ. Той е роден на 15 януари 1929 г. в Атланта, Джорджия, САЩ. Учи в колежа “Морхауз”, в Крозбърската теологична семинария в Пенсилвания, в Бостънския университет и в Харвард. Става бакалавър по богословие и д-р по философия. След конкурс е назначен за пастор в голямата църква “Декстър” в Монтгомъри. Включва се в редица прояви на мирния протест срещу расовото неравенство през 50-те години. През 1964 г. получава Нобелова награда за мир. На 4 април 1968 г. е застрелян по време на реч на балкона на хотел “Лорейн” в Мемфис. През 1974 г., по време на църковна служба, до гроба му е убита и майка му - Олбърта Кинг. Посмъртно е награден с “Медала на свободата” (1977 г.).\r\n1937 г.\r\nКиичиро Тойода основава автомобилната компания “Тойота”. Първите автомобили са произведени година по-рано, но тогава автомобилното производство е част от гигантската компания “Тойода”, чийто собственик е бащата на Киичиро – Сакичи Тойода. Компанията “Тойода” е основана през 1918 г. и първоначално се занимава с производство на текстилно оборудване. По-късно Киичиро Тойода, най-големият син на собственика на компанията, започва производството на автомобили по американски образец.\r\n1916 г.\r\nГермания обявява война на Румъния в хода на Първата световна война.\r\n1908 г.\r\nНа въоръжение в американската армия е въведен дирижабълът. Дирижабълът е управляем аеростат построен от немския инженер граф Фердинанд Цепелин през 1900 г. Първото поколение дирижабли са пълни с водород. На 2 юли 1900 г. в Германия Фердинанд Цепелин осъществява първият полет с дирижабъл. Опитът да бъде прелетяно Боденското езеро обаче завършва с падане във водите на езерото. Година по-късно бразилецът Алберто Сантос-Дюмон успява с дирижабъл, дълъг 33 метра, да обиколи Айфеловата кула.\r\n1904 г.\r\nГръцка чета, начело с капитан Павлос Мелас, влиза в Македония по нареждане на гръцкото правителство. Четата има за цел да се бори срещу българското националноосвободително движение. Мелас е убит от турците на 13 октомври край с. Статища.\r\nПървата гръцка чета изпратена с такава цел в Македония е водена от капитаните Ан. Папулас и Ал. Контулис и е съставена от 14 офицери. Тя влиза в Югозападна Македония през март 1904 г.\r\n1850 г.\r\nВъв Ваймар е премиерата на операта на Рихард Вагнер \"Лоенгрин\". Постановката е дело на Ференц Лист - придворен капелмайстор във Ваймар и личен приятел на композитора.\r\n1565 г.\r\nДон Педро Менендес де Авилес основава в Северна Америка град Сен Августин, първото селище на европейци във Флорида.\r\nПрез 1513 г. прочутият изследовател и търсач на съкровища дон Хуан Понсе де Леон пристига във Флорида и обявява града за испанска територия. Петдесет и две години по-късно испанският крал Филип Втори назначава адмирал дон Педро Менендес де Авилес за губернатор на Флорида, който трябва да я защитава от посегателствата на французите. Менендес пристига на 28 август 1565 г., на празника на свети Августин. Той укрепва крайбрежното селище и го нарича на светеца.\r\nПрез 1586 г. сър Франсис Дрейк напада и опожарява града. През 1668 г. той е плячкосан от пирата Джон Дейвис, а населението му е избито. След като британците основават свои колонии в Каролина и Джорджия Испания нарежда построяването на Кастило де Сан Маркос, каменна крепост, която предпазва града от атака по море и суша.\r\nПрез 1763 г. Флорида е предадена на Англия в замяна на Куба, но двайсет и три години по-късно отново е върната на Испания. Американската революция кара Испания да преотстъпи Флорида на Щатите и не след дълго тя става двайсет и седмият щат.\r\n1521 г.\r\nОсманските турци обсаждат Белград.На тази дата са родени:\r\n1925 г.\r\nРоден е руският писател - фантаст Аркадий Стругацки (1925 - 1991). Твори заедно с брат си Борис Стругацки. Сред най-известните им произведения е \"Трудно е да бъдеш Бог\".\r\n1910 г.\r\nРоден е Тялинг Купманс - датски иконометрист и икономист. Получава Нобелова награда за икономика заедно с Канторович (1975 г.) за работата си върху линейното програмиране. Учи математика и физика в университетите в Утрехт и Лайден; занимава се с иконометрия и икономика по време на работата си в Обществото на народите в Женева (1936 г.). По-късно е в Комисията на Коулс, след това в Чикагския университет (1944-1955 г.). Професор е в Йейл (1955-1981 г.). Главният му принос е в областта на анализа на активността (изследване на отделните операции). Той е използван за оптимално решаване на транспортните проблеми по време на II Световна война и в периода на въздушния коридор за Берлин през 1948 г.\r\n1779 г.\r\nРоден е Йонс Якоб Берцелиус – шведски химик и минералог, един от основоположниците на съвременната химия. От 1808 г. е член на Шведската академия на науките, от 1810 г. е неин президент, а от 1818 г. е постоянен секретар. През 1820 г. става почетен член на Петербургската академия на науките. Има изключителни заслуги за експерименталното доказване на атомната теория за строежа на веществата, нейното развитие и внедряване в химията. Съставя по собствени данни таблица с атомните маси на 41 елемента; предлага елементите да се обозначават с началните букви на техните гръцки и латински наименования. При изследването на различни минерали и руди, заедно с Хизингер, открива церия (1803 г.), селена (1817 г.), тория (1828 г.); пръв получава в свободно състояние силиций, титан, тантал и цирконий (1824-1825 г.). Той предлага първите формули на някои органични киселини (1815 г.). Когато през 1830 г. открива съединения с еднакъв състав и различна структура на химичния им строеж, Берцелиус нарича явлението изомерия. Умира на 7 август 1848 г. в Стокхолм.\r\n1749 г.\r\nРоден е германският поет Йохан Волфганг фон Гьоте (1749 - 1832). Първите му произведения му спечелват приятелството на ваймарския херцог Карл Август, който го назначава за свой съветник, а по-късно - за свой министър. С Фридриш Шилер го свързва творческо приятелство, което продължава 10 години. Автор е на: \"Фауст\" (1770 - 1808), \"Страданията на младия Вертер\" (1774), \"Херман и Доротея\", \"Вилхелм Майстер\", \"Ифигения в Таврида\", \"Егмонт\", \"Тасо\", \"Гьоц фон Берлихинген\" и др. Той е учен естественик - \"Теория за цветовете\", \"Метаморфозата на растенията\", \"Оптика\" и други, предсказва няколко от великите открития на своето време. Умира на 22 март 1832 г. във Ваймар.На тази дата умират:\r\n1949 г.\r\nРоден е Ричард Гиър - американски актьор и продуцент. Дебютира в телевизията през 1975 г. Участва в \"Бейби Блу Мариан\" (1976 г.), \"В търсене на мисис Гудбар\" (1977 г.), \"Пътеки на юг\" (1978 г.). Печели световна известност с ролите си във филмите \"Янки\" (1978 г.), \"Небесни дни\" (1979 г.) и \"Синята лагуна\". Изгражда образа на чаровен, агресивен и пробивен индивидуалист: \"Офицер и джентълмен\" (1982 г.), \"Без дъх\" (1983 г.), \"Котън клуб\" (1985 г.), \"Крал Давид\" (1985 г.), \"Безжалостните\" (1987 г.), \"Въздушни времена\" (1987 г.), \"Бърк Уат\" (1989 г.), \"Вътрешни афери\" (1989 г.), \"Хубава жена\" (1990 г.), \"Рапсодия през август\" (1991 г.), \"Север - юг\" (1992 г.), \"Братя по кръв\" (1992 г.), \"Пресечна точка\" (1993 г.), \"Завръщането на Самърсби\" (1993 г.), \"М-р Джонс\" (1993 г.), \"Последният рицар\" (1994 г.), \"Първичен страх\" (1996 г.), \"Денят на чакала\" (1997 г.), \"Червеният ъгъл\" (1997 г.), \"Булката беглец\" (1999 г.), \"Есен в Ню Йорк\" (2000 г.), \"Доктор Т и жените\" (2001 г.), \"Изневяра\" (2002 г.), \"Чикаго\" (2002 г.).\r\n430 г.\r\nУмира Св. Августин Аврелий - римски християнски писател, известен като св. Августин или Августин Блажени; един от отците на Западната църква; наречен “доктор на Ц.”. След като завършва образованието си, работи като преподавател по риторика. В периода 373-382 г. е последовател на сектата на манихеите. След кратък престой в Рим (383 г.) се премества в Медиолан (дн. Милано), където изучава неоплатонизма и попада под влиянието на епископ Амвросий, в резултат на което приема кръщение в навечерието на Коледа (387 г.). Завръща се в Африка и през 391 г. е ръкоположен за свещеник, а през 395 г. - за епископ на Ипон. Развива богословските си възгледи в спор с ересите на донатистите, пелагианите и манихеите. За разлика от донатистите, подкрепя тезата за универсалната мисия на Християнската църква, която е общност не само от светци, а смесено тяло, в което светците съжителстват с грешниците. Тъй като умерената му политика срещу донатистите не дава очаквания резултат, търси подкрепата на светската власт. Някои негови творби са: “За божия град” (De civitate Dei; 412-426), “Изповеди” (Confessiones; ок. 400), “За Троицата” (De trinitate; 400-416), “За християнското учение” (De doctrina christiana; 397-426), “За буквалното тълкуване на Битие” (De Genesiach litteram; 401-415) и много др.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.08.28", "title": "Денят 28 август в световната история"}
{"url": "http://www.focus-news.net/news/2017/08/28/2429782/blagoevgrad-za-peta-poredna-godina-v-grada-shte-se-provede-mezhdunaroden-detski-futbolen-turnir-kupite-na-obshtina-blagoevgrad.html", "text": "За пета поредна година в града ще се проведе Международен детски футболен турнир „Купите на Община Благоевград“. Това съобщиха от пресцентъра на Община Благоевград. Стартът ще бъде поставен с парад на отборите днес, от 19.30 часа. Футболистите ще тръгнат от сградата на Съдебна палата и ще стигнат до пл. „Македония“. В 20.00 часа официално ще бъде открито 5-ото юбилейно издание на Международния турнир. От 17.30 часа в същия ден в зала №5 в сградата на Община Благоевград ще се проведе техническата конференция, а в 18.00 часа ще започне встъпителната пресконференция.  \r\nИ тази година Благоевград ще посрещне футболистите от футболен клуб „Динамо Загреб“, които спечелиха финала през 2016 година за родените през 2004, заедно с „Цървена звезда“, които станаха финалисти за набор 2003. По новите правила, въведени миналата година, тазгодишният турнир ще се наблюдава от най-престижните футболни федерации - ФИФА и УЕФА.\r\nПървата футболна среща от тазгодишното издание ще бъде между отборите на ПФК „Левски“ – ОФК „Пирин“ в група набор 2003. Мачът ще започне в 08.30 часа на стадиона в с. Рилци 1. След това на терена ще излязат отборите ФК „Динамо Загреб“ – ФК „Тампа Брашов“, а тимовете на ФА “Дит“ - ФК „Цървена звезда“ ще стартират в 11.10 часа. На стадион с. Рилци 2 футболистите, родени през 2004 година, ще играят в срещите на ПФК „Левски“ – ОФК „Пирин“, ФК „Динамо Загреб“ – ФК „Апоел“, ФА “Дид“ - ФК „Цървена Звезда“ със същите начални часове. На стадион „Христо Ботев“ през втория ден от турнира ще играят тимовете на ПФК „Славия“ – ФК „Войводина“ - от 16.00 часа, ОФК „Пирин“ – ФК „Тампа Брашов“ с начало 17.20 часа и от 18.40 часа -  ПФК „Левски“ – ФК „Динамо Загреб“. \r\nНа 30 август, от 8.30 часа, започват срещите на стадионите в село Рилци. На стадион Рилци 1 ще играят децата, родени през 2003 година, а Рилци 2 – родените през 2004 година. Отборите, които ще се борят за финал, ще бъдат ФК „Цървена звезда“ – ПФК „Славия“, ФК „Войводина“ – ФА „Дит“ и ФК „Динамо Загреб“ – ОФК „Пирин“. На стадион Рилци 2 ще се играят срещите ФА “Дит“ – ПФК „Славия“, ФК „Тампа Брашов“ - ПФК „Левски“, ФК „Войводина“ - ФК „Цървена звезда“. На стадион „Христо Ботев“ футболните битки ще започнат в 16.00 часа с отборите на ФК „Апоел“ - ПФК „Левски“. След тях на терена ще излязат тимовете на ФА “Дит“ – ПФК „Славия“ и в 18.40 часа ФК „Войводина“ - ФК „Цървена звезда“. На 31 август, от 9.00 часа, започва елиминационната фаза, която ще определи финалистите, които ще се борят за трофея. Полуфиналите ще започнат от 16.00 часа. 1 септември ще започне с отборите на 7 и 8 място. В 10.30 часа турнирът ще продължи с отборите на 5 и 6 място. В 19.00 часа ще бъде финалът за отборите на набор 2004 година на стадион „Христо Ботев“, а в 20.30 часа футболистите, родени пред 2003 година, ще мерят сили за първото място. Във 22.00 часа ще бъде награждаването на победителите и официалното закриване на турнира. \r\nТурнирът се организира от Община Благоевград, съвместно със ЗС на БФС. Той е за деца, родени през 2003 и 2004 година, и с всяка изминала година, събитието става все по-мащабно и към него проявяват интерес все повече български и чужди отбори.\r\nМеждународният детски футболен турнир в Благоевград се провежда в памет на легендарния вратар на “Пирин” – Христо Христов – Бараката. Основната цел на Община Благоевград е турнирът да събере млади футболисти от различни краища на Европа, които да се състезават по най-високите европейски стандарти, като се насърчава честна игра, приятелство, култура и висок морал, които да допринесат за тяхното развитие.", "date": "2017.08.28", "title": "Благоевград: За пета поредна година в града ще се проведе Международен детски футболен турнир „Купите на Община Благоевград“"}
{"url": "http://www.focus-news.net/news/2017/08/28/2429783/burgas-79-godishen-srabski-turist-se-e-udavil-v-rayona-na-yuzhniya-plazh-v-primorsko.html", "text": "79-годишен сръбски турист се е удавил в района на Южния плаж в Приморско. Това съобщиха от ОДМВР – Бургас. На 26 август, около 12.40 часа, в Районно управление - Приморско е получено съобщение за инцидент на Южния плаж в Приморско, при който се удавил 79-годишния сръбски турист с инициали П. И., отседнал в Приморско. Тялото на П. И. е откарано за аутопсия в „Съдебна медицина” при УМБАЛ - Бургас. Работата по случая продължава от служители на Районно управление – Приморско.", "date": "2017.08.28", "title": "Бургас: 79-годишен сръбски турист се е удавил в района на Южния плаж в Приморско"}
{"url": "http://www.focus-news.net/news/2017/08/28/2429784/inzh-damyan-damyanov-yuzdp-polagat-se-usiliya-da-bade-spryan-pozharat-mezhdu-blagoevgrad-i-kresna-za-da-badat-spaseni-razselilite-se-leshoyadi.html", "text": "Полагат се усилия да бъде спрян пожарът между Благоевград и Кресна, за да бъдат спасени разселилите се лешояди. Това каза пред журналисти инж. Дамян Дамянов, директор на Югозападно държавно предприятие във връзка с пожара в Кресненското дефиле, предаде репортер на Агенция „Фокус“. Инж. Дамянов уточни, че е имало опасност пожарът да премине на отсрещното било, където гнездят лешоядите. Инж. Дамян Дамянов уточни, че просеките, които се правят са с цел да се ограничи пожарът, така че да не обхваща нови площи. „Не сме си позволили да съсипваме насаждения и насрещни паления, с едничката идея да спестяваме зелената гора, която е в периметъра на пожара“, коментира инж. Дамянов.", "date": "2017.08.28", "title": "Инж. Дамян Дамянов, ЮЗДП: Полагат се усилия да бъде спрян пожарът между Благоевград и Кресна, за да бъдат спасени разселилите се лешояди"}
{"url": "http://www.focus-news.net/news/2017/08/28/2429785/faz-v-germaniya-zapochva-parviyat-protses-sreshtu-zapodozryan-za-nasilieto-v-hamburg-po-vreme-na-sreshtata-na-varha-na-g-20.html", "text": "Двадесет и една годишен гражданин на Нидерландия ще бъде изправен пред съда в свободния ханзейски град Хамбург в първи процес за безпрецедентното насилие, което беляза провеждането на срещата на върха на лидерите на Г-20 в началото на юли, съобщава националният ежедневник Die Frankfurter Allgemeine Zeitung.\r\nПодсъдимият е обвинен, че на 6 юли е хвърлил две бутилки по  полицейските служители, охранявали демонстрацията „Добре дошли в ада“. Съгласно разпространените данни, мъжът е оказал съпротива при ареста си. Нидерландецът е разследван от германските власти от 7 юли насам. \r\nСрещата на големите икономически сили на 7 и 8 юли в Хамбург бе засенчена от сериозни бунтове със стотици ранени. След бурните събития бяха издадени общо 51 заповеди за арест. Според информация от прокуратурата 32 обвиняеми все още са обект на разследване. Във вторник на подсъдимата скамейка ще бъде изправен и гражданин на Полша. Тереза Герова", "date": "2017.08.28", "title": "FAZ: В Германия започва първият процес срещу заподозрян за насилието в Хамбург по време на срещата на върха на Г-20"}
{"url": "http://www.focus-news.net/news/2017/08/28/2429786/blagoevgrad-vavedena-e-organizatsiya-na-dvizhenieto-po-glaven-pat-e-79-mezhdu-blagoevgrad-i-zheleznitsa-zaradi-ryazane-na-hrasti.html", "text": "В лява или дясна лента, съгласно поставените пътни знаци, се извършва движението по главен път Е-79, между Благоевград и Железница, от км 367+000 до км 371+000. Това съобщиха за Радио „Фокус“ – Пирин от Областно пътно управление – Благоевград. Причината за въведената временна организация е косене на тревни площи и рязане на храсти в интервала от 6.30 до 15.00 часа до 1 септември. Шофьорите на моторни превозни средства трябва да имат предвид, че по второкласен път–84 Якоруда - Разлог, при км 98+500, пътният участък е стеснен поради дестабилизиран банкет в ляво. Движението е урегулирано с необходимите пътни знаци до 31 август. По третокласен път–198 Петрич - отклонението за Долна Крушица заради косене и изсичане на храсти движението се извършва в лявата или дясната лента за срок до 1 септември. Отново по третокласния път, но в участък Гоце Делчев - Катунци - Петрич, при км 38+380, в с. Горно Спанчево, поради разрушена подпорна стена с дължина 15 метра дясното платно за движение е подкопано и движението се извършва само в лявата лента. Преминаването е урегулирано с необходимите пътни знаци до 1 септември. Едното платно за движение е деформирано поради активизирало се свлачище и движението се извършва само в едната лента на третокласен път–1972 село Блатска - село Абланица, при км 7+700. Движението е урегулирано с пътни знаци до 31 октомври. Трафикът по автомагистрала „Струма“ и главен път Е-79 е интензивен. Няма данни за възникнали пътнотранспортни произшествия.\r\nЛивия НИНОВА", "date": "2017.08.28", "title": "Благоевград: Въведена е организация на движението по главен път Е-79, между Благоевград и Железница, заради рязане на храсти"}
{"url": "http://www.focus-news.net/news/2017/08/28/2429787/gl-komisar-nikolay-nikolov-pbzn-nay-malkata-iskra-e-v-sastoyanie-da-predizvika-ogromen-pozhar-v-gorata-kray-kresnenskoto-defile.html", "text": "Най-малката искра е в състояние да предизвика огромен пожар в гората край Кресненското дефиле. Това каза пред журналисти директорът на ГД „Пожарна безопасност и защита на населението“ гл. комисар Николай Николов, предаде репортер на Агенция „Фокус“.\r\n„Усилията са насочени към два сектора към така наречения крив тунел и скалата, където ще трябва да се направи една много голяма полоса за защита на гората. Другият сектор е посока с. Влахи, където включваме допълнително булдозери, като идеята е на направената вече просека да удържим пожара, да не се разрасне  в посока село  Влахи“, каза гл. комисар Николов. По думите му са направени над 21 км просеки, което на практика са нови горски пътища. Той поясни, че през нощта силният вятър е довел до разрастване на едно от вътрешните огнища в периметъра на пожара и до тези спешни мерки.", "date": "2017.08.28", "title": "Гл. комисар Николай Николов, ПБЗН:  Най-малката искра е в състояние да предизвика огромен пожар в гората край Кресненското дефиле"}
{"url": "http://www.focus-news.net/news/2017/08/28/2429788/burgas-49-godishen-motorist-e-s-opasnost-za-zhivota-sled-katastrofa-na-patya-burgas-malko-tarnovo-mezhdu-selo-krushevets-i-razklona-za-selo-indzhe.html", "text": "49-годишен моторист е с опасност за живота след катастрофа на пътя Бургас – Малко Търново, между село Крушевец и разклона за село Индже. Това съобщиха от ОДМВР – Бургас. На 27 август, около 13.10 часа, на пътя между село Крушевец и разклона за село Индже войвода (по пътя Бургас – Малко Търново), настъпва пътен инцидент между лек автомобил с немска регистрация, управляван от 36-годишен немски гражданин с инициали А.К. (движещ се в посока Бургас) и мотоциклет с немска регистрация, управляван от немски гражданин с инициали Р. В. (49-годишен, пътуващ в посока Малко Търново). От ПТП пострадал мотоциклетистът, който е настанен в „Реанимация” на УМБАЛ - Бургас с диагноза „ампутация на левия крак над колянната става” и с опасност за живота. Причината за инцидента е, че водачът на лекия автомобил навлиза частично в лентата за насрещно движение в условията на завой, като блъска правомерно движещия се мотоциклет.", "date": "2017.08.28", "title": "Бургас: 49-годишен моторист е с опасност за живота след катастрофа на пътя Бургас – Малко Търново, между село Крушевец и разклона за село Индже"}
{"url": "http://www.focus-news.net/news/2017/08/28/2429789/gd-granichna-politsiya-2-km-opashka-ot-tezhkotovarni-avtomobili-se-e-obrazuvala-na-gkpp-dunav-most-2-na-izhod-ot-stranata.html", "text": "2 км опашка от тежкотоварни автомобили се е образувала на ГКПП \"Дунав мост 2\" на изход от страната, трафикът там е интензивен за товарни автомобили. Това съобщиха от пресцентъра на ГД \"Гранична полиция\". Информацията за трафика е към 6.00 часа. На ГКПП \"Дунав Мост\" - Русе има образувала со колона от около 1.5 км от товарни автомобили на изход. На българо-гръцка граница, на ГКПП \"Кулата\", трафикът е интензивен за товарни автомобили на изход. На българо-сръбската, българо-македонската и българо-турската граница трафикът е нормален за всички ГКПП.\r\nФериботът Оряхово - Бекет работи само в светлата част от деня поради ниско ниво на река Дунав.", "date": "2017.08.28", "title": "ГД \"Гранична полиция\": 2 км опашка от тежкотоварни автомобили се е образувала на ГКПП \"Дунав мост 2\" на изход от страната"}
{"url": "http://www.focus-news.net/news/2017/08/28/2429790/akatist-na-sv-arhangel-mihail-shte-bade-otsluzhen-v-mitropolitskata-katedrala-sv-nedelya-v-stolitsata.html", "text": "Акатист на св. Архангел Михаил ще бъде отслужен след редовната Златоустова Света Литургия в митрополитската катедрала на София „Св. Неделя”, предаде репортер на Агенция „Фокус“. Началото на службата е в 10.00 часа. Вечернята е от 17.00 часа.\r\nНикола ПЕТКОВ", "date": "2017.08.28", "title": "Акатист на св. Архангел Михаил ще бъде отслужен в митрополитската катедрала „Св. Неделя\" в столицата"}
{"url": "http://www.focus-news.net/news/2017/08/28/2429791/al-jazeera-balgarska-zhurnalistka-dokazva-s-razsledvane-che-sauditska-arabiya-i-oae-snabdyavat-s-orazhie-vaorazheni-grupirovki-v-siriya-i-irak.html", "text": "Българска журналистка е провела разследване, с което доказва, че Саудитска Арабия и Обединените арабски емирства снабдяват с произведено в Източна Европа оръжие въоръжени групировки в Сирия и Ирак, предава телевизионният канал Al Jazeera. \r\nДоставките са изпращани с дипломатически полети на чуждестранна авиолиния, като в последните три години са направени поне 350 големи доставки. Според разследването, „Саудитска Арабия е купила огромни количества източноевропейско оръжие и го е изпратила, използвайки дипломатическите полети. Цанко Цолов", "date": "2017.08.28", "title": "Al Jazeera: Българска журналистка доказва с разследване, че Саудитска Арабия и ОАЕ снабдяват с оръжие въоръжени групировки в Сирия и Ирак"}
{"url": "http://www.focus-news.net/news/2017/08/28/2429792/sofiya-vavezhda-se-vremenna-organizatsiya-na-dvizhenieto-za-zasnemane-na-film.html", "text": "Въвежда се временна организация на движението за заснемане на филм, съобщиха от пресцентъра на Столична община. Забранява се престоят и паркирането на пътни превозни средства, с изключение на колите на снимачния екип и извън местата в режим на платено паркиране „служебен абонамент”, както следва: \r\n- От 08.00 до 14.00 часа на 28 август на ул. „Леге” между ул. „Съборна” и ул. „Алабин”. \r\n- От 08.00 до 11.00 часа на 5 септември на ул. „Кракра” между ул. „Оборище” и ул. „Шипка”.", "date": "2017.08.28", "title": "София: Въвежда се временна организация на движението за заснемане на филм"}
{"url": "http://www.focus-news.net/news/2017/08/28/2429793/komisar-toshko-barzilov-ogranicheno-e-razvitieto-na-pozhara-v-kresnenskoto-defile-kam-selo-vlahi-nyamame-drugi-kritichni-uchastatsi.html", "text": "Продължават действията по ограничаване и ликвидиране на пожара в района на Кресненското дефиле. Това каза за Радио „Фокус“ – Пирин  комисар Тошко Бързилов, началник на „Национален оперативен център“ към ПБЗН, във връзка с огнената стихия, която вече пети ден бушува в дефилето. „Към настоящия момент е създадена необходимата организация. По целия периметър работят пожарникари, горски и войници. От всякъде е направена организация за овладяваме на този пожар. Най-тежко беше през нощта по направлението в посока село Влахи, където цяла нощ работеха екипи. В момента е ограничено развитието на пожара към селото. Все пак сме създали необходимата организация за извеждане на населението ако се наложи, предвид силния вятър, който постоянно променя посоката си“, каза още комисар Бързилов. Той добави, че за сега освен в посока село Влахи, няма друго критично място. „Цяла нощ в района работеха екипите. В момента въведохме допълнителни свежи сили, за да поддържат дейностите. Имаме готовност да включим допълнителни сили и средства от Монтана, Враца и Ловеч. Създадена е необходимата организация за ограничаване и ликвидиране на пожара. Имаме добра координация между Министерството на отбраната, Държавните горски стопанства“, подчерта комисар Бързилов. Той посочи, че към момента в по-голяма част от периметъра на пожара няма видимо развитие на огнената стихия. „Но вятъра е много силен понякога и може да ни изненада, затова не мога да се ангажирам с време, в което да бъде изцяло ограничен и ликвидиран пожара“, коментира комисар Бързилов.\r\nЛивия НИНОВА", "date": "2017.08.28", "title": "Комисар Тошко Бързилов: Ограничено е развитието на пожара в Кресненското дефиле към село Влахи, нямаме други критични участъци"}
{"url": "http://www.focus-news.net/news/2017/08/28/2429794/zdf-godina-sled-strelbata-v-myunhen-zapochva-protses-sreshtu-litseto-snabdilo-s-orazhie-napadatelya.html", "text": "Повече от година след стрелбата в мюнхенски търговски център, при която загинаха деветима души, в баварската столица започва процес срещу лицето, снабдило с оръжие нападателя, предава телевизионният канал ZDF.Филип К., 32-годишен, е обвинен за незаконна търговия с оръжие. \r\nНа 22 юли 2016 г. 18-годишният Давид С. застреля девет души в търговски център в Мюнхен и рани петима други, преди да се самоубие. Жертвите му бяха предимно  млади хора с миграционен произход, припомня медията.Тереза Герова", "date": "2017.08.28", "title": "ZDF: Година след стрелбата в Мюнхен – започва процес срещу лицето, снабдило с оръжие нападателя"}
{"url": "http://www.focus-news.net/news/2017/08/28/2429795/pregled-na-osnovnite-temi-v-starozagorskiya-pechat.html", "text": "„Невръстен гайдар очарова журито на Богородична стъпка“ е водещо заглавие от страниците на вестник „Старозагорски новини“. Ненавършилият 10 години гайдар от силистренското село Калипетрово обра овациите на публиката на 12-ото издание на националния фолклорен фестивал \"Богородична стъпка\" в курорта Старозагорски минерални бани. По думите на члена на журито доц. д-р Валентина Райчева от Института за етнология и фолклор при БАН, малкият Борислав Лазаров съвсем скоро щял да надмине по умения преподавателя си Велико Великов, който е сред най-успешните възпитаници на котелската ковачница за певци, музиканти и танцьори \"Филип Кутев\". Фестивалът е посветен на 50-годишнината от обявяването на селището за национален курорт, лично кметът Станчо Станчев посрещаше гостите с приготвен от него билков чай. На няколко места по алеите в парка можеше да бъдат видени касички за събирането на дарения, с които да продължи изграждането на новия храм на името на Свети Иван Рилски, чиято първа копка беше направена съвсем наскоро. Редом с гайдарчето Борислав доц. Райчева подреди 12-годишния самоук гъдулар Атанас Иванов от тополовградското село Синапово, който вече имал изключително богат репертоар от оригинални мелодии. Близо 4 000 изпълнители от 60 общини в цялата страна се включиха в двудневното издание на фестивала, който е под патронажа на Съюза на тракийските дружества в България и финансовата подкрепа на Община Стара Загора. Десетки изкусни занаятчии демонстрираха уменията си, сред тях беше и шуменката Албена Стоянова, която от пет години изработва оригинални кукли в народни носии. Преди месец Албена изработила и макет в мащаб 1:40 на Вазовата къща в Сопот, който ще бъде включен в пътуваща експозиция, предназначена за хора с проблеми в двигателния апарат. В близост до шуменката подреди щанда си и рускинята Елена Димова, майсторка на оригинални декупажни изделия. „Родилата в такси 16-годишна, нямала брак и адресна регистрация“ е друго заглавие от страниците на вестника. 16-годишната Мирена Ангелова, която роди първото си дете в такси на път към АГ-клиниката в Стара Загора, няма граждански брак. Мургавелката, която живее от 3 години заедно с бащата на първородното си момченце Атанас, няма и адресна регистрация в село Малко Кадиево, установи репортерската ни проверка. Двамата младежи заживели на семейни начала само месец, след като се запознали в родното ѝ село Ветрен, община Мъглиж, където Мирена ходила на училище до пети клас. Бащата Байрамали Филев е на 24 години. Вестта, че му се е родил син го застигнала в Австрия, където работел като мияч на чинии в закусвалня и веднага се завърнал, коментира кметът Теньо Тенев. По думите му, близките на момичето очаквали раждането да бъде на 4 септември, но нещата се ускорили. Кметът няма обяснение защо свекървата не е повикала линейка, а решила с такси да отидат до болницата в намиращия се на 11 км областен град. Самата Мирена не помни почти нищо от раждането, болките по думите ѝ започнали почти веднага, след като влязла в жълтата кола и няколко минути по-късно бебето се появило на бял свят. \"Не помня кой му сряза пъпната връв, видях само че свекървата го тупна няколко пъти по дупето, за да изплаче!\", каза невръстната майка, която в събота беше изписана от АГ-клиниката. Поради липса на кърма бебето Атанас, което тежи едва 2.5 кг, е на изкуствено хранене. \"Не искам да ме снимате, не давам! Като ме видял по телевизията с бебето, мъжът ми се обади и забрани повече снимки! Страх го е да не го урочасат лоши очи!\", заяви Мирена. Пробация или условна присъда очаква бащата на малкия Атанас за незаконно съжителство с непълнолетна, коментираха юристи. Такава била практиката на районните съдилища, под чиято юрисдикция е и това престъпно деяние. Никой не е в състояние да каже колко е броят на тези \"семейства\" в региона, затова пък родителките с пълно право получават социални помощи като самотни майки. „Пиян осетеновец уцели крайпътно дърво“, пише още изданието. Пиян до козирката млад водач от павелбанското село Осетеново излетя с автомобила си от четвъртокласен асфалтов път и нацели дърво. Сигналът за тежкия инцидент, при който 24-годишният шофьор на хонда е строшил два поясни прешлена, е бил получен към 20:45 часа в събота. Пристигналите на мястото полицаи заварили водача приклещен сред огънатите ламарини. При проверка с дрегер станало ясно, че мъжът е седнал зад волана след солиден запой, стрелката на уреда се заковала в почти рекордните 2.36 промила алкохолно съдържание в издишания въздух. Пострадалият е настанен в старозагорската болница с опасност за живота. В РУ \"Полиция\" - Казанлък, е образувано досъдебно производство за престъпление по чл. 343б, ал. 1 от НК. Почти по същото време, в центъра на Казанлък се сблъскаха два леки автомобила: рено, управлявано от 35-годишна дама и алфа ромео. Само по чудо се разминало без жертви, след като колата на жената се преобърнала по таван и почти съборила павилионче за кафе и безалкохолни напитки.", "date": "2017.08.28", "title": "Преглед на основните теми в старозагорския печат"}
{"url": "http://www.focus-news.net/news/2017/08/28/2429796/ministar-ekaterina-zaharieva-okolo-14-hil-balgari-shte-badat-zasegnati-ot-promyanata-na-direktivata-za-komandirovaneto-na-rabotnitsi-v-es.html", "text": "По директивата за командироването в Европа работят около 14 хил. българи. Това каза вицепремиерът и министър на външните работи Екатерина Захариева в предаването „Здравей, България“ по Нова телевизия във връзка с обсъжданото изменение на директивата за командироването по време на посещението на френския президент Еманюел Макрон в България. По думите й основно това са строителни работници и хора в сферата на услугите. „Нека да не си мислят хората, че това ще засегне всички, които имат работа в Европа. В България имаме по тази директива командировани около 3500 служители от други държави“, каза министър Захариева. Тя поясни, че идеята на тази директива е да се защитят правата на тези, които работят, така че те да бъдат с равни условия в другите държави. „Тази директива касае временна работа, в никакъв случай не засяга всички, които работят и не се ползват от тази директива“, коментира министърът.\r\nНа въпрос какво е поискала България от срещата с френския президент Еманюел Макрон, Захариева заяви, че страната ни е получила конкретна подкрепа за чакалнята на еврозоната. „Еврозоната означава по-ниски лихви за хората, стабилност и сигурност за инвестициите“, коментира министър Захариева.", "date": "2017.08.28", "title": "Министър Екатерина Захариева: Около 14 хил. българи ще бъдат засегнати от промяната на директивата за командироването на работници в ЕС"}
{"url": "http://www.focus-news.net/news/2017/08/28/2429797/burgas-izlozhbata-izbrano-ot-4-tiya-mezhdunaroden-foto-salon-plovdiv2017-shte-bade-otkrita-v-ekspo-tsentar-flora.html", "text": "Избрани фотографии от 4-тия Международен фото салон „Пловдив`2017“ могат да бъдат разгледани от днес до 30 септември в Експо център „Флора Бургас“. Това съобщиха от пресцентъра на Община Бургас.\r\nМеждународният фото салон „Пловдив`2017“ е под патронажа на International Federation of Photographic Art, Фотографското общество на Америка (PSA – Photographic Society of America), Фотографското общество на Гърция (Hellenic Photographic Society) и Национално сдружение Фотографска академия „Янка Кюркчиева“ (НСФА). Културната инициатива Международен фото салон „Пловдив`2017“ се провежда с подкрепата на Община Пловдив. Тази година в конкурса премериха сили, майсторство и класа 388 професионалисти и любители фотографи от 52 държави от 6 континента с общо постъпили 4 979 фотографии в шест раздела.\r\nПетчленно жури от двама българи и трима чужденци, с председател Йоанис Лукорис от MFIAP, HonEFIAP (Гърция) и секретар на FIAP след журиране по правилата на FIAP, PSA, HPS и НСФА избра за финална селекция, 343 участници от 50 държави с 1410 творби (общо в шестте раздела), най-добрите от които спечелиха общо 150 награди, които оцениха творбите на 92 фотографи от 33 държави.\r\nБългарски фотографи спечелиха за свои фотографии общо 9 медала (6 златни, 2 сребърни, 1 бронзов) и 10 почетни поощрения на FIAP, PSA и HPS, 8 поощрителни дипломи от членове на журито, почетната диплома от Общината, поощрителната диплома от Комитет РОДОЛЮБИЕ, диплома на Фондация „Пловдив 2019“.\r\nОбщо отличените български автори са 19: Ангел Ненов, Андрей Трифонов, Атанас Кулишев, Бедрос Азинян, Веселин Атанасов, Димитрина Андреева, Диляна Гергова, Димитър Петров, Златко Латев, Кирил Христов, Костадин Маджаров, Любомир Аргиров, Мари Аведисян, Мирослав Момински, Петър Шипчанов, Радила Радилова, Руслан Асанов, Теодора Димитрова и Юлий Василев. \r\nВ Бургас освен част от наградените ще има и фотографии на автори от Бургас и Равда. Това са: Димитрина Андреева, Евгения Николова, Жечо Планински, Константин Костадинов, Милен Добрев, Мирослав Момински и Светослав Кръстев.\r\nИзложбата в Експо център „Флора Бургас“ ще бъде отворена от 10.00 до 19.00 часа днес до 30 септември.", "date": "2017.08.28", "title": "Бургас: Изложбата „Избрано“ от 4-тия Международен фото салон „Пловдив`2017“ ще бъде открита в Експо център „Флора\""}
{"url": "http://www.focus-news.net/news/2017/08/28/2429798/mvr-edin-chovek-e-zaginal-a-15-sa-raneni-pri-katastrofi-prez-izminaloto-denonoshtie-v-stranata.html", "text": "15 души са ранени при катастрофи през изминалото денонощие, съобщиха от пресцентъра на МВР. В страната са станали 11 пътнотранспортни произшествия, при които има един загинал. На територията на столицата са станали  един тежък и 68 леки пътни инцидента, при които има един ранен.", "date": "2017.08.28", "title": "МВР: Един човек е загинал, а 15 са ранени при катастрофи през изминалото денонощие в страната"}
{"url": "http://www.focus-news.net/news/2017/08/28/2429799/sliven-po-patya-byala-sliven-pri-km-107200-dvizhenieto-se-osashtestvyava-v-ednata-lenta-poradi-propadane-na-asfaltova-nastilka.html", "text": "Интензивен е трафикът по основните пътни артерии в областта, съобщиха за Радио „Фокус“ – Сливен от Областно пътно управление. Движението в сливенския участък на автомагистрала „Тракия“, по Подбалканския път, пътят Нова Загора – Сливен – Бургас, Ямбол – Сливен и Нова Загора – Раднево е засилено. Котленският проход е отворен за всички моторни превозни средства. Затворен напълно е проход „Върбишки”. По пътя Бяла - Сливен, при км 107+200, движението е в едната лента поради частично пропадане на асфалтова настилка. Ограничено движение за МПС над 3.5 т. Опасност от падащи камъни има по пътя Стара река – Сливен и пътя Сливен – Ичера. Забранено е преминаването на тежки камиони над 10 тона през проход \"Твърдишки\", както и по пътя Сливен – Ичера – Градец. Камери за видеонаблюдение са разположени в районите на селата Подслон и Съдиево и на изхода на Нова Загора в посока София. В района на село Крушаре, по пътя Сливен – Ямбол, и на разклона за село Камен има засилено полицейско присъствие. \r\nВ област Ямбол заради пропаднала настилка по пътя между селата Малък Манастир и Голям Манастир движението е в една лента. Път Елхово - Изгрево е затворен за движение, поради компрометиран дървен мост над река Тунджа. Движението е пренасочено по изграден обходен път до моста с ограничение на скоростта до 30 км/ч. Срокът за отстраняване на проблема е до 20 декември.", "date": "2017.08.28", "title": "Сливен: По пътя Бяла - Сливен, при км 107+200, движението се осъществява в едната лента поради пропадане на асфалтова настилка"}
{"url": "http://www.focus-news.net/news/2017/08/28/2429800/sofiya-kilometrichno-zadrastvane-se-e-obrazuvalo-na-okolovrastniya-pat-ot-razklona-za-s-lozen-do-karaulkata-na-kv-gorublyane.html", "text": "Километрично задръстване се е образувало на околовръстния път от разклона за с. Лозен до караулката на кв. „Горубляне“, съобщи читател на Агенция „Фокус“.  Причина за образувалото се задръстване е интензивният трафик.", "date": "2017.08.28", "title": "София: Километрично задръстване се е образувало на околовръстния път от разклона за с. Лозен до караулката на кв. „Горубляне“"}
{"url": "http://www.focus-news.net/news/2017/08/28/2429801/lovech-peshehodets-e-zaginal-sled-kato-e-bil-blasnat-ot-avtomobil-na-patya-brestnitsa-yablanitsa.html", "text": "Пешеходец е загинал след като е бил блъснат от автомобил на пътя Брестница – Ябланица. Това съобщиха за Агенция „Фокус“ от ОДМВР – Ловеч. Инцидентът е регистриран снощи около 22.00 часа. \r\nДеница КИТАНОВА", "date": "2017.08.28", "title": "Ловеч: Пешеходец е загинал след като е бил блъснат от автомобил на пътя Брестница – Ябланица"}
{"url": "http://www.focus-news.net/news/2017/08/28/2429802/alsat-m-makedoniya-aleksandar-vulin-pripomni-na-skopie-srabskata-pozitsiya-za-chlenstvoto-na-kosovo-v-mezhdunarodni-organizatsii.html", "text": "Властите в Македония трябва да знаят, че за нас е много важно Косово да не стане член на ЮНЕСКО и Интерпол. Това заяви министърът на отбраната на Сърбия Александър Вулин, предава скопският телевизионен канал „Алсат-М“.\r\n„Македония и всички други страни трябва да знаят, че въпросът за членството на Косово в ЮНЕСКО и Интерпол е от голямо значение за нас и че вярваме, че Косово не трябва и не може да бъде част от тези организации. Всички страни, които знаят това, ще разберат, че нашите отношения ще се основават до голяма степен на това“, подчерта Вулин, допълвайки, че „ние трябва да се грижим за нашите интереси. \r\nСръбският военен министър отбеляза, че Белград никога не е създавал пречки за това всеки да води самостоятелно собствената си страна, защото самите управлявщи в страната на свой ред не позволява на другите да вземат решения от тяхно име.\r\n„Ето така трябва да работят представителите на властите в Македония, но те трябва да знаят, че е важно за нас Косово да не принадлежи към ЮНЕСКО и Интерпол“, заключи Вулин.Тереза Герова", "date": "2017.08.28", "title": "\"Алсат-М\" (Македония): Александър Вулин припомни на Скопие сръбската позиция за членството на Косово в международни организации"}
{"url": "http://www.focus-news.net/news/2017/08/28/2429803/sliven-obshtinskite-savetnitsi-ot-pp-gerb-georgi-nikolaev-i-dimitar-mitev-shte-provedat-priemni-grazhdani.html", "text": "Съветниците от ПП ГЕРБ – Сливен провеждат срещи с граждани. Това съобщиха от пресцентъра на ПП ГЕРБ. Откритите приемни на представителите на местния парламент се провеждат всеки понеделник. Гражданите на Сливен могат да се обръщат към тях с питания по различни лични и социални теми, както и с въпроси касаещи инфраструктурата на града и населените места в община Сливен. От 9.30 до 16.30 часа днес  ще се проведат приемните на Димитър Павлов и Керанка Стамова.\r\nПредварително записване може да бъде направено на тел. 044/63 32 23.", "date": "2017.08.28", "title": "Сливен: Общинските съветници от ПП ГЕРБ Георги Николаев и Димитър Митев ще проведат приемни граждани"}
{"url": "http://www.focus-news.net/news/2017/08/28/2429804/gabrovo-propadnal-uchastak-zatrudnyava-dvizhenieto-po-patya-mezhdu-gabrovo-i-vrah-shipka.html", "text": "Пропаднал участък затруднява движението в участък от пътя между областния център и връх Шипка. Това съобщиха за Радио „Фокус” – Велико Търново от пресцентъра на Областно пътно управление-Габрово. Нека водачите карат с повишено внимание в отсечката от км 164+120 до км 164+180. В района е поставена необходимата сигнализация, а дейностите по ремонта трябва да приключат до края на месеца. Условията за пътуване в Габровска област са добри. Настилките са сухи, а трафикът – интензивен. Забранено е движението на моторни превозни средства с ширина по–голяма от 3.30 метра в участък от пътя между селата Кормянско и Малък Вършец. Ограничението е въведено за отсечката при км 10+080, където има стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3.30 м по път III-401 Граница Ловеч – Кормянско - Малък Вършец, при км 46+800, по общински път до III-403 в с. Малък Вършец. В едната лента се извършва движението между селата Чехлевци и Въглевци. В отсечката от км 11+770 до км 11+829 текат ремонти дейности на асфалтовата настилка, които трябва да приключат до края на месеца.\r\nЛуиза ТРАНЧЕВА", "date": "2017.08.28", "title": "Габрово: Пропаднал участък затруднява движението по пътя между Габрово и връх Шипка"}
{"url": "http://www.focus-news.net/news/2017/08/28/2429805/pazardzhik-mostat-v-selo-boshulya-ostava-zatvoren-za-tovarni-avtomobili-nad-10-tona.html", "text": "Интензивен е трафикът по главните пътища в област Пазарджик, съобщи за Радио „Фокус“ – Пазарджик дежурният в Областно пътно управление - Пазарджик. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта, остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nВаня НИКОЛОВА", "date": "2017.08.28", "title": "Пазарджик: Мостът в село Бошуля остава затворен за товарни автомобили над 10 тона"}
{"url": "http://www.focus-news.net/news/2017/08/28/2429806/burgas-35-godishen-mazh-e-zadarzhan-za-shofirane-s-300-promila-alkohol.html", "text": "35-годишен мъж е задържан за шофиране с 3.00 промила алкохол. Това съобщиха от ОДМВР – Бургас. На 27 август, около 21.55 часа, на ул. „Българка” в кв. „Банево”, служители от Второ Районно управление - Бургас спрели за проверка лек автомобил „Форд Ка”, с бургаска регистрация, управляван от 35-годишен мъж с инициали И. Д. от Бургас, като констатирали, че той шофира след употреба на алкохол с концентрация – 3.00 промила. Мъжът е задържан за срок до 24 часа със заповед за полицейско задържане. По случая е образувано бързо полицейско производство.", "date": "2017.08.28", "title": "Бургас: 35-годишен мъж е задържан за шофиране с 3.00 промила алкохол"}
{"url": "http://www.focus-news.net/news/2017/08/28/2429807/montana-natovaren-e-trafikat-po-glaven-pat-i-1-montana-vidin-v-posoka-za-dunav-most-2.html", "text": "Натоварен е трафикът по главен път I-1 Монтана – Видин в посока за \"Дунав мост 2\", каза за Радио „Фокус“ – Видин дежурният служител в Областно пътно управление – Монтана. Той посочи, че път ІІІ-112 Дъбова Махала-Смирненски-Славотин-Студено Буче-Монтана и обратно е затворен за тежкотоварни автомобили над 12 т, поради изпълнение на строително-монтажни работи. Срокът е до 31 август. По път ІІІ-8104 Замфирово-Пърличево също е ограничено движението на автомобили над 12 т поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч и е сигнализирана с пътни знаци.\r\nАнна ЛОЗАНОВА", "date": "2017.08.28", "title": "Монтана: Натоварен е трафикът по главен път I-1 Монтана – Видин в посока за \"Дунав мост 2\""}
{"url": "http://www.focus-news.net/news/2017/08/28/2429808/kyustendil-poradi-propadane-na-patni-uchastatsi-e-zabraneno-dvizhenieto-na-tovarni-avtomobili-v-mezhdu-selata-smolichano-i-pelatikovo.html", "text": "Забранено е движението на товарни автомобили в участъци от пътя между селата Смоличано и Пелатиково. Това съобщи за Радио „Фокус” – Кюстендил дежурният в Областно пътно управление – Кюстендил. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до края на месец август. Остава в сила въведената временна организация на движението за преминаване през кръговото кръстовище на път Е-79 при Кочериново. През кръговото кръстовище се извършва превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срокът за действие на временната организация е до 31 август. С нормална интензивност е движението по автомагистрала „Струма” и път Е-79. Слаб е трафикът в посока ГКПП „Гюешево”.\r\nВенцеслав ИЛЧЕВ", "date": "2017.08.28", "title": "Кюстендил: Поради пропадане на пътни участъци е забранено движението на товарни автомобили в между селата Смоличано и Пелатиково"}
{"url": "http://www.focus-news.net/news/2017/08/28/2429809/pregled-na-osnovnite-temi-vav-velikotarnovskiya-pechat.html", "text": "„Продават Сержантското училище в Г. Оряховица за близо 1.9 млн. лева“ е заглавие от първа страница на областния всекидневник „Янтра Днес”. Националната агенция по приходите продава на търг бившето Сержантско училище в Горна Оряховица заради дългове. Имотът е оценен за близо 1.9 млн. лв., като включва 21 сгради и 62 дка земя. „Спасяват културен паметник на улица „Гурко“ във Велик Търново“ е друго заглавие от днешното издание. Общинските съветници във Велико Търново предприемат спешни мерки за спасяване на бившата галерия „Иван Христов“ на ул. „Гурко“ 17, която е паметник на културата и е дарена от художника на Велико Търново в края на 80-те години на миналия век. „92-годишен дядо се изследва за СПИН“, пише още вестникът. 91-годишен дядо се е изследвал за ХИВ по време на лятната кампания за изследване на СПИН в областта, съобщи д-р Анастасия Анастасова, шеф на вирусологичната лаборатория при РЗИ във Велико Търново. „54-годишен насочил пистолет срещу син, защитил майка си при спор“ е  новина от криминалната хроника. На страниците на вестника е поместена и статия,  разказваща за „вкусен празник в парка“, който показа как деца и родители могат да общуват пълноценно. „Царска сватба свърза завинаги Атанас и Десислава“ е заглавие от другия областен ежедневник „Борба“. Сватба по царски свърза завинаги живота на Атанас и Десислава в семейство Игнатови. Двамата млади българи избраха да направят сватбеното си тържество в известен ресторант край Велико Търново, където ги посрещна самият велик владетел Калоян, който с царски ритуал ги запозна с ценностите на брака. „Приключенската игра на Царевец „Тайната на 9-те ключа“ приключи, почва „Търновски легенди“ е друга тема от всекидневника. Повече то 200 пъти са разгадани вече средновековните криминални загадки, с които екипът на „Царевград Търнов“ представя по интересен и нестандартен начин историческата крепост Царевец. Играта, която стартира този туристически сезон, се нарича „Средновековни криминални загадки – Тайната на 9-те ключа“. „140-сантиметров сом измъкнаха от Янтра“, пише още ежедневника. 140-сантиметров сом измъкна опитен въдичар от водите на Янтра. Екземплярът е рекорден за последните години не толкова с теглото си, колкото с дължината си. На страниците на днешното издание е поместен и материал, разказващ за деветото издание на Миндя рок фест.", "date": "2017.08.28", "title": "Преглед на основните теми във великотърновския печат"}
{"url": "http://www.focus-news.net/news/2017/08/28/2429810/po-povod-74-godini-ot-konchinata-na-tsar-boris-iii-v-mnogo-ot-hramovete-na-bpts-shte-badat-otsluzheni-zaupokoyni-molitvi.html", "text": "Днес се навършват 74 години от кончината на българския цар Борис Трети. По този повод в много от храмовете на Българската православна църква ще бъдат отслужени заупокойни молитви, предаде репортер на Агенция \"Фокус\". \r\nПо този повод винаги се отслужва панихида на гроба на цар Борис Трети,  в Рилския манастир. Негово преосвещенство Адрианополският епископ Евлогий и манастирското братство всяка година на този ден отправят своите молитви към Всеподателя Бога за упокоение на душата на големия български държавник. \r\nНикола ПЕТКОВ", "date": "2017.08.28", "title": "По повод 74 години от кончината на цар Борис III в много от храмовете на БПЦ ще бъдат отслужени заупокойни молитви"}
{"url": "http://www.focus-news.net/news/2017/08/28/2429811/ministarat-na-turizma-nikolina-angelkova-shte-validira-poshtenska-marka.html", "text": "Министърът на туризма ще валидира пощенска марка на тема „2017- Международната година на устойчивия туризъм за развитие“, съобщиха от пресцентъра на министерството. В церемонията ще участва и заместник-министърът на транспорта информационните технологии и съобщенията Димитър Геновски.\r\nСъбитието ще се състои от 13:00 часа в залата на Министерство на туризма.", "date": "2017.08.28", "title": "Министърът на туризма Николина Ангелкова ще валидира пощенска марка"}
{"url": "http://www.focus-news.net/news/2017/08/28/2429812/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "Софийска вода” временно ще прекъсне водоснабдяването в някои части на столицата на 28 август. Това съобщиха от пресцентъра на дружеството.\r\nВъв връзка с реконструкция и изместване на водопровод по бул. „Джавахарлал Неру” в жк. „Люлин“ 6, се налага спиране на водоподаването от 9:00 до 21:00 часа на клиентите на „Софийска вода”, живеещи в района на:\r\nбл. 666, бл. 667, бл. 668, бл. 669, бл. 785 и бл. 785А; \r\nбул. „Джавахарлал Неру“ в участъка от ул. „Индира Ганди“ до бул. „Панчо Владигеров“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: жк. „Люлин“ 6, на паркинга пред магазин Фантастико. След възстановяване на водоснабдяването е възможно временно повишаване мътността на водата.\r\nВъв връзка с подмяна на водопровод на ул. „Христо Ботев“, с. Горни Богров, се налага спиране на водоподаването от 9:00 до 21:00 часа на клиентите на „Софийска вода”, живеещи в района между:\r\nул. „3-ти март“, ул. „Шабаница“, ул. „Ботунски път“ и ул. „Воденицата“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред 47 ЦДГ.\r\nСлед възстановяване на водоснабдяването е възможно временно повишаване мътността на водата.\r\nВъв връзка със строително-монтажни работи на ул. „Петко Наумов“, в.з.Киноцентъра III, се налага спиране на водоподаването от 9:00 до 21:00 часа на клиентите на „Софийска вода”, живеещи в района на:\r\nул. „Васка Баларева“, ул. „Петко Наумов“, ул. „Съгласие“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Васка Баларева“ № 17.\r\nВъв връзка с подмяна на сградно водопроводно отклонение във вилна зона „Драгалевци лифта“, се налага спиране на водоподаването от 9:30 до 20:30 часа на клиентите на „Софийска вода”, живеещи в района на:\r\nул. „Ген. Ковачев“ от №16 до №14; \r\nул. „Акад. Сандерс\" №2, №4, №15 и ул. „321“.\r\nВъв връзка с подмяна на сградно водопроводно отклонение на ул. „Хан Кардам“, кв. „Васил Левски“, се налага спиране на водоподаването от 9:30 до 17:00 часа на клиентите на „Софийска вода”, живеещи в района на:\r\nул. „Хан Кардам“ от ул. „Баба Тонка“ до ул. „Станислав Доспевски“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Хан Кардам“ № 40А.\r\nНа 28 август 2017 г. (понеделник), във връзка с подмяна на сградно водопроводно отклонение на ул. „Чавдар войвода“, кв. „Челопечене“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\nул. \"Ангел Маджаров\", ул. \"Лаката\", ул. \"Стари Искър\".\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: кв. „Челопечене“, пред кметството.\r\nВъв връзка с разкриване на уличен водопровод на ул. „Луи Айер“, кв. „Манастирски ливади“, се налага спиране на водоподаването от 10:00 до 16:00 часа на клиентите на „Софийска вода”, живеещи в района на:\r\nул. „Луи Айер“ от №156 до №227.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Луи Айер“ №152.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.08.28", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/08/28/2429813/plovdiv-pozharo-taktichesko-uchenie-shte-se-provede-v-targovski-tsentar-na-bul-ruski.html", "text": "Пожаро-тактическо учение ще се проведе в търговски център на бул. „Руски“ в Пловдив, за времето от 13.15 до 14.00 часа. Това съобщиха за Радио „Фокус“ - Пловдив от Областно управление „Пожарна безопасност и защита на населението“ в Пловдив. В учението ще вземат участие Районните служби „Пожарна безопасност и защита на населението“ в Пловдив, както и сектор „Специализирани оперативни дейности”. Учението цели да подготви персонала и служителите на търговския център за адекватна реакция и действия при възникване на пожар, аварии, терористичен акт или други извънредни ситуации.\r\nОт пожарната в Пловдив информират предварително за учението, за да не се създаде излишно напрежение и тревога сред гражданите, намиращи се в обекта, тъй като се очаква на място да има струпване на пожарни екипи и специализирани автомобили.\r\nКристиян ГАРОВ", "date": "2017.08.28", "title": "Пловдив: Пожаро-тактическо учение ще се проведе в търговски център на бул. „Руски“"}
{"url": "http://www.focus-news.net/news/2017/08/28/2429814/sport-balgarskite-natsionali-po-voleybol-shte-igrayat-sreshtu-sloveniya-v-mach-ot-evroley-2017.html", "text": "Националният отбор по волейбол на България ще играе срещу Словения  в трети мач от груповата фаза на Евролей 2017. Отборът ни е разпределен в група „C“ на турнира и до момента има една победа над Испания и една загуба от Русия, и е с актив от три точки. Със същите показатели е и тимът на Словения.\r\nМачът със словенците, които завършиха на второ място на последното европейско първенство по волейбол, ще се играе от 18:30 часа в „Таурон Арена“ в Краков.", "date": "2017.08.28", "title": "Спорт: Българските национали по волейбол ще играят срещу Словения в мач от Евролей 2017"}
{"url": "http://www.focus-news.net/news/2017/08/28/2429815/pss-otlichni-sa-usloviyata-za-turizam-v-planinite.html", "text": "Отлични са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Времето навсякъде е слънчево, ясно и тихо, само по най-високите части на Стара планина се усеща слаб вятър. Работят лифтовете на Пампорово, Банско и Боровец. На туристите се препоръчва да носят със себе си слънцезащитен крем, слънчеви очила, шапка и вода. Няма сигнали за инциденти през изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.08.28", "title": "ПСС: Отлични са условията за туризъм в планините"}
{"url": "http://www.focus-news.net/news/2017/08/28/2429816/sofiya-navarshvat-se-dve-godini-otkakto-balgarskiyat-patriarh-neofit-blagoslovi-turisticheskata-eko-pateka-po-stapkite-na-aleko.html", "text": "Преди 2 години, на 28 август 2015 г. , Негово светейшество Българският патриарх и Софийски митрополит Неофит благослови туристическата еко пътека „По стъпките на Алеко\", намираща се в природния парк „Витоша\", село Железница, предаде репортер на Агенция „Фокус“.  Това стана по повод на 100 годишнината на организираното туристическо движение в България, чието начало положи Щастливеца. Идеята за патриаршеския блогослов  даде известния български свещеник Негово високоблагоговейнство ставр. иконом Кирил Попов от храм „Св. Вмца Неделя\", един от най-големите православни музикални специалисти, свързан семейно с красивото село от полите на Витоша. Никола Петков", "date": "2017.08.28", "title": "София: Навършват се две години откакто Българският патриарх Неофит благослови туристическата еко пътека „По стъпките на Алеко\""}
{"url": "http://www.focus-news.net/news/2017/08/28/2429817/smolyan-zabraneno-e-dvizhenieto-na-tezhkotovarni-avtomobili-nad-10-t-po-pat-arda-gorna-arda-poradi-propadane-na-chast-ot-patnata-nastilka.html", "text": "Нормално проходими са пътищата в Смолянска област, съобщиха за Радио „Фокус“ – Смолян от Областно пътно управление. През нощта в службата не са получавали сигнали за инциденти, които да затрудняват движението на автомобилите. Движението на МПС в пътен участък в село Борино се осъществява в едната пътна лента с изчакване поради срутена стена от каменна зидария в дясна лента. Поставена е необходимата сигнализация на засегнатия участък. Поради стари свлачища движението в определени участъци се осъществява в едната пътна лента. Местата са сигнализирани с необходимите пътни знаци. Такива има по направления: Смолян - Средногорци, Тешел - Девин, Белица – Загражден – Оряховец, Баните – Стоянов мост, Бял извор – Неделино. Целогодишно е забранено движението на МПС над 3,5 т през прохода „Пампорово”, а по направление Арда - Горна Арда е забранено движението на МПС над 10 т, поради пропадане и стесняване на една от пътните ленти. От ОПУ предупреждават, че заради планинския релеф на региона има опасност от падащи камъни по пътните настилки по всички направления.\r\nДаниела БОЙКОВА", "date": "2017.08.28", "title": "Смолян: Забранено е движението на тежкотоварни автомобили над 10 т по път Арда - Горна Арда поради пропадане на част от пътната настилка"}
{"url": "http://www.focus-news.net/news/2017/08/28/2429818/mvr-bankomat-e-bil-vzriven-v-stolichniya-kv-mladost.html", "text": "Банкомат е бил взривен в столичния кв. „Младост“. Това съобщиха за Агенция „Фокус“ от пресцентъра на МВР. Сигналът е получен в 04.00 часа. На място са изпратени екипи, районът е бил отцепен. Огледът е приключил. Работата по случая продължава.", "date": "2017.08.28", "title": "МВР: Банкомат е бил взривен в столичния кв. „Младост“"}
{"url": "http://www.focus-news.net/news/2017/08/28/2429819/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на Радио „Фокус” – Пирин и Община Кюстендил „Зона Кюстендил” днес ще ви срещнем с Красимира Ботева, управител на Дневен център за деца с увреждания „Вяра, надежда и любов”. Тя ще разкаже повече за дейността на Центъра и за приключващия летен план за работа с децата. Наш събеседник ще бъде и директорът на Дирекция „Култура, образование, младежки дейности и спорт” към Община Кюстендил Нели Петкова, с която ще разговаряме са безплатните помагала и учебници и за ремонтните дейности в учебните заведения и общинските детски градини. По темата за иновативните училища ще разговаряме с директора на Пето основно училище „Христо Ботев” Искра Владимирова, от която ще научим повече за проекта, чрез който учебното заведение ще се превърне в иновативно. С паметниците на културата от национално значение в Кюстендил ще ни запознае директорът на Регионален исторически музей Валентин Дебочички. Предаването „Зона Кюстендил” се излъчва всеки понеделник, от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2017.08.28", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2017/08/28/2429820/plovdiv-avtobus-ot-gradskiya-transport-e-katastrofiral-na-kragovo-krastovishte-v-rayon-trakiya.html", "text": "Автобус от градския транспорт е катастрофирал на едно от кръговите кръстовища в район „Тракия“, предаде репортер на Радио „Фокус“ - Пловдив. Инцидентът е станал тази сутрин малко след 6.00 часа. Шофьорът на автобуса е изгубил контрол и се ударил в уличен стълб. В автобуса не е имало пътници. На място са пристигнали екипи на бърза помощ и полиция. Движението в района се извършва нормално.\r\nКристиян ГАРОВ", "date": "2017.08.28", "title": "Пловдив: Автобус от градския транспорт е катастрофирал на кръгово кръстовище в район „Тракия“"}
{"url": "http://www.focus-news.net/news/2017/08/28/2429821/ekathimerini-narastvashtiyat-migrantski-potok-v-gartsiya-e-svarzan-s-taktika-na-turskiya-prezident-tvardyat-pravitelstveni-iztochnitsi.html", "text": "Източници от правителството в Атина се опасяват, че засиленият поток от нелегални мигранти от съседна Турция се случва с благословията на президента Реджеп Тайип Ердоган, чиито отношения с Европейския съюз са изострени, пише гръцкото електронно издание Ekathimerini.\r\nМакар че пристигащите от Турция все още са доста под нивата, регистрирани при пика на кризата с бежанците от 2015 г., напливът на мигранти през последните седмици се увеличи чувствително. \r\nПравителствени източници смятат, че това увеличение не е случайно, а е плод на това, че турските власти си затварят очите за нелегалния трафик по крайбрежието на страната. Същите източници не свързват позицията на Анкара по въпроса за бежанците с натрупването на напрежение с Атина в Егейско море, след като през последните седмици се наблюдава ръст на турските нарушения на гръцкото въздушно пространство.\r\nКакто отбелязват правителствените източници, като позволи увеличаването на притока на мигранти към Европа, Ердоган се опитва да изпрати предупреждение, тъй като преговорите за членство на Турция в ЕС изглежда са насочени към колапс.\r\nВ същото време правителството е изправено пред връщането в Гърция на мигранти от Германия и други европейски страни. Министърът на миграционната политика Янис Музалас потвърди в коментарите си пред The Guardian миналата седмица, че връщанията трябва да започнат през септември. Той подчерта, че не е сигурен къде ще бъдат настанени новопристигналите, но увери, че условията в държавните приемни центрове са се подобрили.Тереза Герова", "date": "2017.08.28", "title": "Ekathimerini: Нарастващият мигрантски поток в Гърция е свързан с тактика на турския президент, твърдят правителствени източници"}
{"url": "http://www.focus-news.net/news/2017/08/28/2429822/vidin-nivoto-na-reka-dunav-se-e-povishilo-s-19-sm-pri-novo-selo-prez-izminaloto-denonoshtie.html", "text": "Нивото на река Дунав се е повишило с 19 см при Ново село през изминалото денонощие и водният стоеж е 150 см, съобщиха от местната Хидрометеорологична станция. Нивото на Дунав край Видин е 183 см, повишението е с 19 см. При Лом стойностите на речното ниво са 197 см и водният стоеж се е повишил с 15 см за денонощието. С 8 см се е повишило речното ниво край Оряхово и водният стоеж там е 76 см. Температурата на водата край Ново село е 24.0 градуса, край Оряхово е 25.2 градуса.", "date": "2017.08.28", "title": "Видин: Нивото на река Дунав се е повишило с 19 см при Ново село през изминалото денонощие"}
{"url": "http://www.focus-news.net/news/2017/08/28/2429823/pazardzhik-prodalzhava-blagoustroyavaneto-na-naselenite-mesta-v-obshtina-panagyurishte.html", "text": "Продължава благоустрояването на населените места в община Панагюрище. Това съобщи за Радио „Фокус“ – Пазарджик Радка Костуркова от Община Панагюрище. Тя обясни, че в село Панагюрски колонии е приключило полагането на пътна настилка на улица „Вергил Димов“ и предстои благоустрояване на улица „Атанас Захариев“. „Започна вторият етап по подмяна на водопровода и благоустрояване на улица „Димитър Благоев“ и улица „Тодор Каблешков“ в село Попинци. В село Баня започна благоустрояването на улица „Иван Недеков“ и предстои благоустрояване на улица „Съби Гочев“. В ход е и благоустрояване и на улиците „Делчо Уливеров“ и „Никола Барбалов“ в село Поибрене“, каза още Костуркова. Тя добави, че ремонтни дейности ще започнат и на улица „Христоско Ендаров“ в село Бъта. В село Левски ще бъде подменен водопроводът по улиците „Никола Антонов“ и „Пено Колчаков“. В село Оборище ще бъде благоустроен централният площад.\r\nВаня НИКОЛОВА", "date": "2017.08.28", "title": "Пазарджик: Продължава благоустрояването на населените места в община Панагюрище"}
{"url": "http://www.focus-news.net/news/2017/08/28/2429824/the-daily-mirror-blizo-240-turisti-sa-nastaneni-v-bolnitsa-sled-natravyane-s-gaz-na-angliyski-plazh.html", "text": "Голяма група туристи се е натровила с газ на плаж в Югоизточна Англия, съобщава британският вестник The Daily Miror.\r\nВластите са евакуирали района, след като „хлорна мъгла“ e предизвикала трудности с дишането, повръщане и увреждане на очите на туристите, почиващи на плажа. Аварийните служби са получили сигнал относно „мъгла, причиняваща неудобство на хората по брега“.  \r\nОфициални лица потвърдиха, че 238 души са настанени в болница, в резултат на мистериозна \"хлорна\" мъгла, която се е насочила през морето към плажната ивица. Медиците, оказали помощ на място на пострадалите, са били облечени в защитни костюми, уточняват от редакцията.\r\nИнцидентът се е случил малко преди 17 часа (местно време) в неделя. Към момента остава в сила забраната на властите за посещение на плажната ивица. Причините за произшествието се разследват. Цанко Цолов", "date": "2017.08.28", "title": "The Daily Mirror: Близо 240 туристи са настанени в болница след натравяне с газ на английски плаж"}
{"url": "http://www.focus-news.net/news/2017/08/28/2429825/blagoevgrad-chetvarti-den-voennosluzheshti-ot-suhopatnite-voyski-okazvat-pomosht-v-potushavaneto-na-pozhara-v-kresnenskoto-defile.html", "text": "Модулни групи от състава на Сухопътните войски продължават и днес да оказват помощ в гасенето на пожара в Кресненското дефиле, съобщиха от пресцентъра на Министерството на отбраната. \r\nОт 06.30 часа тази сутрин на терен действат 51 военнослужещи с 6 броя техника от военно формирование 54 060 – Благоевград и 34 военнослужещи с 6 броя специализирана техника от състава на военно формирование 28 610 – София.", "date": "2017.08.28", "title": "Благоевград: Четвърти ден военнослужещи от Сухопътните войски оказват помощ в потушаването на пожара в Кресненското дефиле"}
{"url": "http://www.focus-news.net/news/2017/08/28/2429826/die-berliner-zeitung-germanskata-politsiya-zadeystva-mashtabna-operatsiya-za-otmyana-na-kontsert-v-berlin.html", "text": "В нощта срещу понеделник полицията във федералната германска столица Берлин е задействала мащабна операция за спирането на концерт, съобщава вестник Die Berliner Zeitung.\r\nВ акцията са били включени около 130 полицейски служители, които са изпратени на място след получен сигнал за сигнал за нарушаване на обществения ред. Съгласно разпространените данни, концертът е организиран от представители на лявата сцена в Германия. Тереза Герова", "date": "2017.08.28", "title": "Die Berliner Zeitung: Германската полиция задейства мащабна операция за отмяна на концерт в Берлин"}
{"url": "http://www.focus-news.net/news/2017/08/28/2429827/plovdiv-vavezhda-se-vremenna-organizatsiya-na-dvizhenieto-v-chast-ot-bul-sankt-peterburg-poradi-provisnala-kontaktna-troleybusna-mrezha.html", "text": "Въвежда се временна организация на движението в част от бул. „Санкт Петербург“ поради опасно провиснала контактна тролейбусна мрежа. Това съобщиха за Радио „Фокус“ - Пловдив от ОП „Организация и контрол на транспорта“. От общинското предприятие предупреждават шофьорите да избягват крайната дясна лента на северното платно на булеварда. Всеки момент започва поставянето на съответните пътни знаци, докато аварийните екипи предотвратят евентуалната опасност.\r\nКристиян ГАРОВ", "date": "2017.08.28", "title": "Пловдив: Въвежда се временна организация на движението в част от бул. „Санкт Петербург“ поради провиснала контактна тролейбусна мрежа"}
{"url": "http://www.focus-news.net/news/2017/08/28/2429828/wirtschaftswoche-prez-2016-g-zhivushtite-v-germaniya-imigranti-sa-izpratili-rekordna-suma-pari-v-rodinite-si.html", "text": "През 2016 г. имигрантите, установени в Германия с цел работа, са изпратили рекордно голяма сума пари в родините си, съобщава икономическото издание  Wirtschaftswoche, като се позовава на данни от Германската федерална банка (Бундесбанк).\r\nСъгласно представената информация, през предходната година имигрантите са извършили парични преводи на обща стойност от 4,2 млрд. евро – с 700 млн. повече, в сравнение с 2015 г. Данните са абсолютен рекорд за целия период след обединението на Германия. \r\nИзданието отбелязва, че се наблюдава постоянен ръст на сумите, изпращани към държавите от Източна Европа. Увеличение има и на средствата за Сирия – от 18 млн. евро през 2016 г. до 67 млн. евро през 2016 г. Въпреки това рекордьор в това отношение остава Турция: всяка година работещите в Германия нейни граждани изпращат на близките в родината си около 800 млн. евро. Тереза Герова", "date": "2017.08.28", "title": "Wirtschaftswoche: През 2016 г. живущите в Германия имигранти са изпратили рекордна сума пари в родините си"}
{"url": "http://www.focus-news.net/news/2017/08/28/2429829/haskovo-detsa-i-mladezhi-ot-rusiya-sa-na-poseshtenie-v-grada-po-povod-140-godini-ot-rusko-turskata-osvoboditelna-voyna.html", "text": "Деца и младежи от Русия са на посещение в града по повод 140 години от Руско-турската освободителна война, съобщиха от пресцентъра на Община Хасково. Посещението на групата е организирано от инициативен и организационен комитет с председател кмета на общината Добри Беливанов. \r\nДнес 12,30 часа в Младежки център групата от Русия, която е съставена от около 30 деца и младежи, ще има съвместни занимания с техни връстници от Хасково. В срещата ще участва и Народен оркестър към Община Хасково. Програмата за посещението днес освен занимания в Младежки център предвижда туристическа обиколка на Хасково и обяд с кмета Добри Беливанов.", "date": "2017.08.28", "title": "Хасково: Деца и младежи от Русия са на посещение в града по повод 140 години от Руско-турската освободителна война"}
{"url": "http://www.focus-news.net/news/2017/08/28/2429830/varna-zaradi-avariya-bez-voda-sa-mestnostta-evksinograd-zonite-nad-magistralata-do-kk-zlatni-pyasatsi-i-kv-vinitsa.html", "text": "Домакинствата от местност Евксиноград, вилните и курортни зони над магистралата до к.к. „Златни пясъци“ и кв. “Виница“ са без вода заради авария. Това съобщиха за Радио „Фокус“ – Варна от водоснабдителното дружество. Водоподаването е спряно около 3.00 часа тази сутрин и се очаква да бъде възстановено до 15.00 часа. Без вода поради авария са също абонатите в карето между ул. „Преслав“, ул. „Дунав“, ул. „Дебър“ и ул. „Девня“, както и по част бул. „Народни Будители“. Водоподаването в тези райони ще бъде възстановено около 16.00 часа, уточниха от дружеството.\r\nМарияна ВАЛЕНТИНОВА", "date": "2017.08.28", "title": "Варна: Заради авария без вода са местността Евксиноград, зоните над магистралата до к.к. „Златни пясъци“ и кв. “Виница“"}
{"url": "http://www.focus-news.net/news/2017/08/28/2429831/mvnr-balgarski-grazhdanin-e-zadarzhan-vav-vrazka-s-izvarsheno-ubiystvo-v-london.html", "text": "Български гражданин е задържан в Лондон. Лицето е заподозряно в извършване на убийство. Това съобщиха за Агенция „Фокус“ от пресцентъра на Министерство на външните работи (МВнР). Българското посолство в Лондон е уведомено. Тече следствие. \r\nМариела РУСЕВА", "date": "2017.08.28", "title": "МВнР: Български гражданин е задържан във връзка с извършено убийство в Лондон"}
{"url": "http://www.focus-news.net/news/2017/08/28/2429832/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Двадесет и една годишен гражданин на Нидерландия ще бъде изправен пред съда в свободния ханзейски град Хамбург в първи процес за безпрецедентното насилие, което беляза провеждането на срещата на върха на лидерите на Г-20 в началото на юли, съобщава националният ежедневник Die Frankfurter Allgemeine Zeitung.\r\nПодсъдимият е обвинен, че на 6 юли е хвърлил две бутилки по  полицейските служители, охранявали демонстрацията „Добре дошли в ада“. Съгласно разпространените данни, мъжът е оказал съпротива при ареста си. Нидерландецът е разследван от германските власти от 7 юли насам. \r\nСрещата на големите икономически сили на 7 и 8 юли в Хамбург бе засенчена от сериозни бунтове със стотици ранени. След бурните събития бяха издадени общо 51 заповеди за арест. Според информация от прокуратурата 32 обвиняеми все още са обект на разследване. Във вторник на подсъдимата скамейка ще бъде изправен и гражданин на Полша.\r\n*** Източници от правителството в Атина се опасяват, че засиленият поток от нелегални мигранти от съседна Турция се случва с благословията на президента Реджеп Тайип Ердоган, чиито отношения с Европейския съюз са изострени, пише гръцкото електронно издание Ekathimerini.\r\nМакар че пристигащите от Турция все още са доста под нивата, регистрирани при пика на кризата с бежанците от 2015 г., напливът на мигранти през последните седмици се увеличи чувствително. \r\nПравителствени източници смятат, че това увеличение не е случайно, а е плод на това, че турските власти си затварят очите за нелегалния трафик по крайбрежието на страната. Същите източници не свързват позицията на Анкара по въпроса за бежанците с натрупването на напрежение с Атина в Егейско море, след като през последните седмици се наблюдава ръст на турските нарушения на гръцкото въздушно пространство.\r\nКакто отбелязват правителствените източници, като позволи увеличаването на притока на мигранти към Европа, Ердоган се опитва да изпрати предупреждение, тъй като преговорите за членство на Турция в ЕС изглежда са насочени към колапс.\r\nВ същото време правителството е изправено пред връщането в Гърция на мигранти от Германия и други европейски страни. Министърът на миграционната политика Янис Музалас потвърди в коментарите си пред The Guardian миналата седмица, че връщанията трябва да започнат през септември. Той подчерта, че не е сигурен къде ще бъдат настанени новопристигналите, но увери, че условията в държавните приемни центрове са се подобрили.\r\n*** Голяма група туристи се е натровила с газ на плаж в Югоизточна Англия, съобщава британският вестник The Daily Miror.\r\nВластите са евакуирали района, след като „хлорна мъгла“ e предизвикала трудности с дишането, повръщане и увреждане на очите на туристите, почиващи на плажа. Аварийните служби са получили сигнал относно „мъгла, причиняваща неудобство на хората по брега“.  \r\nОфициални лица потвърдиха, че 238 души са настанени в болница, в резултат на мистериозна \"хлорна\" мъгла, която се е насочила през морето към плажната ивица. Медиците, оказали помощ на място на пострадалите, са били облечени в защитни костюми, уточняват от редакцията.\r\nИнцидентът се е случил малко преди 17 часа (местно време) в неделя. Към момента остава в сила забраната на властите за посещение на плажната ивица. Причините за произшествието се разследват.\r\n*** Канцлерът на ФРГ Ангела Меркел и колегите й от Франция, Испания и Италия пристигат в Париж в понеделник по покана на държавния глава Еманюел Макрон, за да се опитат да намерят решение за сдържане на нелегалната миграция в Европа от Африка, съобщава австрийският вестник Die Presse. Участие в мини срещата на върха във френската столица ще вземе и Върховният представител на Европейския съюз по въпросите на външните работи и политиката на сигурност Федерика Могерини, лидерите на Чад и Нигер, и министър-председателят на международно признатото правителство на Либия. \r\nСрещата „ще бъде възможност да се подчертае подкрепата на Европа за Чад, Нигер и Либия в контрола и управлението на миграционните потоци\", заяви Макрон преди началото й. Меркел на свой ред подчерта в интервю, че целта на дискусиите е „стъпка по стъпка да се намали нелегалната миграция\".\r\nСпоред Международната организация по миграция (МОМ) тази година повече от 120 хил. души са пристигнали в Европа през Средиземно море, като повечето от тях са стъпили на италианска земя. \r\nПреди всичко Либия е важна транзитна страна за европейските опити за ограничаване на миграцията. Съществува обаче и критика към нея заради нестабилната политическа ситуация в страната, която се намира в условията на гражданска война.\r\n***  Руският президент Владимир Путин ще прекара едва няколко часа в Унгария, но подари пристигането си в понеделник в Будапеща трафикът между летище „Ференц Лист“ и спортна арена „Ласло Поп“, в която той ще открие Световното първенство по джудо“, трафикът ще бъде блокиран, пише унгарският ежедневник  Blikk.\r\nНа редица  улици в унгарската столица в периода между 11:00 и 20:00 часа  паркирането ще бъде забранено. Путин пристига в Унгария за церемонията по откриването на тазгодишното световно първенство по джудо, като ще наблюдава и първите боеве през деня.\r\nРуският президент бе поканен на събитието  от президента на Международната асоциация по джудо, което не е чудно, защото  Путин е негов почетен председател. По време на спортното събитие той ще отдели време да разговор с унгарския министър-председател Виктор Орбан. \r\nТова обаче няма да остане дълго, тъй като същата вечер има работа в Русия. Въпреки това, унгарските сили за сигурност въвеждат в Будапеща строги мерки за сигурност и пътни ограничения.\r\n***  През 2016 г. силите на сигурност на Белгия са изследвали 58 джамии в страната като част от борбата срещу радикалния ислямизъм. Според министъра на правосъдието Коен Геенс това означава, че всяка пета белгийска джамия е била проверена, пише  The Brussels Times.\r\nСъдебно разследване е започнато при определени, специфични случаи. Силите за сигурност са разследвали джамиите по няколко причини: заради управата им, заради изнасящите проповеди имами и заради посетителите им. \r\nМинистърът подчерта, че почти всяка от разследваните джамии не е била призната. „Нашето разследване се фокусира върху заплахи като екстремизма, радикализацията и тероризма. В този контекст, религиозните общност ги признават рядко. Терористичните групировки рядко са известно с теологичното си образование, дори напротив“, подчерта министърът.\r\n***", "date": "2017.08.28", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/08/28/2429833/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-29-avgust.html", "text": "„Софийска вода” временно ще прекъсне водоснабдяването в някои части на столицата на 29 август, съобщиха от пресцентъра на дружеството. Във връзка с подмяна на спирателни кранове на ул. „Искърско шосе“, НПЗ-Искър се налага спиране на водоподаването от 10:00 до 22:00 часа на клиентите на „Софийска вода”, живеещи в района между НПЗ „Искър“, кв. „Христо Ботев“, Каре от жк. „Дружба“ 1 – бул. „Христофор Колумб“, бул. „Асен Йорданов“, ул. „Кап. Димитър Списаревски“, бул. „Проф. Цветан Лазаров“, Промишлена зона „Гара Искър“.\r\nЗона с понижено налягане: ул. „Боян Магесник“,  ж.п. линия, бул. „Христофор Колумб“, бул. „Асен Йорданов“, ул. „Кап. Димитър Списаревски“, бул. „Проф. Цветан Лазаров“, бул. „Шипченски проход“, ул. „Иван Димитров Куклата“, ул. „Слатинска“, ул. „Георги Аспарухов-Гунди“  и ул. „Марко Бочар“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адреси: бул. „Христофор Колумб“ пред София Аеропорт Център, пред бл. 108 СОУ, жк. „Дружба“ 1. След възстановяване на водоснабдяването е възможно временно повишаване мътността на водата.\r\nВъв връзка с подмяна на сградно водопроводно отклонение по ул. „Бреза“ в с. Волуяк, се налага спиране на водоподаването от 9:30 до 14:30 часа на клиентите на „Софийска вода”, живеещи в района между ул. „Синчец“, ул. „Червено знаме“, ул. „Явор“, ул. „Липа“ и  бул. „Ломско шосе“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:  ул. „Бреза на ъгъла с ул. „Явор“.  \r\nВъв връзка с подмяна на спирателен кран на ул. „Благородна“, жк. „Гео Милев“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на ул. „Манастирска“ от ул. „Трудолюбие“ до ул. „Елисавета Багряна“ , ул. „Благородна“ от ул. „Христо Максимов“ до ул. „Едисон“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Благородна“ на ъгъла с ул. „Манастирска“.\r\nВъв връзка с подмяна на сградно водопроводно отклонение на ул. „Тоне Крайчев“, с. Желява, се налага спиране на водоподаването от 10:00 до 16:00 часа на клиентите на „Софийска вода”, живеещи в района на ул. „Тоне  Крайчев“ от №1 до №28. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред кметството в с. Желява.\r\nВъв връзка с подмяна на сградно водопроводно отклонение на ул. „Клен“, вилна зона „Малинова долина“ се налага спиране на водоподаването от 10:00 до 16:00 часа на клиентите на „Софийска вода”, живеещи в района на ул. „Бяла река“, ул. „Клен“, ул. „Трилистник“ и ул. „Полски бряст“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:  ул. „Клен“ на кръстовището с ул. „Полски бряст“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.", "date": "2017.08.28", "title": "„Софийска вода” временно ще прекъсне водоснабдяването в някои части на столицата на 29 август"}
{"url": "http://www.focus-news.net/news/2017/08/28/2429834/kyustendil-v-grada-se-provezhda-fotokonkurs-za-mladezhi-i-vazrastni-pod-nadslov-moyata-zelena-evropa.html", "text": "Под надслов „Моята зелена Европа” в Кюстендил се провежда фотоконкурс за младежи и възрастни. Това съобщи за Радио „Фокус” – Кюстендил Любомира Велинова, управител на Областен информационен център – Кюстендил. По думите ѝ конкурсът продължава до 18 септември. „Целта е да се популяризират европейските структурни и инвестиционни фондове като важен източник на инвестиции за развитието на икономика, която е ниско въглеродна, устойчива на изменението на климата, екологично устойчива и използваща ефикасно ресурсите”, каза Любомира Велинова. Всеки участник може да изпраща до три дигитални снимки, които да отразяват вижданията на автора за сферите на инвестиране на европейски средства за осигуряване на устойчиво развитие на региона. Победителите ще бъдат определени на два етапа. Първият етап включва гласуване за фотографиите на страницата на Областен информационен център – Кюстендил в една от социалните мрежи. Във втория етап ще бъдат включени първите десет фотографии, получили най-много харесвания. Те ще бъдат оценени от тричленно жури, което ще определи победител. Победителят и класираният на второ място ще бъде обявен на 30 септември.\r\nВенцеслав ИЛЧЕВ", "date": "2017.08.28", "title": "Кюстендил: В града се провежда фотоконкурс за младежи и възрастни под надслов „Моята зелена Европа”"}
{"url": "http://www.focus-news.net/news/2017/08/28/2429835/veliko-tarnovo-s-dva-individualni-pohoda-turistichesko-druzhestvo-trapezitsa-1902-otbelyaza-denya-na-turizma.html", "text": "С два индивидуални похода Туристическо дружество „Трапезица 1902“ отбеляза Деня на туризма. Това каза за Радио „Фокус“ – Велико Търново Станчо Русев, председател на Клуба по пешеходен туризъм към Дружеството и ръководител на едната група. Празникът се чества ежегодно в последната неделя на август. Двата маршрута бяха: изкачване на връх Ботев от Клуба по пешеходен туризъм и поход в района на Кръстец, осъществен то Клуба на туристите ветерани. „В проявата взеха участие 20 планинари. Беше малко трудно да си уредим нощувка в хижа „Плевен“, тъй като тя беше почти изцяло заета, но хижарите успяха да ни вместят. От Велико Търново тръгнахме в ранната съботна сутрин. Идеята ни беше да отидем на време в хижата, да оставим по-голямата част от багажа и да се качим на връх Ботев с всичко нужно за еднодневен преход. В самия преход се включиха 15 - 16 човека, останалите се разходиха по част от лятната пътека и хижата“, обясни още Станчо Русев.„Фокус“ припомня, че началото на организирането туристическо движение в България се поставя на 19 август 1885 г. по покана на Алеко Константинов. Още през 1902 г. Великотърновци организират свое туристическо дружество и го наричат „Трапезица“.\r\nПръв председател е Моско Москов. От тогава до сега всяка година търновчани не пропускат да отбележат с различни инициативи Празника на туризма – празника на обичта към българската природа и волния дух на планинарите.\r\nЛуиза ТРАНЧЕВА", "date": "2017.08.28", "title": "Велико Търново: С два индивидуални похода Туристическо дружество „Трапезица 1902“ отбеляза Деня на туризма"}
{"url": "http://www.focus-news.net/news/2017/08/28/2429836/plovdiv-shest-sela-v-oblastta-sa-s-narusheno-vodopodavane-zaradi-avarii.html", "text": "Шест села от Пловдивска област са с нарушено водоподаване заради аварии по водопроводната мрежа. Това съобщи за Радио „Фокус“ – Пловдив дежурният диспечер във ВиК - Пловдив. Без вода днес са жителите на селата Правище, Болярци, Добралък, Васил Левски, Каравелово и Куртово. Екипите на водоснабдителното дружество работят по отстраняването на аварии също на територията на Асеновград - по ул. „Иван Шишман“ и бул. „България“. До 17.00 часа вода няма да имат и домакинствата на ул. „Втори юни“ в град Баня. Без вода днес са и домакинствата по три улици в Пловдив. Екипите отстраняват аварии по водопровода по улиците „Стамат Икономов“, „Софлу“ и „Барикадите 10“. Нарушено е водоподаването и в кв. „Остромила“.\r\nКристиян ГАРОВ", "date": "2017.08.28", "title": "Пловдив: Шест села в областта са с нарушено водоподаване заради аварии"}
{"url": "http://www.focus-news.net/news/2017/08/28/2429837/emsc-dve-zemetreseniya-ot-treta-i-chetvarta-stepen-po-rihter-sa-registrirani-na-teritoriyata-na-bosna-i-hertsegovina.html", "text": "Земетресение с магнитуд от четвърта степен по скалата на Рихтер е регистрирано на територията на Босна и Херцеговина в 6.01 часа (местно време) в понеделник, показва справка на Европейския средиземноморски сеизмологичен център. \r\nЕпицентърът на труса е бил на 84 км югозападно от столицата Сараево и на седем километра южно от Широки Брег с дълбочина от 10 км. \r\nВ 6.14 часа е регистрирано второ земетресение със сила от трета степен по Рихтер. Епицентърът му е бил на 82 км югозападно от Сараево, с дълбочина два километра под земната кора. Тереза Герова", "date": "2017.08.28", "title": "EMSC: Две земетресения от трета и четвърта степен по Рихтер са регистрирани на територията на Босна и Херцеговина"}
{"url": "http://www.focus-news.net/news/2017/08/28/2429838/afp-dvama-zaginali-i-25-izcheznali-sled-svlachishte-v-kitay.html", "text": "Двама души са загинали, след като свлачище е ударило около 34 къщи в югозападната част на Китай в понеделник, предава AFP. \r\nСпасителите са успели да извадят шестима души от развалините, двама от които са починали по-късно. \r\nСъгласно съобщенията на местните медии в неизвестност след инцидента са 25 души. Тереза Герова", "date": "2017.08.28", "title": "AFP: Двама загинали и 25 изчезнали след свлачище в Китай"}
{"url": "http://www.focus-news.net/news/2017/08/28/2429839/targovishte-shofyor-na-tovaren-avtomobil-e-zaloven-s-213-promila-alkohol.html", "text": "Шофьор на товарен автомобил е заловен с 2,13 промила алкохол, съобщиха от пресцентъра на ОДМВР - Търговище. Вчера в 17,30 часа на път София-Варна, км 246+000, при извършена полицейска проверка е установено, че правоспособният водач Е.М., на 53 год., от с. Църквица, област Шумен, управлявал товарен автомобил „Форд Транзит“ с шуменска регистрация след употреба на алкохол, с концентрация на алкохол в издишания от него въздух 2,13 промила, установено по надлежния ред – с техническо средство алкотест „Дрегер“. Водачът е отказал кръвна проба за химическо изследване. Задържан е в РУ-Омуртаг.", "date": "2017.08.28", "title": "Търговище: Шофьор на товарен автомобил е заловен с 2,13 промила алкохол"}
{"url": "http://www.focus-news.net/news/2017/08/28/2429840/pregled-na-osnovnite-temi-v-pazardzhishkiya-pechat.html", "text": "Вестник „Марица“ в страниците си, отделени за Пазарджик и региона, информира за задържаните участници в схема за телефонни измами. „Закопчаха мулета на ало измамници“ е заглавието, под което изданието уточнява, че двамата задържани са измъкнали 6 300 лева, 100 евро и спестовна книжка. Вестникът напомня препоръките на полицията хората да не се доверяват на случайни телефонни обаждания и да сигнализират веднага, ако станат обект на опит за телефонна измама. Друго заглавие от страниците на вестника е „Конкурс обединява кадри на доброто“. Изданието уточнява, че става дума за фотоконкурса „Благотворителността през обектива“, в който ще се включи един от известните пазарджишки фотографи. На същата страница е отделено място за интересна инициатива под заглавието „Избират най-патриотичен дом в Септември“. Вестникът коментира, че тя се провежда за шеста поредна година.", "date": "2017.08.28", "title": "Преглед на основните теми в пазарджишкия печат"}
{"url": "http://www.focus-news.net/news/2017/08/28/2429841/sport-grigor-dimitrov-zapazi-devetata-si-pozitsiya-v-svetovnata-ranglista.html", "text": "И през новата седмица първата ракета на България Григор Димитров запазва деветата си позиция в световната ранглиста.\r\nС цели 25 позиции напред до номер 366 се придвижва друг български тенисист – Александър Лазов. \r\nВ Топ 10 в класацията за мъжете няма промени. Начело остава испанецът Рафаел Надал, следван от британеца Анди Мъри и Роджър Федерер от Швейцария.", "date": "2017.08.28", "title": "Спорт: Григор Димитров запази деветата си позиция в световната ранглиста"}
{"url": "http://www.focus-news.net/news/2017/08/28/2429842/prof-slavcho-tomov-malko-nad-500-sa-novozapisanite-studenti-v-meditsinski-universitet-pleven-za-novata-akademichna-godina.html", "text": "Малко над 500 са новозаписаните студенти в МУ – Плевен за новата академична година. Това каза ректорът на Медицински университет (МУ)- Плевен проф. д-р Славчо Томов в интервю за Агенция „Фокус“ във връзка с новата академична година, броят на студентите и най-желаните специалности. По думите му броят на новозаписаните студенти е по-голям в сравнение с предходни години. Той поясни, че по традиция първокурсниците ще бъдат посрещнати тържествено в зала „Магнум“ на Втора клинична база. „Ние сме им подготвили специална програма със специална презентация, която да представи университета на първокурсниците. Подготвили сме им видео, което демонстрира най-добрите и хубави страни на висшето училище. Това ще им покаже, че те наистина са направили най-добрия избор за своето бъдещо в нашия университет. Ще получат информация от деканите на основните звена за предимствата на всеки един от факултетите. След това ще бъдат поздравени от своите по-големи колеги с повече стаж със специални изпълнения по случай тяхното първо пристъпване в плевенската Алма Матер“, каза ректорът на университета. \r\n„Все пак искам да им кажа, че им предстоят много трудни години, защото медицината и другите специалности, по които ние ги обучаваме, изискват себеотдаване и много голяма упоритост. Успяват всъщност тези, които го осъзнаят по-рано. Нека не забравят и нещо друго -  студентските години са най-прекрасните години и спомените от тях остават за цял живот“, каза още ректорът на МУ – Плевен. \r\nДеница КИТАНОВА", "date": "2017.08.28", "title": "Проф. Славчо Томов: Малко над 500 са новозаписаните студенти в Медицински университет - Плевен за новата академична година"}
{"url": "http://www.focus-news.net/news/2017/08/28/2429843/sofiya-mazh-se-e-samoubil-v-kv-dimitar-milenkov.html", "text": "Мъж се е самоубил в кв. „Димитър Миленков“. Това съобщиха за Агенция „Фокус“ от СДВР.  Мъжът се е прострелял в главата. Сигналът е подаден след 23.00 часа в неделя.\r\nМариела РУСЕВА", "date": "2017.08.28", "title": "София: Мъж се е самоубил в кв. „Димитър Миленков“"}
{"url": "http://www.focus-news.net/news/2017/08/28/2429844/sport-tsvetana-pironkova-se-izkachi-s-edna-pozitsiya-v-svetovnata-ranglista.html", "text": "Най-добрата българска тенисистка Цветана Пиронкова се изкачи с една позиция в световната ранглиста и през новата седмица е поставена под номер 136.\r\nС девет места напред до номер 155 е Виктория Томова. Сесил Каратанчева отстъпва с две места до номер 226. На 231-во място е Елица Костова, която се изкачи с пет позиции през новата седмица. \r\nЕдинствената промяна в Топ 10 при жените е изкачването с една позиция на словашката тениститка Доминика Цибулкова, която през новата седмица е поставена под номер 10 в ранглистата.", "date": "2017.08.28", "title": "Спорт: Цветана Пиронкова се изкачи с една позиция в световната ранглиста"}
{"url": "http://www.focus-news.net/news/2017/08/28/2429845/montana-mazh-e-postradal-pri-masovo-sbivane-pred-diskoteka-vav-varshets.html", "text": "Мъж е пострадал при масово сбиване пред дискотека във Вършец, съобщиха от пресцентъра на ОДМВР - Монтана. В събота срещу неделя вечерта около 02,55 часа в РУ Берковица е получен сигнал за масово сбиване пред дискотека в гр. Вършец. При извършената проверка на място е установен 23-годишният Д.К. от гр. София, на който са причинени видими наранявания в областта на главата и тялото. Пострадалият е прегледан от екип на ФСМП - Вършец и транспортиран до МБАЛ \"Д-р Стамен Илиев\" гр. Монтана, откъдето по-късно е освободен. От проведените незабавни оперативно-издирвателни мероприятия служители на РУ - Вършец са установили по „горещи” следи извършителите на побоя – Ц.И. на 19 г., и М.В. на 18 г., и двамата от гр. Вършец. Ц.И. и  М.В. са доведени в РУ - Вършец, където са им снети обяснения. По случая продължава работа РУ - Вършец.", "date": "2017.08.28", "title": "Монтана: Мъж е пострадал при масово сбиване пред дискотека във Вършец"}
{"url": "http://www.focus-news.net/news/2017/08/28/2429846/burgas-petima-dushi-sa-postradali-pri-katastrofa-na-paten-vazel-vetren.html", "text": "Петима души са пострадали при катастрофа на пътен възел „Ветрен“, съобщиха за Радио „Фокус“ от ОДМВР - Бургас. Пътният инцидент е възникнал около 9.31 часа днес. 79-годишен водач на лек автомобил „Форд“ с бургаска регистрация навлиза в насрещната лента на движението, която се явява ускорителна пътна лента от Бургас към София, в резултат на което блъска лек автомобил „Шкода“ със словенска регистрация, управлявана от словенски гражданин. Към момента здравословното състояние на пострадалите се установява.\r\nМария РУСЕВА", "date": "2017.08.28", "title": "Бургас: Петима души са пострадали при катастрофа на пътен възел „Ветрен“"}
{"url": "http://www.focus-news.net/news/2017/08/28/2429847/bosna-i-hertsegovina-zemetresenie-sas-sila-ot-40-po-rihter-sabudi-zhitelite-na-mostar.html", "text": "Земетресение със сила 4,0 по скалата на Рихтер събуди жителите на Мостар и ги накара да напуснат домовете си, предава електронното издание на босненският Dnevni Avaz.\r\nЗеметресението е било усетено в 6,01 ч. местно време (7,01 ч.- българско време) в района между Мостари Читлук.\r\nСправка на Агенция \"Фокус\" в Средноевропейския средиземноморски сеизмологичен център ( EMSC) показа, че земетресението е било с епицентър на 7 км южно от Широки Брег и на 84 км югозападно от Сараево, с дълбочина 10 км.\r\nВ 6,14 ч. местно време на същото място е регистриран втори земен трус със сила 3,0 по Рихтер.\r\nЗеметресенията са били усетени на територията на цяла Херцеговина и Далмация.Тереза Герова", "date": "2017.08.28", "title": "Босна и Херцеговина: Земетресение със сила от 4,0 по Рихтер събуди жителите на Мостар"}
{"url": "http://www.focus-news.net/news/2017/08/28/2429848/pazardzhik-obshtina-peshtera-organizira-vstapitelna-preskonferentsiya-po-proekt-shareni-manista.html", "text": "Община Пещера организира встъпителна пресконференция по проект „Шарени мъниста“ по Оперативна програма „Наука и образование за интелигентен растеж“ 2014-2020, процедура за предоставяне на безвъзмездна финансова помощ „Образователна интеграция на учениците от етническите малцинства и търсещи или получили международна закрила“. Това съобщи за Радио „Фокус“ – Пазарджик Стоян Йовчев от Общината. Пресконференцията ще започне в 11.00 часа в Заседателната зала на Общинския съвет. „Общата стойност на проекта е в размер на 665 659.59 лв. Проектните дейности се изпълняват за период 30 месеца – от 23 януари 2017 г. до 23 юли 2019 г. Партньори на Община Пещера са различни училища в града. Общата цел на проекта е създаване на работещ модел за повишаване броя на успешно интегрираните в образователната система на община Пещера ученици от маргинализираните общности, включително роми чрез комплексен подход на интерактивни педагогически взаимодействия“, уточни Йовчев.\r\nВаня НИКОЛОВА", "date": "2017.08.28", "title": "Пазарджик: Община Пещера организира встъпителна пресконференция по проект „Шарени мъниста“"}
{"url": "http://www.focus-news.net/news/2017/08/28/2429849/afp-indiya-obyavi-izteglyaneto-na-voyskite-si-ot-sporniya-granichen-region-v-himalaite.html", "text": "Индия обяви, че от понеделник изтегля войските си от спорния граничен регион в Хималаите, където през последния месец се стигна до редица сблъсъци с китайски военнослужещи, предава AFP.\r\n„Договорено е бързото освобождаване на граничния персонал в района на (хималайското плато) Доклам е било договорено и е в ход“, се казва в съобщение от външното министерство на Индия..Тереза Герова", "date": "2017.08.28", "title": "AFP: Индия обяви изтеглянето на войските си от спорния граничен регион в Хималаите"}
{"url": "http://www.focus-news.net/news/2017/08/28/2429850/kardzhali-dve-lekotovarni-avtomobila-i-600-bali-slama-sa-izgoreli-pri-pozhar-v-hale-v-selo-solishte.html", "text": "Две лекотоварни автомобила и 600 бали слама са изгорели тази нощ при пожар в хале в село Солище, съобщиха от пресцентъра на ОДМВР - Кърджали. Шестима огнеборци с два пожарни автомобила са потушили огъня. Причините за произшествието са в процес на изясняване.", "date": "2017.08.28", "title": "Кърджали: Две лекотоварни автомобила и 600 бали слама са изгорели при пожар в хале в село Солище"}
{"url": "http://www.focus-news.net/news/2017/08/28/2429851/nzok-unikalniyat-kod-za-dostap-e-poredna-stapka-kam-elektronnoto-zdraveopazvane.html", "text": "От днес всеки гражданин, който посети районната здравноосигурителна каса, по какъвто и да е повод – заверка на рецептурни книжки, подаване на документи или получаване на протоколи за скъпоструващи лекарствени продукти, заплащани от Националната здравноосигурителна каса (НЗОК) и др., ще има възможността да получи безплатно и своя Уникален код за достъп (УКД) до електронното си медицинско досие. С това се поставя началото на кампания за засилване на обществения контрол върху изразходване на публичния ресурс, с който Националната здравноосигурителна каса закупува медицински услуги в полза на пациентите. Това съобщиха от пресцентъра на НЗОК.\r\nС УКД всеки гражданин ще може да упражни правото си да провери дали отразените в личното му досие дейности действително са извършени. Ако констатира разминаване в данните, той може да подаде сигнал до районната или до Националната здравноосигурителна каса. Контролните органи на институцията ще извършат проверка, като информират и гражданина за резултатите от нея. При необходимост ще се коригира електронното здравно досие с действително извършените в полза на пациента дейности. \r\nНационалната здравноосигурителна каса ще предостави на всеки от 7 356 986 български граждани УКД, като апелира за осъществяването на активен контрол от страна на гражданите върху изразходване на средствата за здравеопазване. \r\nНЗОК очаква подкрепата на всички институции в държавата за успешното осъществяване на мащабната дейност, която й предстои. \r\nСлед обновяването на интернет страницата на Националната здравноосигурителна каса - www.nhif.bg, предоставянето на УКД представлява поредната стъпка към въвеждане на електронното здравеопазване.", "date": "2017.08.28", "title": "НЗОК: Уникалният код за достъп е поредна стъпка към електронното здравеопазване"}
{"url": "http://www.focus-news.net/news/2017/08/28/2429852/blic-sarbiya-ministarat-na-vatreshnite-raboti-neboysha-stefanovich-shte-dogovarya-v-moskva-razshiryavane-na-satrudnichestvoto-i-obuchenie-na-srabskata-politsiya-ot-ruskite-spetsialni-chasti.html", "text": "Министърът на вътрешните работи на Сърбия Небойша Стефанович, който се намира на двудневно посещение в Русия, ще договаря разширяване на сътрудничеството и обучение на сръбската полиция от руските специални части, пише белградското електронно издание Blic.\r\nПосещението е по покана на руския министър на вътрешните работи Владимир Колоколцев, като в програмата на сръбската делегация са включени разговори със заместник-директора на Националната гвардия на Русия, Олег Борукаев, както и посещение на дивизията за специални задачи \"Феликс Джержински\".. Тереза Герова", "date": "2017.08.28", "title": "Blic (Сърбия): Министърът на вътрешните работи Небойша Стефанович ще договаря в Москва разширяване на сътрудничеството и обучение на сръбската полиция от руските специални части"}
{"url": "http://www.focus-news.net/news/2017/08/28/2429853/sofiya-38-godishen-mazh-e-nastanen-s-porezna-rana-v-umbalsm-pirogov-dopalnena.html", "text": "38-годишен мъж е настанен с порезна рана в УМБАЛСМ „Пирогов“. Това съобщиха за Агенция „Фокус“ от СДВР.  38-годишен мъж е настанен в УМБАЛСМ „Пирогов“ с порезна рана. Инцидентът е станал снощи около 20.30 часа в района на Западен парк. Мъжът не е обяснил какво точно се е случило. Работи се по изясняване на инцидента. \r\nЗа Агенция \"Фокус\" говорителят на УМБАЛСМ „Пирогов“  Мария Пойразова уточни, че 38-годишният мъж е докаран с рана в гърба. Опериран е по спешност, тъй като са засегнати някои от органите му. Мъжът е настанен в хирургията на болницата. Мъжът е без непосредствена опасност за живота. Състоянието му се подобрява. \r\nМариела РУСЕВА", "date": "2017.08.28", "title": "София: 38-годишен мъж е настанен с порезна рана в УМБАЛСМ „Пирогов“ (Допълнена)"}
{"url": "http://www.focus-news.net/news/2017/08/28/2429854/dobrich-nyakolko-naseleni-mesta-v-oblastta-sa-s-narusheno-vodopodavane-zaradi-avarii.html", "text": "Няколко населени места в областта са с нарушено водоподаване заради аварии. Информацията е на ВиК- Добрич, предаде кореспондентът на Радио „Фокус” – Варна. Аварии са причина за нарушено водоподаване днес и в някои населени места в областта – в община Добрич-селска - селата Житница, Смолница и Малка Смолница, район Каварна - селата Нейково и Могилище и в Стопанския двор в град Каварна, район Тервел – селата Кладенци и Каблешково, район Генерал Тошево - селата Рогозина и Изворово, и в район Шабла – селата Граничар и Тюленово, както в Помпена станция „Дуранкулак“.\r\nПоради аварии е нарушено водоподаването и на три места в Добрич – по ул. „Панайот Хитов“ 24, по ул. „Господин Желязков“ и  по „Среден път“ в местността „Лозята“, по . \r\nЖулиета НИКОЛОВА", "date": "2017.08.28", "title": "Добрич: Няколко населени места в областта са с нарушено водоподаване заради аварии"}
{"url": "http://www.focus-news.net/news/2017/08/28/2429855/daily-sabah-pri-antiteroristichni-operatsii-v-turtsiya-prez-poslednata-sedmitsa-sa-likvidirani-nad-40-chlena-na-pkk.html", "text": "През изминалата седмица турските военни са провели антитерористични операции в Югоизточна Турция, в резултат на което са ликвидирани 43-ма членовете на „Работническата партия на Кюрдистан“ (ПКК), пише Daily Sabah, като се позовава на официално съобщение от армията на страната. \r\nАкциите са проведени в провинциите Хаккяри, Диарбекир и Шърнак в периода между 17 и 24 август. Иззети са оръжия, боеприпаси и експлозиви, унищожени са укрития на ПКК. Извършен е удар и срещу финансирането на незаконната групировка – конфискувани са повече от 100 хил. контрабандни цигари. . Цанко Цолов", "date": "2017.08.28", "title": "Daily Sabah: При антитерористични операции в Турция през последната седмица са ликвидирани над 40 члена на ПКК"}
{"url": "http://www.focus-news.net/news/2017/08/28/2429856/sofiya-zhena-e-bila-udarena-sled-kato-kucheto-y-e-izplashilo-dete-v-pancharevo.html", "text": "Жена е била ударена, след като кучето й е изплашило дете в Панчарево. Това съобщиха за Агенция „Фокус“ от СДВР. Жената е разхождала малко куче, което е изплашило дете. Родител на детето и е ударил шамар. Пострадалата е прегледана в болница, няма установени наранявания. Извикана е в районно управление да подаде заявителски материал, ако желае. \r\nМариела РУСЕВА", "date": "2017.08.28", "title": "София: Жена е била ударена, след като кучето й е изплашило дете в Панчарево"}
{"url": "http://www.focus-news.net/news/2017/08/28/2429857/kardzhali-shofyor-s-263-promila-alkohol-e-blasnal-peshehodets-po-patya-mezhdu-selata-chernoochene-i-zhitnitsa.html", "text": "Шофьор, употребил алкохол, блъснал 71-годишен пешеходец, съобщиха от пресцентъра на ОДМВР - Кърджали. Произшествието станало снощи в 21,15 часа по пътя между селата Черноочене и Житница. Пострадалият е със счупена ръка. Тестът за алкохол на 52-годишния водач отчел 2,63 промила. Задържан е в полицейското управление. Взета е кръвна проба за анализ. На мястото на произшествието е извършен оглед. Образувано е досъдебно производство в РУ-Кърджали.", "date": "2017.08.28", "title": "Кърджали: Шофьор с 2,63 промила алкохол е блъснал пешеходец по пътя между селата Черноочене и Житница"}
{"url": "http://www.focus-news.net/news/2017/08/28/2429858/vidin-v-7-naseleni-mesta-v-oblastta-shte-bade-narusheno-vodopodavaneto-zaradi-avarii.html", "text": "В 7 населени места във Видинска област ще бъде нарушено водоподаването, сочи справка на електронната страница на водоснабдителното дружество. Причина за нарушеното водоподаване са аварии по водопроводната мрежа. До 12.00 часа водоподаването ще бъде спряно в село Въртоп, заради авария на уличен водопровод. В село Буковец няма да има вода до 13.00 часа също заради авария. В селата Водна и Гъмзово отстраняване на авария ще остави местните жители без водоподаване до 14.00 часа. Жителите на Ружинци ще бъдат без вода до 15.00 часа, на село Мали Дреновец – до 16.00 часа, а в село Бояново отстраняването на авария по улични водопроводи ще продължи до 17.00 часа.", "date": "2017.08.28", "title": "Видин: В 7 населени места в областта ще бъде нарушено водоподаването заради аварии"}
{"url": "http://www.focus-news.net/news/2017/08/28/2429859/dobrich-hh-izdanie-na-mezhdunaroden-mladezhki-muzikalen-konkurs-nadezhdi-talanti-maystori-shte-se-sastoi-v-dnite-4-8-septemvri.html", "text": "ХХІ издание на Международен младежки музикален конкурс „Надежди, Таланти, Майстори“ ще се състои в дните 4 - 8 септември, съобщиха от пресцентъра на Община град Добрич. Конкурсът се организира от Общината и е под патронажа на кмета Йордан Йорданов. Участниците, техните педагози и родители ще бъдат посрещани в Огледална зала „Нели Божкова“ с роял „Стейнуей“. Конкурсът е доказана сцена за изява на младите таланти, които получават компетентна оценка от авторитетно жури.\r\nТази година журито е в състав: председател - проф. Виктор Чучков - композитор и пианист; Йордан Дафов - диригент и композитор; проф. Фаусто Еннио Ди Чезаре - пианист и диригент от академията „Санта Чечилия“, Рим; Кремена Ачева - флейта; доц. Огнян Константинов - виола.\r\nСолистичните категории са: пиано, цигулка, виолончело, флейта. Освен тях, интересни са категорията „Учител/ ученик(ци)“, „Акомпанимент“, „Клавирно дуо за 1 пиано“, „Камерен ансамбъл“.\r\nЗаявили участие са 56 участника от България и един от Китай.", "date": "2017.08.28", "title": "Добрич: ХХІ издание на Международен младежки музикален конкурс „Надежди, Таланти, Майстори“ ще се състои в дните 4 - 8 септември"}
{"url": "http://www.focus-news.net/news/2017/08/28/2429860/ministar-emil-karanikolov-shte-napravi-izyavlenie-za-dunarit-i-deystviyata-na-darzhavata-za-spasyavane-na-predpriyatieto.html", "text": "Министърът на икономиката Емил Караниколов ще даде брифинг относно актуалната ситуация в „Дунарит” и действията на държавата за спасяване на предприятието, съобщиха от пресцентъра на министерството. \r\nБрифингът ще се състои от 15.00 часа в сградата на Министерство на икономиката на ул. \"Славянска\" №8", "date": "2017.08.28", "title": "Министър Емил Караниколов ще направи изявление за „Дунарит“ и действията на държавата за спасяване на предприятието"}
{"url": "http://www.focus-news.net/news/2017/08/28/2429861/pazardzhik-v-selo-popintsi-shte-badat-izgradeni-detska-ploshtadka-i-kat-za-otdih.html", "text": "Имаме одобрен проект за изграждането на детска площадка и кът за отдих в парка на село Попинци. Това каза за Радио „Фокус“ – Пазарджик Стоянка Ставрева, кмет на панагюрското село. Тя уточни, че проектите се реализират със средства на ПУДООС (Предприятието за управление на дейностите по опазване на околната среда). „Подготвихме терена и очакваме монтирането на 3 детски съоръжения, беседка, пейки, ограда и кошчета за смет. Срокът за изпълнението на дейностите е до края на ноември“, обясни Ставрева. Тя добави, че със средства от капиталовата програма ще бъде изградена втората част от водопровода. „На три етапа строим водопровода, миналата година направихме първата част, сега е планирана втората, а през следващата година ще го завършим“, каза също Ставрева.\r\nВаня НИКОЛОВА", "date": "2017.08.28", "title": "Пазарджик: В село Попинци ще бъдат изградени детска площадка и кът за отдих"}
{"url": "http://www.focus-news.net/news/2017/08/28/2429862/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Източници от правителството в Атина се опасяват, че засиленият поток от нелегални мигранти от съседна Турция се случва с благословията на президента Реджеп Тайип Ердоган, чиито отношения с Европейския съюз са изострени, пише гръцкото електронно издание Ekathimerini.\r\nМакар че пристигащите от Турция все още са доста под нивата, регистрирани при пика на кризата с бежанците от 2015 г., напливът на мигранти през последните седмици се увеличи чувствително. \r\nПравителствени източници смятат, че това увеличение не е случайно, а е плод на това, че турските власти си затварят очите за нелегалния трафик по крайбрежието на страната. Същите източници не свързват позицията на Анкара по въпроса за бежанците с натрупването на напрежение с Атина в Егейско море, след като през последните седмици се наблюдава ръст на турските нарушения на гръцкото въздушно пространство.\r\nКакто отбелязват правителствените източници, като позволи увеличаването на притока на мигранти към Европа, Ердоган се опитва да изпрати предупреждение, тъй като преговорите за членство на Турция в ЕС изглежда са насочени към колапс.\r\nВ същото време правителството е изправено пред връщането в Гърция на мигранти от Германия и други европейски страни. Министърът на миграционната политика Янис Музалас потвърди в коментарите си пред The Guardian миналата седмица, че връщанията трябва да започнат през септември. Той подчерта, че не е сигурен къде ще бъдат настанени новопристигналите, но увери, че условията в държавните приемни центрове са се подобрили.\r\n*** През изминалата седмица турските военни са провели антитерористични операции в Югоизточна Турция, в резултат на което са ликвидирани 43-ма членовете на „Работническата партия на Кюрдистан“ (ПКК), пише Daily Sabah, като се позовава на официално съобщение от армията на страната. \r\nАкциите са проведени в провинциите Хаккяри, Диарбекир и Шърнак в периода между 17 и 24 август. Иззети са оръжия, боеприпаси и експлозиви, унищожени са укрития на ПКК. Извършен е удар и срещу финансирането на незаконната групировка – конфискувани са повече от 100 хил. контрабандни цигари.\r\n*** Министърът на вътрешните работи на Сърбия Небойша Стефанович, който се намира на двудневно посещение в Русия, ще договаря разширяване на сътрудничеството и обучение на сръбската полиция от руските специални части, пише белградското електронно издание Blic.\r\nПосещението е по покана на руския министър на вътрешните работи Владимир Колоколцев, като в програмата на сръбската делегация са включени разговори със заместник-директора на Националната гвардия на Русия, Олег Борукаев, както и посещение на дивизията за специални задачи \"Феликс Джержински\".\r\n*** Земетресение със сила 4,0 по скалата на Рихтер събуди жителите на Мостар и ги накара да напуснат домовете си, предава електронното издание на босненският Dnevni Avaz.\r\nЗеметресението е било усетено в 6,01 ч. местно време (7,01 ч.- българско време) в района между Мостари Читлук.\r\nСправка на Агенция \"Фокус\" в Средноевропейския средиземноморски сеизмологичен център ( EMSC) показа, че земетресението е било с епицентър на 7 км южно от Широки Брег и на 84 км югозападно от Сараево, с дълбочина 10 км.\r\nВ 6,14 ч. местно време на същото място е регистриран втори земен трус със сила 3,0 по Рихтер.\r\nЗеметресенията са били усетени на територията на цяла Херцеговина и Далмация.\r\n***", "date": "2017.08.28", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/08/28/2429863/mariana-krasteva-voennomorski-muzey-varna-vse-poveche-mladi-hora-poseshtavat-muzeya.html", "text": "Интересът на жителите и гостите на Варна към Военноморския музей е регулярен и много добър. Това каза за Радио „Фокус“ – Варна Мариана Кръстева, директор на Военноморски музей – Варна. „Въпреки че предразполага повече към прекарване на времето край морския бряг, виждам с удоволствие семейства, особено млади хора, които посещават музея и се интересуват“, добави Мариана Кръстева. Освен постоянната експозиция, до края на месец октомври музеят представя пощенски марки, картички и печати на морска тематика, обединени в изложбата „Филателно море“, посветена на празника на Българските военноморски сили и на тяхната 138-а годишнина. Тя включва над 100 експоната с филателна стойност, свързани с корабоплаването, корабостроенето, морското образование, пътешествията и водните спортове. „В изложбата могат да бъдат видени образци, които засягат постижения в българското корабостроене, серии от марки с най-значими кораби от търговския флот, от военния флот. Интерес биха представлявали също и картичките, подпечатани с печата на параходите „Борис“ и „България“, каза още Мариана Кръстева.\r\nСред най-ценните филателни издания са пощенските картички от 1905 година на капитан Димитър Добрев от времето, когато е бил военнопленник в лагер в Осака, Япония. Вниманието на специалистите привличат и рисуваните картички с печати от Дедеагачкото комендантство от 1915 година и ръчно рисуваните върху стари навигационни карти проекти за картички на Иван Сакъзов - капитан на кораба „В. Левски“, от голямото Горчиво езеро в Суецкия канал. Интерес представляват марки и филателни издания, посветени на околосветското плаване на капитан Георги Георгиев и на семейство Папазови. „За реализирането на темата „Филателно море“ помогнаха с образци от личните си колекции и варненски филателисти“, уточни Мариана Кръстева.\r\nМарияна ВАЛЕНТИНОВА", "date": "2017.08.28", "title": "Мариана Кръстева, Военноморски музей – Варна: Все повече млади хора посещават музея"}
{"url": "http://www.focus-news.net/news/2017/08/28/2429864/damtn-blizo-30-ot-proverenite-vezni-na-pazarite-v-balgariya-ne-otgovaryat-na-iziskvaniyata.html", "text": "Близо 30 % от проверените везни на пазарите в България не отговарят на изискванията, съобщиха от пресцентъра на ДАМТН. В сезона на плодовете и зеленчуците, инспекторите на Държавната агенция за метрологичен и технически надзор (ДАМТН) стартираха масирани проверки в цялата страна на лица, които използват везни при продажбата им на пазари, борси и временни пунктове. В акцията се включиха и служители на районните управления на МВР, а екипите проверяваха дали търговците спазват задълженията им по Закона за измерванията. \r\nПроверени са 392 търговски маси, като използваните на тях 424 везни са инспектирани за наличие на изискуемите знаци от метрологичен контрол и маркировки, които удостоверяват съответствието им с изискванията към тях при употреба за търговски цели, за техническата им изправност, за правилното им използване, както и за наличие на пломби с нанесени върху тях знаци, предотвратяващи достъпа до местата за регулиране и манипулиране на везните. \r\nЗа 123 (29 %) от инспектираните везни е установено, че не отговарят на законовите изисквания, като 90 от тези везни не са предназначени за търговски цели, защото не са от одобрен тип или не са с оценено съответствие. Останалите 33 несъответстващи везни са без валидни знаци за последваща проверка на средства за измерване в употреба, тъй като не им е извършена ежегодно изискуемата проверка. \r\nЗа установените нарушения на Закона за измерванията, по време на проверката, са съставени 111 акта за установяване на административни нарушения, а в процедура за съставяне са още 8 акта. Очаква се наложените санкции в наказателните постановления да надхвърлят 10 хил. лв. Основна част от проверките са следствие на получени сигнали от граждани за дадени пазари и/или сезонни обекти.", "date": "2017.08.28", "title": "ДАМТН: Близо 30% от проверените везни на пазарите в България не отговарят на изискванията"}
{"url": "http://www.focus-news.net/news/2017/08/28/2429865/die-welt-prodazhbata-na-avtomobili-v-turtsiya-belezhi-dramatichen-spad.html", "text": "Продажбите на автомобили в Турция бележат драматичен през първата половина на 2017 г. Това съобщава германският национален ежедневник Die Welt в понеделник, позовавайки се на данни от Центъра за автомобилни изследвания (CAR) на Университета в Дуисбург-Есен. \r\nСъгласно представената информация, през първите шестмесеца на годината продажбите на автомобили в Турция са паднали с девет процента. В сегмента на леките пътнически автомобили спадът е още по-отчетлив - 9,6%. Продажбите на товарни автомобили са намалели със седем процента.\r\n„В никоя друга страна търсенето на автомобилния пазар не намалява толкова силно“, алармиратекспертите от CAR, уточнявайки, че турският автомобилен пазар през последните 10 г. „винаги е бил характеризиран от възходи и падения\".\r\n„През втората половина на годината икономическата ситуация и несигурността също ще забавят значително продажбите\", допълват експертите. Тереза Герова", "date": "2017.08.28", "title": "Die Welt: Продажбата на автомобили в Турция бележи драматичен спад"}
{"url": "http://www.focus-news.net/news/2017/08/28/2429866/kyustendil-osem-neobitaemi-kerpicheni-kashti-sa-izgoreli-pri-pozhar-v-selo-stradalovo.html", "text": "Осем необитаеми керпичени къщи са изгорели при пожар в село Страдалово, община Невестино. Това съобщиха от Областна дирекция на МВР – Кюстендил. Пожарът е засегнал 150 дка държавен горски фонд и частна собственост. Няма пострадали хора. Сигнал за пожара е подаден вчера около обяд, а огънят е гасен от екипи на Районна служба „Пожарна безопасност и защита на населението” – Кюстендил, Горско стопанство - Невестино, Община Кюстендил е изпратила водоноски. В Районно управление – Кюстендил е започнато досъдебно производство за изясняване на причините за възникването на пожара.", "date": "2017.08.28", "title": "Кюстендил: Осем необитаеми керпичени къщи са изгорели при пожар в село Страдалово"}
{"url": "http://www.focus-news.net/news/2017/08/28/2429867/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "В нощта срещу понеделник полицията във федералната германска столица Берлин е задействала мащабна операция за спирането на концерт, съобщава вестник Die Berliner Zeitung.\r\nВ акцията са били включени около 130 полицейски служители, които са изпратени на място след получен сигнал за сигнал за нарушаване на обществения ред. Съгласно разпространените данни, концертът е организиран от представители на лявата сцена в Германия.\r\n*** Двадесет и една годишен гражданин на Нидерландия ще бъде изправен пред съда в свободния ханзейски град Хамбург в първи процес за безпрецедентното насилие, което беляза провеждането на срещата на върха на лидерите на Г-20 в началото на юли, съобщава националният ежедневник Die Frankfurter Allgemeine Zeitung.\r\nПодсъдимият е обвинен, че на 6 юли е хвърлил две бутилки по  полицейските служители, охранявали демонстрацията „Добре дошли в ада“. Съгласно разпространените данни, мъжът е оказал съпротива при ареста си. Нидерландецът е разследван от германските власти от 7 юли насам. \r\nСрещата на големите икономически сили на 7 и 8 юли в Хамбург бе засенчена от сериозни бунтове със стотици ранени. След бурните събития бяха издадени общо 51 заповеди за арест. Според информация от прокуратурата 32 обвиняеми все още са обект на разследване. Във вторник на подсъдимата скамейка ще бъде изправен и гражданин на Полша.\r\n*** Продажбите на автомобили в Турция бележат драматичен през първата половина на 2017 г. Това съобщава германският национален ежедневник Die Welt в понеделник, позовавайки се на данни от Центъра за автомобилни изследвания (CAR) на Университета в Дуисбург-Есен. \r\nСъгласно представената информация, през първите шестмесеца на годината продажбите на автомобили в Турция са паднали с девет процента. В сегмента на леките пътнически автомобили спадът е още по-отчетлив - 9,6%. Продажбите на товарни автомобили са намалели със седем процента.\r\n„В никоя друга страна търсенето на автомобилния пазар не намалява толкова силно“, алармиратекспертите от CAR, уточнявайки, че турският автомобилен пазар през последните 10 г. „винаги е бил характеризиран от възходи и падения\".\r\n„През втората половина на годината икономическата ситуация и несигурността също ще забавят значително продажбите\", допълват експертите.\r\n*** През 2016 г. имигрантите, установени в Германия с цел работа, са изпратили рекордно голяма сума пари в родините си, съобщава икономическото издание  Wirtschaftswoche, като се позовава на данни от Германската федерална банка (Бундесбанк).\r\nСъгласно представената информация, през предходната година имигрантите са извършили парични преводи на обща стойност от 4,2 млрд. евро – с 700 млн. повече, в сравнение с 2015 г. Данните са абсолютен рекорд за целия период след обединението на Германия. \r\nИзданието отбелязва, че се наблюдава постоянен ръст на сумите, изпращани към държавите от Източна Европа. Увеличение има и на средствата за Сирия – от 18 млн. евро през 2016 г. до 67 млн. евро през 2016 г. Въпреки това рекордьор в това отношение остава Турция: всяка година работещите в Германия нейни граждани изпращат на близките в родината си около 800 млн. евро.\r\n***", "date": "2017.08.28", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/08/28/2429868/sotir-ivanov-im-petrich-zlatnata-verizhka-tip-istmion-koyato-otkrihme-v-herakleya-sintika-e-izklyuchitelno-dobre-zapazena-i-nosi-vazhna-informatsiya.html", "text": "Златната верижка тип „Истмион“, която открихме в Хераклея Синтика е изключително добре запазена и носи важна информация за нас. Това каза за Радио „Фокус“ – Пирин Сотир Иванов, директор на Исторически музей – Петрич. По думите му в петък откритието е било показано пред широка публика, тъй като на обекта са били туристи от Швейцария и България, както и кметът на Община Петрич Димитър Бръчков, придружен от представители на общинска администрация. „Всички те бяха първите, които видяха този изключително ценен артефакт, който е от IV век сл. Хр. Става въпрос за изключително добре запазена златна верижка тип „Истмион“ (плетка). Тя е била притежание на богата дама, вероятно от аристократичното общество на Хераклея Синтика\", каза още Иванов. Според него самата верижка е изключително добре запазена и затова е била показана почти без реставрация. \"Всичко това ни учудва, защото открихме верижката в помещение, което е разрушено след земетресение през IV век“, каза още Сотир Иванов. По думите му въпреки земния трус, щастливо стечение на обстоятелствата е запазило това произведение на изкуството до наши дни. „То ще бъде експонирано. Екипът на доц. д-р Людмил Вагалински ще продължи археологическите проучвания и експонирането на всичко онова, което откриваме до 15 септември. Надяваме се, че Хераклея Синтика ще се превърне в един изцяло завършен централен градски комплекс с форум. Това е една уникална възможност за българската археология – да бъде експониран един град, който е функционирал повече от 1000 години от IV век пр. Хр. до VI век сл. Хр.“, посочи Иванов. Според него тази златна верижка дава възможност на археолозите да преосмислят онова материално наследство, което има в Хераклея Синтика и да се помисли как да го експонират с образователна, експозиционна и естетическа цел.\r\nЛивия НИНОВА", "date": "2017.08.28", "title": "Сотир Иванов, ИМ – Петрич: Златната верижка тип „Истмион“, която открихме в Хераклея Синтика, е изключително добре запазена и носи важна информация"}
{"url": "http://www.focus-news.net/news/2017/08/28/2429869/afp-kitay-e-dovolen-ot-reshenieto-za-izteglyane-na-indiyskite-voyski-ot-sporniya-granichen-rayon.html", "text": "Китай е „доволен“  от решението на Индия  да изтегли войниците си от спорния граничен район в Хималаите, предава AFP. \r\nГоворител на китайското външно министерство потвърди, че Индия е изтеглила оборудването и частите си от района, докато „китайски войници все още патрулират от китайската страна на границата“.  Цанко Цолов", "date": "2017.08.28", "title": "AFP:  Китай е „доволен“ от решението за изтегляне на индийските войски от спорния граничен район"}
{"url": "http://www.focus-news.net/news/2017/08/28/2429870/stara-zagora-zadarzhaha-mazh-otpravyal-obidi-i-zakani-kam-sluchayni-minuvachi-razmahvayki-nozh.html", "text": "По искане на Районна прокуратура - Стара Загора съдът определи мярка за неотклонение „задържане под стража“ спрямо Тодор В., на 27 г., привлечен като обвиняем по досъдебно производство за това, че в условията на повторност, извършил непристойни действия, грубо нарушаващи обществения ред и изразяващи явно неуважение към обществото. Това съобщиха от пресцентъра на Апелативна прокуратура-Пловдив.\r\nВ хода на досъдебно производство е установено, че на 24 август, обвиняемият Тодор В. се намирал в централната част на гр. Стара Загора. Той демонстрирал непристойно поведение, нарушаващо обществения ред, като отправял обиди и закани към случайно преминаващи граждани, размахвайки нож. Сигнал за случващото се бил подаден в полицията. Тодор В. е бил задържан. Извършени са били неотложни процесуално – следствени действия, под ръководството на Районна прокуратура – Стара Загора, като са събрани достатъчно доказателства за виновността на Тодор В. в извършване на процесното престъпление. \r\nВ края на 2016 г. Тодор В. е бил осъден за друго хулиганство, като му е наложено условно наказание лишаване от свобода. Деянието му по настоящото производство е извършено в тригодишния изпитателен срок на това осъждане.\r\nРайонен съд - Стара Загора е преценил, че от събраните по делото доказателства може да се направи обосновано предположение, че обвиняемият Тодор В. е извършил деянието, за което е привлечен като обвиняем и съществува реална опасност да се укрие или да извърши друго престъпление.\r\nВзетата спрямо него мярка за неотклонение “задържане под стража” може да се обжалва пред Окръжен съд-Стара Загора.", "date": "2017.08.28", "title": "Стара Загора: Задържаха мъж, отправял обиди и закани към случайни минувачи, размахвайки нож"}
{"url": "http://www.focus-news.net/news/2017/08/28/2429871/albanskiyat-premier-edi-rama-obyavi-sastava-na-vtoriya-si-kabinet-devet-ministri-po-malko-sazdava-se-ministerstvo-na-vanshnite-albantsi-obzor.html", "text": "Албанският премиер Еди Рама обяви състава на новия кабинет, който от понеделник трябва да започне работа, и в който има с девет министри по-малко в сравнение с първото правителство на Еди Рама, предават албанските медии.\r\nВ правителството влизат един вицепремиер, двама държавни министри и единадесет ресорни министри.\r\nТелевизия \"Алсат\" отбелязва, че за първи път се създава министерство на външните албанци, което се поверява на Пандели Майко, политик с дълъг опит като министър на отбраната и министър на външните работи.\r\nНа поста вицепремиер е назначена Сенида Меси.\r\nМинистър на външните работи остава Дитмир Бушати, а поста си запазва и министъра на вътрешните работи Фатмир Джафай, юрист с четири депутатски мандата зад гърба си.Lajmi съобщава, че на поста министър на отбраната е назначена жена -Олта Джачка, бивш министър на труда и социалната политика.\r\nАлбанските медии акцентират върху сливанията на министерствата, които са съществували в предишния кабинет на Ед Рама.\r\nМинистерството на финансите се слива с министерството на икономиката, като за министър е определен Арбен Малай. \r\nМинистерството на енергетиката и транспорта и комуникациите също се сливат и се поверяват на Дамян Гикнури.\r\nМинистерството на здравеопазването се слива с министерството на социалната защита, като за министър е определена Оргета Манастрилиу.\r\nМинистър на земеделието е Нико Пелеши, на туризма и околната среда - Бленди Клоси, а на културата - Мирела Кумбару.\r\nТелевизия Ora News изтъква факта, че в състава на новото албанско правителство за първи път мъжете и жените са представени по равно. Тереза Герова", "date": "2017.08.28", "title": "Албанският премиер Еди Рама обяви състава на  втория си кабинет - девет министри по-малко, създава се министерство на външните албанци (ОБЗОР)"}
{"url": "http://www.focus-news.net/news/2017/08/28/2429872/sofiya-vavezhda-se-vremenna-organizatsiya-na-dvizhenieto-za-macha-mezhdu-natsionalnite-otbori-na-balgariya-i-shvetsiya-na-31-oktomvri-na-stadion-vasil-levski.html", "text": "Въвежда се временна организация на движението при провеждане на футболна среща между националните отбори на България и Швеция на 31 октомври на Национален стадион „Васил Левски”, съобщиха от пресцентъра на Столична община. Забранява се престоят и паркирането на пътни превозни средства, с изключение на автомобилите на участниците в мероприятието,  както следва: \r\n- От 08.00 часа на 29 август до отпадане на необходимостта  при алеите около Националния стадион „Васил Левски”. \r\n- От 08.00 до 24.00 часа на 31 август: \r\n- на моста пред Национален стадион „Васил Левски”; \r\n- на ул. „Ген. Гурко” между бул. „Васил Левски” и бул. „Евлоги и Христо Георгиеви”, с изключение на местата в режим на платено паркиране „служебен абонамент”. \r\nОт 20.00 часа на 31 август до приключване на футболната среща, само при необходимост и по преценка на ръководството на СДВР ще се забрани влизането на пътни превозни средства в двете посоки, с изключение на автобусите на масовия градски транспорт по: \r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”; \r\n- бул. „Евлоги и Христо Георгиеви” между пл. „Орлов мост” и бул. „Черни връх”; \r\n- бул. „Драган Цанков” между бул. „Евлоги и Христо Георгиеви” и бул. „П.К. Яворов”. \r\nОт 18.00 часа на 31 август до приключване на мача да промени частично маршрута на автобусна линия № 75, като се скъсява маршрута ѝ до Военна академия.", "date": "2017.08.28", "title": "София: Въвежда се временна организация на движението за мача между националните отбори на България и Швеция на 31 октомври на стадион „Васил Левски”"}
{"url": "http://www.focus-news.net/news/2017/08/28/2429873/stara-zagora-obshtinata-obyavyava-fotokonkurs-na-tema-zaedno-stigame-po-dalech.html", "text": "Община Стара Загора обявява фотоконкурс на тема „Заедно стигаме по-далеч”, който ще се проведе от днес до 21 септември 2017 г. Това съобщиха от пресцентъра на Община Стара Загора. Фотоконкурсът е първото събитие от програмата за отбелязване на „Европейската седмица на мобилността”, от 16 до 22 септември. Партньор на Общината в инициативата е Европейски информационен център „Европа директно“ – Стара Загора.\r\nОбщина Стара Загора е регистрирана за 11-ти пореден път и ще участва по всички обявени критерии, които включват провеждане на седмица с дейности, постоянни мерки и ден без автомобили. Тема на кампанията, в която тази година участват още четири български града, е „Чиста, споделена и интелигентна мобилност”. \r\nВ програмата е заложено провеждането на седмица с дейности, в рамките, на която ще бъдат организирани различни събития, стимулиращи гражданите да избират „зелената” мобилност. Неизменна част от политиката на Общината е и въвеждането на постоянни мерки, които да насърчават устойчивите начини на придвижване. В рамките на „Европейската седмица на мобилността” ще бъде дадена гласност на проекти свързани с темата.\r\nКулминацията на събитието ще бъде на 18 септември 2017 г., когато ще се проведе велосъстезание за ученици с награди. Финалът на инициативата ще бъде отбелязан с провеждането на европейския „Ден без автомобили” на 22 септември.\r\nПравила за участие във фотоконкурса:\r\nВсеки участник, независимо от възрастта си, има право да предложи една снимка, която да публикува в страницата https://www.facebook.com/mobilityweekstz. Тя трябва да бъде придружена от името и фамилията на автора на снимката, а също така и описание на фотографията, което да е свързано с темата на конкурса.\r\nПобедителите ще бъдат определени на 22 септември 2017 г. и наградени в две категории:\r\n- Фаворит на фейсбук аудиторията - 1-во, 2-ро и 3-то място за снимките събрали най-много лайкове\r\n- Специална награда за фаворит на организаторите.", "date": "2017.08.28", "title": "Стара Загора: Общината обявява фотоконкурс на тема „Заедно стигаме по-далеч”"}
{"url": "http://www.focus-news.net/news/2017/08/28/2429874/damyan-damyanov-yuzdp-ovladyahme-kritichnite-ognishta-na-pozhara-v-kresnenskoto-defile-prodalzhavame-da-rabotim-po-perimetara.html", "text": "Овладяхме критичните огнища на пожара в Кресненското дефиле, продължаваме да работим по периметъра. Това съобщи за Радио „Фокус“ – Пирин инж. Дамян Дамянов, директор на Югозападно държавно предприятие. „Продължаваме да работим на терен с тежки машини, но към момента ситуацията е доста по-добра от тази, която беше сутринта“, каза още инж. Дамянов. Той добави, че за момента прогнозите за цялостно локализиране на пожара са доста добри, но не се ангажира с точни срокове дали това ще се случи в рамките на днешния ден.\r\nЛивия НИНОВА", "date": "2017.08.28", "title": "Дамян Дамянов, ЮЗДП: Овладяхме критичните огнища на пожара в Кресненското дефиле, продължаваме да работим по периметъра"}
{"url": "http://www.focus-news.net/news/2017/08/28/2429875/kurir-makedoniya-gratskite-pozharnikari-prodalzhavat-da-se-boryat-s-ognenata-stihiya-na-ostrov-zakintos-registirani-sa-tri-novi-ognishta.html", "text": "И в понеделник гръцките пожарникари продължават да се борят за овладяването на огъня, който бушува на популярния ваканционен остров Закинтос, съобщава македонското електронно издание „Курир“.\r\nНа място работят 150 огнеборци, задействани са 53 специализирани превозни средства и пет самолета. \r\nМеждувременно бе съобщено, че в източната част на острова са избухнали три нови пожара. Местните власти подозират, че те са предизвикани умишлено.Тереза Герова", "date": "2017.08.28", "title": "„Курир“ (Македония): Гръцките пожарникари продължават да се борят с огнената стихия на остров Закинтос, регистирани са три нови огнища"}
{"url": "http://www.focus-news.net/news/2017/08/28/2429876/mvr-zadarzhan-e-32godishen-mazh-ot-petrich-za-razprostranenie-na-narkotichni-veshtestva.html", "text": "Задържан е 32–годишен мъж от Петрич за разпространение на наркотични вещества. Това съобщиха от пресцентъра на МВР. Специализирана полицейска операция за производството и разпространение на наркотични вещества е проведена на 27 август на територията на Петрич. В нея са участвали служители на сектор „Противодействие на криминалната престъпност“ при ОДМВР – Благоевград и колегите им от РУ – Петрич. В хода ѝ те установили двама клиенти, закупили по една доза от около 0.5 г кокаин. Малко по-късно бил задържан и дилърът им - 32-годишен мъж с инициали Ю. К. от Петрич. При последвалите процесуално–следствени действия в дома, обитаван от мъжа, криминалистите открили 17.51 грама прахообразно вещество, реагиращо положително на кокаин, около 2 525 лева и близо 13 275 евро. По случая е образувано досъдебно производство по чл. 354А, ал.1 от НК. С прокурорско постановление на Ю.К. е наложена мярка за неотклонение „задържане под стража“ до 72 часа. Работата по документиране на престъпната му дейност продължава под надзора на Окръжната прокуратура в Благоевград.", "date": "2017.08.28", "title": "МВР: Задържан е 32–годишен мъж от Петрич за разпространение на наркотични вещества"}
{"url": "http://www.focus-news.net/news/2017/08/28/2429877/evgrani-krusev-zam-kmet-na-sofiya-eksperten-savet-kam-ministerstvo-na-kulturata-v-petak-razreshi-polaganeto-na-asfaltova-nastilka-na-bul-praga.html", "text": "Експертен съвет на Министерството на културата в петък взе решение да се разреши асфалтовата настилка на бул. \"Прага\". Това стана ясно от думите на зам.-кметът на Столична община по направление \"Транспорт и транспортни комуникации\" Евгени Крусев, който инспектира ремонтните дейности на булеварда, предаде репортер на Агенция \"Фокус\". \"Вчера започна полагането на първия пласт от асфалтовата настилка, която ще бъде на бул. \"Прага\", съобщи Крусев. Зам.-кметът отбеляза, че основният въпрос, свързан с този ремонт, е бил за настилката. \"Знаете, че Столична община изпрати възражение на становището на Министерството на културата, което те издадоха относно настилката и Министерство на културата се съобрази с нашите доводи. В петък беше проведен експертен съвет на културното министерство, който е взел решение да се разреши тук да се сложи асфалтова настилка. Т.е. продължава асфалтирането на бул. \"Прага\" и до края на седмицата пътното платно следва да бъде готово и движението да бъде възстановено\", обяви зам.-кметът. Той добави, че работата по тротоарите ще продължи и след това, тъй като трябва да се изградят допълнителни комуникации. \"В рамките на една-две седмици ще бъдат довършени и тротоарите. Маркировката ще бъде поставена няколко дни след пускането на движението, за да може остатъчният битум върху износващият пласт да бъде отнет от самите автомобили, които преминават\", обясни Евгени Крусев.\r\n\"Нашите основни доводи, за да защитим асфалтовата настилка, която имаме по проект са, че този булевард свързва асфалтираната улица \"Георги Софийски\" от едната страна и \"Петте кьошета\" от другата. Тук преминават няколко много натоварени тролейбусни линии, по които се движат изцяло нископодови тролейбуси, които се нуждаят от хубава настилка, за да бъде придвижването на хората максимално комфортно\", коментира той. Зам.-кметът отбеляза също, че в района се намират най-важните болници в държавата и цел на Столична община е да осигури максимално комфортно преминаване на автомобилите от тук. \"Имахме много жалби от хора, които живеят около бул. \"Прага\", които се оплакват от повишени нива на шум и на прах, които при асфалтовата настилка ще бъдат в по-ниски стойности\", добави Евгени Крусев.", "date": "2017.08.28", "title": "Евграни Крусев, зам.-кмет на София: Експертен съвет към Министерство на културата в петък разреши полагането на асфалтова настилка на бул. \"Прага\""}
{"url": "http://www.focus-news.net/news/2017/08/28/2429878/vidin-mazh-e-prostrelyal-15-godishno-momche-s-vazdushna-pushka.html", "text": "Мъж е прострелял 15-годишно момче с въздушна пушка, съобщиха от пресцентъра на ОДМВР - Видин. В петък срещу събота през нощта, в 01.20 часа, в дежурната част на полицията бил получен сигнал от ЦСМП-Видин за постъпило 15-годишно момче от град Брегово, с рана в областта на корема. Установено било, че инцидентът възникнал в петък около 23.30 часа в центъра на Брегово, в близост до кафе-машина - собственост на В.Б./50г./, местен жител. Приближавайки към кафе–машината, собственикът забелязал до нея две момчета, заплашил ги с въздушна пушка и ударил с приклада ѝ в областта на рамото едното от тях. След това произвел изстрел, насочвайки пушката към другото момче и го прострелял в областта на корема. Непълнолетният се прибрал у дома, и по-късно придружен от баща си посетил болничното заведение. Настанен е за наблюдение, без опасност за живота, в хирургическото отделение. Въздушната пушка, нерегистрирана по съответния ред, е предадена с протокол за доброволно предаване от собственика. Той е задържан с полицейска мярка за срок до 24 часа. Работата по случая продължава, в РУ-Видин е образувано досъдебно производство.", "date": "2017.08.28", "title": "Видин: Мъж е прострелял 15-годишно момче с въздушна пушка"}
{"url": "http://www.focus-news.net/news/2017/08/28/2429879/yens-stoltenberg-nato-vse-oshte-ne-e-vzelo-reshenie-za-izprashtaneto-na-nablyudateli-na-ucheniyata-zapad-2017.html", "text": "НАТО все още не е взело окончателно решение за изпращането на наблюдатели на съвместните военни учения „Запад 2017“, които ще се проведат през месец септември в Беларус. Това заяви генералният секретар на Алианса Йенс Столтенберг в интервю за полското издание Rzeczpospolita, предава TACC.\r\n„Преди няколко дни Беларус покани НАТО да посети тези учения, ние се съгласихме. Подобна покана дойде и от Москва, но ние все още не сме взели решение“, подчерта норвежкият политик. \r\nСъщевременно Столтенберг поясни, че „тази покана е за посещение, а не за наблюдение в съответствие с международните норми, произтичащи от подписания в рамките на ОССЕ Виенски документ“. .Тереза Герова", "date": "2017.08.28", "title": "Йенс Столтенберг: НАТО все още не е взело решение за изпращането на наблюдатели на ученията „Запад 2017“"}
{"url": "http://www.focus-news.net/news/2017/08/28/2429880/burgas-dvizhenieto-po-pat-i-6-kv-vetren-burgas-na-razklona-za-kv-vetren-se-izvarshva-v-edna-lenta-poradi-ptp.html", "text": "Движението по път I-6 кв. \"Ветрен\"-Бургас, на разклона за кв. \"Ветрен\", се извършва в една лента поради ПТП. Това съобщиха от пресцентъра на Агенция \"Пътна инфраструктура\".", "date": "2017.08.28", "title": "Бургас: Движението по път I-6 кв. \"Ветрен\"-Бургас, на разклона за кв. \"Ветрен\", се извършва в една лента поради ПТП"}
{"url": "http://www.focus-news.net/news/2017/08/28/2429881/shumen-nad-16-000-kasa-kontrabandni-tsigari-i-6-kg-tyutyun-bez-banderol-sa-izzeti-pri-pretarsvane-na-garazh-v-grada.html", "text": "Служители на сектор „Противодействие на икономическата престъпност“ към областната дирекция намериха и иззеха над 16 000 къса контрабандни цигари и 6 кг тютюн без бандерол. Това съобщиха от ОДМВР - Шумен. Униформените предприели претърсване в гараж на ул. “Гоце Делчев“ в Шумен в петък вечерта след получена информация, че мъж продава цигари без бандерол. Проверката започнала след като полицаите станали свидетели на продажба на стек цигари от марката „Бизнес роялс“. Те били без бандерол. В гаража, стопанисван от 65-годишния местен жител В.С. са намерени 6 кг тютюн без бандерол и 16 029 къса цигари. Акцизната стока е иззета. За престъпление по чл. 234 ал. 1 от НК е образувано досъдебно производство", "date": "2017.08.28", "title": "Шумен: Над 16 000 къса контрабандни цигари и 6 кг тютюн без бандерол са иззети при претърсване на гараж в града"}
{"url": "http://www.focus-news.net/news/2017/08/28/2429882/bbc-v-bryuksel-podnovyavat-pregovorite-za-brekzit.html", "text": "Преговорите за излизане на Великобритания от Европейския съюз ще бъдат подновени в понеделник в Брюксел, предава BBC. Дейвид Дейвис, отговарящ за преговорите от страна на Обединеното кралство, ще се срещне с Мишел Барние, който отговаря за интересите на ЕС. \r\nСпоред позицията на Съюза първо трябва да бъдат договорени въпросите относно правата на европейските граждани във Великобритания, границата с Република Ирландия и разходите за Брекзит, докато Дейвис иска да постави на дневен ред бъдещето на търговските отношения. \r\nТова е третата среща по преговорите, но и двете страни смятат, че няма да бъде постигнат особен напредък. Цанко Цолов", "date": "2017.08.28", "title": "BBC: В Брюксел подновяват преговорите за Брекзит"}
{"url": "http://www.focus-news.net/news/2017/08/28/2429883/pregled-na-osnovnite-temi-v-smolyanskiya-pechat.html", "text": "„Подмяна на старите водомери иска „ВиК“ е водещото заглавие на регионалния вестник „Отзвук“. Всички индивидуални водомери в Смолянска област, които са по-стари от 10 години, трябва да бъдат подменени с нови, информира изданието, като цитира управителя на водното дружество инж. Мариян Николов. Материалът продължава на страница трета. „Започна събарянето на ниската част на бившия хотел „Орфей“ в Смолян“ е друг акцент от страница първа. Седмица след като  премахна недовършената сграда на Марчо Марков и Стоян Марев в Дълбокото дере смолянският строителен предприемач Юлиян Инджов стартира и бутането на недостроената ниска част на бившия хотел „Орфей“. На страници втора и трета са поместени заглавията „Министър Порожанов ще открие национално изложение на овце“, \"Брат и сестра са първи на маратона в Мадан“, „Спортната зала на Смолян ще носи името Величко Чолаков“, „Глобиха кмета на Неделино за неизпълнение на съдебно решение“. „Срам ме е, че живея в този град, пълно е с мръсотия навсякъде“ е заглавие на материал на страница четвърта. Публикуваните два материала на страница пета са за празника на миньора в Мадан и Златоград, озаглавени „Мадан празнува със самочувствие на съвременна европейска столица“ и „С награди от по 3 000 лева и пищно тържество „Горубсо-Златоград“ отбеляза Ден на миньора“. На последна страница четем: „Задържаха под стража сериен крадец на цигари“, „Фалшива патрулка обикаля из Смолянско“, „Рекордна глоба от 10 000 лева за каналджия постави съдът“, „Затвор за миньор, карал пиян посред нощ“.", "date": "2017.08.28", "title": "Преглед на основните теми в смолянския печат"}
{"url": "http://www.focus-news.net/news/2017/08/28/2429884/plovdiv-94-godishna-zhena-ot-asenovgrad-e-stanala-zhertva-na-telefonna-izmama-sas-sumata-ot-500-leva-i-zlatni-nakiti.html", "text": "94-годишна жена от Асеновград е станала жертва на телефонна измама със сумата от 500 лева и златни накити. Това съобщиха от ОДМВР - Пловдив. В събота потърпевшата се оплакала в районното управление, че около 12.30 часа хвърлила през терасата си пакет с 500 лева и златни накити на същата стойност, след като била заблудена по телефона, че помага за полицейско разследване. По случая е образувано досъдебно производство, уведомена е прокуратурата.", "date": "2017.08.28", "title": "Пловдив: 94-годишна жена от Асеновград е станала жертва на телефонна измама със сумата от 500 лева и златни накити"}
{"url": "http://www.focus-news.net/news/2017/08/28/2429885/nad-600-dushi-peti-den-prodalzhavat-borbata-s-pozhara-v-kresnenskoto-defile-obzor.html", "text": "Вече пети ден продължава борбата с големия горски пожар в Кресненското дефиле, който тръгна от село Мечкул на 24 август. На терен от сутринта са над 600 души пожарникари, горски, военни и доброволци от цялата страна. През изминалата нощ според главен комисар Николай Николов, директор на ГД „Пожарна безопасност и защита на населението“, е имало критичен участък в района на южния фронт при село Влахи, което е довело до това да се създаден организация за евентуална евакуация на местното население, но за щастие до такава не се е стигнало. Въпреки това в населеното място има полицейски служители, които са в готовност да помогнат на хората ако се наложи евакуация.\r\nКомисар Тошко Бързилов, началник на „Национален оперативен център“ към ПБЗН, каза, че е ограничено развитието на пожара в Кресненското дефиле към село Влахи и няма други критични участъци. По думите му се работи по целия периметър на огнената стихия. Той посочи, че в по-голяма част от периметъра на пожара няма видимо развитие, но вятърът е много силен понякога, което може да създаде условия за ново възпламеняване. Директорът на Югозападно държавно предприятие инж. Дамян Дамянов коментира, че критичните огнища на пожара в Кресненското дефиле са вече овладени, но продължава да се работи по периметъра на огнената стихия. По думите се работи на терен с тежки машини, но ситуацията е доста по-добра от сутринта. Инж. Дамянов добави, че за момента прогнозите за цялостно локализиране на пожара са доста добри, но не се ангажира с точни срокове дали това ще се случи в рамките на днешния ден. За овладяването на пожара са направени над 21 км просеки, което на практика са нови горски пътища, а в следващите часове предстои да бъдат направени още такива. Нанесените щети от огнената стихия надхвърлят 15 000 декара, а за възстановяването на засегнатите участъци ще са необходими години и около 15 милиона лева.\r\nЛивия НИНОВА", "date": "2017.08.28", "title": "Над 600 души пети ден продължават борбата с пожара в Кресненското дефиле (ОБЗОР)"}
{"url": "http://www.focus-news.net/news/2017/08/28/2429886/sofiya-ot-dnes-e-pusnato-dvizhenieto-po-mosta-chavdar.html", "text": "От днес е пуснато движението по моста \"Чавдар\". Това съобщи зам.-кметът на София по направление \"Транспорт и транспортни комуникации\" Евгени Крусев, предаде репортер на Агенция \"Фокус\". Той беше ремонтиран в рамките на инвестиционната програма на Столична община. Беше в много тежко състояние. Там е положена изцяло нова бетонова плоча, нова асфалтова настилка, тротоари, осветление - абсолютно всички компоненти, които следваше да бъдат ремонтирани.   \r\n\"От събота срещу неделя пуснаха движението по Орлов мост. Там реконструкцията приключи в предвидените рамки. По бул. \"Овча купел\" също е обърнато движението - в момента вече е двупосочно преминаването от там. Ремонтира се северното платно, което също около 6-и септември предстои да бъде завършено. Пак от вчера е затворен бул. \"Тодор Каблешков\", неговата реконструкция ще продължи около 3 месеца. Първите работи, които започват там са в зоната на р. Боянска, която ще бъде коригирана, ще бъде изградено ново мостово съоръжение, след което се пристъпва към изграждане на пътните платна\", каза още зам.-кметът Крусев. Пи думите му ремонтът там струва 4 млн. лв.", "date": "2017.08.28", "title": "София: От днес е пуснато движението по моста \"Чавдар\""}
{"url": "http://www.focus-news.net/news/2017/08/28/2429887/faz-v-germaniya-osadiha-na-dozhivoten-zatvor-meditsinska-sestra-zaradi-ubiystvoto-na-84-patsienti.html", "text": "Нилс Х., работил като медицинска сестра, бе признат за виновен от германски съд по дело за убийството свои пациенти, съобщава националният ежедневник Die Frankfurter Allgemeiene Zeitung. Съгласно разпространените данни, лицето вероятно е отговорно за смъртта на общо 84 души.\r\nЧетиредесетгодишният мъж бе осъден на доживотно лишаване от свобода от магистратите в Олденбург за шест смъртни случая. Ако се окаже, че той е причинил смъртта на всички 84 починали пациенти, това ще се окаже най-мащабният случай в криминалната история на Германия. \r\nСъобщава се, че Нилс Х. е инжектирал пациенти с лекарства, които причиняват сърдечна недостатъчност или циркулаторен колапс.Тереза Герова", "date": "2017.08.28", "title": "FAZ: В Германия осъдиха на доживотен затвор медицинска сестра заради убийството на 84 пациенти"}
{"url": "http://www.focus-news.net/news/2017/08/28/2429888/blagoevgrad-mazh-e-nastanen-v-bolnitsa-s-probodni-rani-sled-sbivane-v-zavedenie-v-spolenitsa.html", "text": "Мъж е настанен в болница с прободни рани след сбиване в заведение в село Поленица, съобщиха от пресцентъра на ОДМВР - Благоевград. В събота срещу неделя вечерта, около 02.35 часа, в РУ-Сандански е получен сигнал от ФСМП-Сандански за постъпил за лечение мъж с прободни рани в областта на гръдния кош. От пристигналите на място полицейски служители е установено, че пострадалият е 38-годишен мъж от София, като същият е пострадал след физическа саморазправа в питейно заведение в с.Поленица. След оказване на медицинска помощ пострадалият е настанен за лечение в МБАЛ-Сандански, без опасност за живота. Уведомена е РП-Сандански. Работата по случая продължава.", "date": "2017.08.28", "title": "Благоевград: Мъж е настанен в болница с прободни рани след сбиване в заведение в с.Поленица"}
{"url": "http://www.focus-news.net/news/2017/08/28/2429889/na-darzhavniya-zrelosten-izpit-po-balgarski-ezik-i-literatura-zrelostnitsite-shte-pishat-za-poemata-ralitsa-na-pencho-slaveykov.html", "text": "На държавния зрелостен изпит по български език и литература зрелостниците ще пишат за поемата „Ралица“ на Пенчо Славейков. Това съобщиха от пресцентъра на Министерство на образованието и науката. Днес, в 6.15 часа, в МОН представителят на Българската национална телевизия  Красимир Дамянов генерира изпитния вариант за държавния зрелостен изпит по български език и литература за сесията август-септември 2017 г. Името му бе изтеглено от заместник-министъра на образованието и науката Таня Михайлова.\r\nИзпитният вариант за теста бе генериран от възможни 11 718 750 комбинации.\r\nТестът се състои от 3 модула. Първият модул съдържа 30 затворени въпроса и носи 30 точки на зрелостниците. Вторият е с 10 въпроса със свободен отговор, които носят 40 точки, а третият модул - 41-и въпрос, е тема от посочено произведение от изучаван български автор, по която зрелостниците ще пишат есе или интерпретативно съчинение. Този модул носи 30 точки. Днес зрелостниците работят по откъс от поемата „Ралица“ на Пенчо Славейков. След 15.30 часа на интернет страницата на министерството ще бъде публикуван тестът и ключ с верните отговори.", "date": "2017.08.28", "title": "На държавния зрелостен изпит по български език и литература зрелостниците ще пишат за поемата „Ралица“ на Пенчо Славейков"}
{"url": "http://www.focus-news.net/news/2017/08/28/2429890/kardzhali-tehnika-za-zaglushavane-na-radiochestoti-e-otkrita-pri-proverka-na-avtomobil.html", "text": "Апаратура за заглушаване на радиочестоти е открита при проверка на автомобил , съобщиха от пресцентъра на ОДМВР - Кърджали. В хода на специализирана операция за противодействие на битовата престъпност полицаи от РУ-Кърджали извършили проверка на леки автомобили „БМВ“ и „Опел“ с бургаска регистрация и четири лица, пътуващи в тях. При проверката в „Опел“-а били открити любителски радиостанции, отвертки, ръкавици, апаратура за заглушаване на радиочестоти. Техниката е иззета и е на съхранение в РУ-Кърджали. Работата по изясняване на случая продължава.", "date": "2017.08.28", "title": "Кърджали: Техника за заглушаване на радиочестоти е открита при проверка на автомобил"}
{"url": "http://www.focus-news.net/news/2017/08/28/2429891/veliko-tarnovo-zadarzhana-e-kriminalno-proyavena-zhena-za-napadenie-nad-meditsinska-sestra-v-mbal-gorna-oryahovitsa.html", "text": "Задържана е криминално проявена жена за нападение над медицинска сестра в МБАЛ - Горна Оряховица. Това съобщиха от Областна дирекция на МВР. Сигнал за инцидента е подаден вчера, малко след 10.30 часа, когато в коридора на Спешна помощ в Многопрофилната болница за активно лечение град Горна Оряховица жена с инициали Р. Т. е нанесла удари в областта на главата и крака на дежурна медицинска сестра. Установено е, че освен нанесената лека телесна проведа, Р. Т. е извършила и хулигански действия грубо нарушаващи обществения ред и изразяващи явно неуважение към обществото – жената ругала, обиждала и заплашвала медицинските специалисти в сградата на филиала. В РУ Г. Оряховица е образувано бързо производство за престъпления по чл.131, ал.2, пр.13, т.4 вр. чл.130, ал.2 от НК и по чл.325, ал. 1 от НК.", "date": "2017.08.28", "title": "Велико Търново: Задържана е криминално проявена жена за нападение над медицинска сестра в МБАЛ - Горна Оряховица"}
{"url": "http://www.focus-news.net/news/2017/08/28/2429892/plovdiv-blizo-132-700-kasa-tsigari-i-nad-484-kg-nasipen-tyutyun-sa-izzeti-pri-spetsializirana-politseyska-operatsiya-na-teritoriyata-na-oblastta.html", "text": "Близо 132 700 къса цигари и над 484 кг насипен тютюн са иззети от служители на областната дирекция на МВР при специализирана полицейска операция на територията на областта в периода 21 - 27 август. Това съобщиха от ОДМВР - Пловдив. По случаите са образувани 6 полицейски производства и 4 предварителни проверки за престъпления по чл. 234 от НК. В рамките на полицейската операция, в петък значително количество контрабандни папироси - 30 000 къса, били открити в къщата на 42-годишна жена на ул. “Кипарис” в Пловдив. Същия ден други 5 320 къса били конфискувани от 55-годишен жител на Стамболийски, а в неделя на общински пазар в Съединение 51-годишна пловдивчанка била хваната да носи близо 2 900 къса и 9 килограма тютюн, без български бандерол. Активните полицейски мерки за пресичане на незаконното съхранение и разпространение на стоки без платен акциз в региона продължават.", "date": "2017.08.28", "title": "Пловдив: Близо 132 700 къса цигари и над 484 кг насипен тютюн са иззети при специализирана полицейска операция на територията на областта"}
{"url": "http://www.focus-news.net/news/2017/08/28/2429893/voa-rayonite-okolo-hyustan-ostavat-pod-voda-na-fona-na-prognozite-za-oshte-valezhi.html", "text": "Районът около Хюстън, щата Тексас, остава под вода на фона на прогнозите, че проливните дъждове ще продължат и през следващите дни, предава радио Voice of America.\r\nСиноптиците очакват бурята, която достигна брега в петък вечер, да допринесе за допълнителното усложняване на ситуацията в района. Междувременно спасителните екипи се опитват да достигнат до блокираните от мащабните наводнения. \r\nПрогнозите показват, че през след следващите няколко дни в щата ще паднат между 40 и 60 литра на квадратен метър. \r\n„Никога не сме виждали подобни количества валежи над толкова голяма площ, така че щетите вече са катастрофални и за съжаление ще продължат да бъдат катастрофални и през идните дни“, алармираха метеоролозите. Тереза Герова", "date": "2017.08.28", "title": "VOA: Районите около Хюстън остават под вода на фона на прогнозите за още валежи"}
{"url": "http://www.focus-news.net/news/2017/08/28/2429894/ministar-temenuzhka-petkova-shte-dade-nachalo-na-izgrazhdane-na-natsionalnoto-hranilishte-za-radioaktivni-otpadatsi-na-29-avgust.html", "text": "Министърът на енергетиката Теменужка Петкова ще даде начало на изграждане на Националното хранилище за ниско- и средноактивни радиоактивни отпадъци. Това съобщиха от пресцентъра на Министерство на енергетиката. Проектът се реализира от Държавното предприятие „Радиоактивни отпадъци“ със средства от Международен фонд „Козлодуй“ чрез Европейската банка за възстановяване и развитие. Символичният старт на строителството ще бъде на 29 август 2017 г., от 12.00 часа, на площадка „Радиана”, намираща се в зоната на АЕЦ „Козлодуй”.", "date": "2017.08.28", "title": "Министър Теменужка Петкова ще даде начало на изграждане на Националното хранилище за радиоактивни отпадъци на 29 август"}
{"url": "http://www.focus-news.net/news/2017/08/28/2429895/burgas-industrialen-i-logistichen-park-burgas-i-snts-balgaro-italianski-tsentar-da-vinchi-podpisaha-memorandum-za-satrudnichestvo.html", "text": "„Индустриален и логистичен парк – Бургас“ АД и СНЦ „Българо-италиански център Да Винчи“ подписаха меморандум за сътрудничество. Това съобщиха от Община Бургас. Партньорството ще има за цел прилагането на иновативен подход в създаването на среда за инвеститорите, в която страните да общуват по-ефективно, да изградят взаимно доверие на база споделени културни ценности и като резултат да установят по-тясно сътрудничество. Община Бургас и ръководството на „Индустриален и логистичен парк“ АД са си поставили за цел привличането на все повече чуждестранни компании, които да развиват своя бизнес в региона. Една от целите на СНЦ „Българо-италиански център Да Винчи“ е да участва в разработването на модели и механизми за откриването на нови международни въздушни и морски линии до Бургас. Това дава добра основа за сътрудничество на местно ниво.\r\nИталия е един от водещите търговско-икономически партньори на България, така че „Индустриален и логистичен парк“ АД има интерес да установи по-широки контакти с утвърдени италиански фирми, които да направят своята инвестиция именно в Бургас.", "date": "2017.08.28", "title": "Бургас: „Индустриален и логистичен парк – Бургас“ и СНЦ „Българо-италиански център Да Винчи“ подписаха меморандум за сътрудничество"}
{"url": "http://www.focus-news.net/news/2017/08/28/2429896/ekathimerini-zhitelite-na-ostrov-zakintos-sa-v-gotovnost-za-evakuatsiya-zaradi-gorskite-pozhari.html", "text": "Жителите на гръцкия остров Закинтос остават в готовност за евакуация, след като избухналите в събота нови горски пожари продължават да опустошават източната част на популярния ваканционен остров, пише електронното издание Ekathimerini.\r\nВластите в Гърция предупредиха, че огнената стихия бушува вече трети пореден ден. Пожарът вече унищожи една къща. \r\nПовече от 150 пожарникари с 53 противопожарни превозни средства оперират на острова в понеделник, подпомогнати от пет противопожарни самолета и четири хеликоптера, поясниха властите. \r\nНа острова са изпратени и експерти, които да разследват причините за пожара. Налице са опасения, че пламъците са предизвикани умишлено. Тереза Герова", "date": "2017.08.28", "title": "Ekathimerini: Жителите на остров Закинтос са в готовност за евакуация заради горските пожари"}
{"url": "http://www.focus-news.net/news/2017/08/28/2429897/nsi-s-153-sa-se-uvelichili-patuvaniyata-na-balgarski-grazhdani-v-chuzhbina-prez-yuli-2017-g-v-sravnenie-sas-sashtiya-mesets-na-minalata-godina.html", "text": "Пътуванията на български граждани в чужбина през юли 2017 г. са 665.7 хил., или с 15.3% над регистрираните през юли 2016 година. Увеличение на пътуванията на български граждани в сравнение със същия месец на предходната година е отчетено към Италия - с 53.0%, Австрия - с 34.9%, Испания - с 32.4%, Франция - с 29.2%, Обединеното кралство - с 19.5%, Румъния - със 17.0%, Гърция - с 11.9%, Германия - с 11.5%, бившата югославска република Македония - с 10.8%, Сърбия - с 4.9%, Турция - с 3.1%, и други. Същевременно намаляват пътуванията към Руската федерация - с 13.4%, Чешката република - с 9.6%, и други. Това сочи статистика на Националния статистически институт. \r\nНай-голям относителен дял от общия брой пътувания на български граждани в чужбина през юли 2017 г. формират пътуванията с други цели (гостуване, обучение, посещение на културни и спортни мероприятия) - 42.0%, следвани от пътуванията с цел почивка и екскурзия - 40.7%, и пътуванията със служебна цел - 17.3%. В сравнение с юли 2016 г. e регистрирано увеличение при пътуванията по всички наблюдавани цели: с цел почивка и екскурзия - с 26.9%, със служебна цел - с 21.4%, и с други цели - с 4.0%.\r\nПрез юли 2017 г. с други цели са били 67.7% от пътуванията към Румъния, 57.3% - към Турция, и 54.9% - към Сърбия. Пътуванията с цел почивка и екскурзия към Гърция, Испания и Италия са съответно 72.6, 59.6 и 54.8% от всички реализирани пътувания на български граждани към тези страни.\r\nПрез юли 2017 г. посещенията на чужденци в България са 2 022.1 хил., или с 8.0% повече в сравнение с юли 2016 година. Регистрирано е увеличение при всички наблюдавани цели: със служебна цел - с 12.5%, с цел почивка и екскурзия - с 9.6%, и с други цели - с 4.6%.\r\nОт общия брой чужденци, посетили България през юли 2017 г., делът на гражданите от Европейския съюз е 62.3%, или с 9.8% повече в сравнение със същия месец на предходната година. Увеличават се посещенията на граждани от Испания - с 31.9%, Обединеното кралство - с 31.3%, Италия - с 19.1%, Гърция - с 19.1%, Белгия - с 15.8%, Полша - с 12.4%, Нидерландия - с 9.7%, Румъния - с 9.4%, Германия - с 8.0%, и други. Същевременно намаляват посещенията на граждани от Словакия - със 7.5%, Австрия - с 6.9%, и други. \r\nУвеличават се и посещенията на граждани от групата „Други европейски страни”  - с 3.0%, като най-голям е ръстът на посещенията на граждани от Украйна - с 19.7%.\r\nПрез юли 2017 г. преобладава делът на посещенията с цел почивка и екскурзия - 59.1%, следвани от посещенията с други цели (вкл. гостувания и транзитни преминавания) - 34.2%, и със служебна цел - 6.7%.\r\nПосещенията с цел почивка и екскурзия формират 97.9% от всички посещения на граждани от Израел и 93.3% - от Руската федерация, а с други цели са 73.8% от посещенията на граждани от Румъния и 69.7% - от Турция.", "date": "2017.08.28", "title": "НСИ: С 15.3% са се увеличили пътуванията на български граждани в чужбина през юли 2017 г. в сравнение със същия месец на миналата година"}
{"url": "http://www.focus-news.net/news/2017/08/28/2429898/ministar-valentin-radev-za-zagubite-ot-pozhara-v-kresnenskoto-defile-shte-govorim-sled-priklyuchvane-na-operatsiyata.html", "text": "За загубите от пожара в Кресненското дефиле ще говорим след приключване на операцията. Това каза пред журналисти вътрешният министър Валентин Радев, предаде репортер на Агенция „Фокус“.  „Както виждате един ден сме оптимисти, на другия се случва нещо – като пожарът край село Влахи и там проблемите нарастват. Според предоставената ми информация пожарът е локализиран. Да се надяваме, че утре може да има дъжд“. „Навсякъде има ток в селата, пуснат е токът и в кривия тунел. В някои от селата полицията е изведена. Само внимаваме със ситуацията около с. Влахи, хората са предупредени. Имаме контакти с всеки един, имаме телефонните номера на всички. Дано не се наложи, но има готовност са евакуация“, добави той. \r\n„Няма проблеми с пътя към с. Влахи, лично го проверих. Движението от Кулата в посока София е малко по интензивно“, каза още вътрешният министър\r\nПо думите му прокуратурата продължава разпитите със свидетели. „Разпореждането на Окръжната прокуратура е да се намерят максимален брой свидетели, ако няма такива в момента, да се издирят, да се разпитат, ако може да стигнем до повече информация. Загубите са значителни“, каза той. „Премиерът се информира всеки ден за обстановката, запознат е в детайли, като професионалист. Информирал съм, съгласно заповедта за създаване на Национален кризисен щаб, председателят на НС Димитър Главчев, президентът Румен Радев. Говорихме с двамата доста подробно“, добави той. Външният министър поясни, че всички са загрижени за случващото се, защото пожарът продължава доста дълго. „Скоро не е имало такива пожари. Обясних с подробности какво правим на терен, притеснени са и за загубите. Обръщам внимание на това, за да предупредя да не се казват числа преди да е приключила операцията. Тогава ще стане ясно какви са засегнатите площи и за какви загуби говорим. Гражданите да бъдат спокойни.  Надявам се след още един ден да приключим операцията. Следващият брифинг ще е от 17.00 часа“, уточни Валентин Радев.", "date": "2017.08.28", "title": "Министър Валентин Радев: За загубите от пожара в Кресненското дефиле ще говорим след приключване на операцията"}
{"url": "http://www.focus-news.net/news/2017/08/28/2429899/burgas-za-peta-poredna-godina-shte-se-provede-natsionalnata-ekokampaniya-stara-hartiya-za-nova-kniga.html", "text": "За пета поредна година в пет града от страната ще се проведе националната екокампания „Стара хартия за нова книга“, съобщиха от пресцентъра на Община Бургас. Общините Хасково, София, Русе, Пловдив и Бургас ще бъдат домакини на настоящoто издание на инициативата, която дава възможност на децата да научат повече за рециклирането, да разберат как да пазят природата и да събират разделно отпадъците. Всяко дете, което доведе възрастен придружител с поне 5 кг стара хартия за рециклиране, ще получи нова детска книга по избор както и подаръци от партньорите на празника. Организаторите от „ЕКОПАК България“ АД и Книжен център „Гринуич“ напомнят, че колкото повече стара хартия съберат децата, толкова повече дървета ще спасят от изсичане.\r\nВ Бургас кампанията под надслов „Почисти и прочети“ ще се проведе на 24 септември, от 10.00 до 14.00 часа, в Приморския парк пред Пантеона. В събитието ще се включат- Хор „Милка Стоева“, Детска вокална група „Морски песъчинки“, Танцова формация „Дюн“, Детската школа на Клуб за спортни танци „Бургас 1975“,  ФА „Радост“.\r\nТалисман на кампанията „Стара хартия за нова книга“ тази година е един от най-обичаните съвременни фентъзи герои – Пърси Джаксън – син на Посейдон, похитител на мълнии и племенник на Зевс. 12-годишният тийнейджър с талант да се забърква в неприятности е познат на българските читатели от поредицата на американския писател Рик Риърдън „Пърси Джаксън и Боговете на Олимп“, публикувана от издателство „ЕГМОНТ“. За участниците в петте града ще бъдат подготвени викторини и игри в духа на книгите за Пърси Джаксън. Разбира се, епичното съревнование на знания ще им донесе допълнителни изненади.\r\nСпециалното предизвикателство на организаторите в тазгодишното издание на „Стара хартия за нова книга“ също е вдъхновено от митичната тема: конкурс за кратък разказ „Стари герои в нови истории“. Децата ще бъдат провокирани да създадат оригинална авторска история с любим древногръцки персонаж, поставен в нова и необичайна ситуация. Времето и пространството, в които се развива действието, зависят от въображението на малките творци. В конкурса участие могат да вземат деца и тийнейджъри до 18-годишна възраст, които живеят в общините, в които ще се проведе кампанията. Творбите ще се изпращат предварително в срок от 24 август до 5 септември включително на e-mail адрес: konkurs@greenwich.bg Пълните условия на конкурса са публикувани на адрес: http://www.greenwich.bg/\r\nЗа да има за всички достатъчно книги, всеки, който изпълни условието да донесе 5 кг стара хартия за рециклиране, ще може да получи само една книга, но не повече. Децата, донесли допълнителни 5 кг хартия, ще получат втора книжка на екотематика – изданието „Ти можеш да спасиш планетата“, предоставено от „ЕКОПАК България“ АД. Така в рамките на празничния ден децата могат да получат максимален брой две книги. Средствата от събраната стара хартия в петте града ще бъдат използвани за препубликуване на специалното издание на „ЕКОПАК България“ АД.\r\nНачалото на каузата „Стара хартия за нова книга“ бе поставено на 15 септември 2013 г. Организаторите Книжен център „Гринуич“ и „ЕКОПАК България“ АД и партньорите на „Стара хартия за нова книга“ се обединиха около идеята, че е важно всяко дете още от ранна възраст да се научи да полага грижи за природата, да събира разделно отпадъците и да има специално отношение към книгата и четенето. За четирите години в инициативата се включиха близо 18 000 деца. Малчуганите, заедно със своите родители, предадоха за рециклиране 90 тона хартия и получиха над 20 000 книжки. Така всички заедно спасихме от изсичане 1170 дървета.", "date": "2017.08.28", "title": "Бургас: За пета поредна година ще се проведе Националната екокампания „Стара хартия за нова книга“"}
{"url": "http://www.focus-news.net/news/2017/08/28/2429900/nikolay-georgiev-kmet-na-obshtina-kresna-ostava-v-sila-vavedenoto-za-obshtinata-bedstveno-polozhenie-zaradi-pozhara-v-kresnenskoto-defile.html", "text": "Остава в сила въведеното за община Кресна бедствено положение заради пожара в Кресненското дефиле. Това каза за Радио „Фокус“ – Пирин Николай Георгиев, кмет на Община Кресна. По думите му и към момента продължава работата по овладяването на огнената стихия, която бушува вече пети ден в района на дефилето. „Има известни проблеми в района на село Влахи, както и при Мечкул, но екипите са терен и контролират ситуацията“, каза още Георгиев. Той добави, че в момента се е появил силен вятър, което е предпоставка за възникването на проблеми, поради което обстановката се следи постоянно, така че да не се допусне ново възпламеняване на вече загасени огнища.\r\nЛивия НИНОВА", "date": "2017.08.28", "title": "Николай Георгиев, кмет на Община Кресна: Остава в сила въведеното за общината бедствено положение заради пожара в Кресненското дефиле"}
{"url": "http://www.focus-news.net/news/2017/08/28/2429901/burgas-bez-opasnost-za-zhivota-sa-chetirima-ot-postradalite-pri-katastrofata-na-paten-vazel-vetren.html", "text": "В стабилно състояние са четирима от пострадалите при катастрофата на пътен възел „Ветрен“, съобщиха за Радио „Фокус“ от УМБАЛ - Бургас. Възрастни мъж и жена от са сред ранените. Жената е с лицево-черепна травма и е настанена за лечение в отделение „Уши, нос, гърло“. Мъжът е с гръдна травма, като му се правят изследвания. Сред пострадалите са и чуждестранни млад мъж и дете. Те са с леки наранявания. И четиримата са без опасност за живота. За петия пострадал няма информация с какви наранявания е и къде е настанен.\r\nМария РУСЕВА", "date": "2017.08.28", "title": "Бургас: Без опасност за живота са четирима от пострадалите при катастрофата на пътен възел „Ветрен“"}
{"url": "http://www.focus-news.net/news/2017/08/28/2429902/sport-stefan-ivanov-otpadna-ot-svetovnoto-v-hamburg-taysana-igrae-dnes.html", "text": "Стефан Иванов отпадна от световното първенство по бокс за мъже, което се провежда в Хамбург, Германия. Националът ни в категория до 56 кг загуби мача с 0:5 съдийски гласа срещу китаеца Жиавей Жан, който е поставен под номер 2 в схемата. \r\nДнес на ринга в Хамбург за своя първи мач ще се качи другият ни представител – Даниел Асенов. Трикратният европейски шампион в категория до 52 кг ще има тежка задача срещу Ясурбек Латипов от Узбекистан.\r\nВенцислав ДРАГОМАНОВ", "date": "2017.08.28", "title": "Спорт: Стефан Иванов отпадна от световното в Хамбург, Тайсъна играе днес"}
{"url": "http://www.focus-news.net/news/2017/08/28/2429903/politsiyata-tarsi-sadeystvie-ot-grazhdanite-za-ustanovyavane-na-samolichnostta-na-mazh.html", "text": "Столичното Пето районно управление търси съдействие за установяването на самоличността на мъжа от снимката, предоставена от намиращите се наблизо камери, съобщиха от пресцентъра на МВР. \r\nГражданите, които имат информация за самоличността му, могат да сигнализират на телефони 112,  02 /982 59 20, 02/ 982 59 21 или на 02/ 944 15 02.", "date": "2017.08.28", "title": "Полицията търси съдействие от гражданите за установяване на самоличността на мъж"}
{"url": "http://www.focus-news.net/news/2017/08/28/2429904/blagoevgrad-vazstanoveno-e-elektrozahranvaneto-v-kriviya-tunel-v-kresnenskoto-defile.html", "text": "Възстановено е електрозахранването в кривия тунел в Кресненското дефиле. Това съобщи за Радио „Фокус“ - Пирин дежурният служител в Областно пътно управление - Благоевград.„Фокус“ припомня, че заради пожара, който се разви в района на дефилето преди 5 дни, на моменти електрозахранването в съоръжението беше преустановявано.\r\nНатали СТЕФАНОВА", "date": "2017.08.28", "title": "Благоевград: Възстановено е електрозахранването в кривия тунел в Кресненското дефиле"}
{"url": "http://www.focus-news.net/news/2017/08/28/2429905/pregled-na-mezhdunarodnite-novini-do-13-chasa-agentsiya-fokus.html", "text": "Българска журналистка е провела разследване, с което доказва, че Саудитска Арабия и Обединените арабски емирства снабдяват с произведено в Източна Европа оръжие въоръжени групировки в Сирия и Ирак, предава телевизионният канал Al Jazeera. \r\nДоставките са изпращани с дипломатически полети на чуждестранна авиолиния, като в последните три години са направени поне 350 големи доставки. Според разследването, „Саудитска Арабия е купила огромни количества източноевропейско оръжие и го е изпратила, използвайки дипломатическите полети.\r\n*** Двадесет и една годишен гражданин на Нидерландия ще бъде изправен пред съда в свободния ханзейски град Хамбург в първи процес за безпрецедентното насилие, което беляза провеждането на срещата на върха на лидерите на Г-20 в началото на юли.\r\nПодсъдимият е обвинен, че на 6 юли е хвърлил две бутилки по  полицейските служители, охранявали демонстрацията „Добре дошли в ада“. Съгласно разпространените данни, мъжът е оказал съпротива при ареста си. Нидерландецът е разследван от германските власти от 7 юли насам. \r\nСрещата на големите икономически сили на 7 и 8 юли в Хамбург бе засенчена от сериозни бунтове със стотици ранени. След бурните събития бяха издадени общо 51 заповеди за арест. Според информация от прокуратурата 32 обвиняеми все още са обект на разследване. Във вторник на подсъдимата скамейка ще бъде изправен и гражданин на Полша. \r\n*** Канцлерът на ФРГ Ангела Меркел и колегите й от Франция, Испания и Италия пристигат в Париж в понеделник по покана на държавния глава Еманюел Макрон, за да се опитат да намерят решение за сдържане на нелегалната миграция в Европа от Африка, съобщава австрийският вестник Die Presse. Участие в мини срещата на върха във френската столица ще вземе и Върховният представител на Европейския съюз по въпросите на външните работи и политиката на сигурност Федерика Могерини, лидерите на Чад и Нигер, и министър-председателят на международно признатото правителство на Либия. \r\nСрещата „ще бъде възможност да се подчертае подкрепата на Европа за Чад, Нигер и Либия в контрола и управлението на миграционните потоци\", заяви Макрон преди началото й. Меркел на свой ред подчерта в интервю, че целта на дискусиите е „стъпка по стъпка да се намали нелегалната миграция\".\r\nСпоред Международната организация по миграция (МОМ) тази година повече от 120 хил. души са пристигнали в Европа през Средиземно море, като повечето от тях са стъпили на италианска земя. \r\nПреди всичко Либия е важна транзитна страна за европейските опити за ограничаване на миграцията. Съществува обаче и критика към нея заради нестабилната политическа ситуация в страната, която се намира в условията на гражданска война. \r\n*** Преговорите за излизане на Великобритания от Европейския съюз ще бъдат подновени в понеделник в Брюксел. Дейвид Дейвис, отговарящ за преговорите от страна на Обединеното кралство, ще се срещне с Мишел Барние, който отговаря за интересите на ЕС. \r\nСпоред позицията на Съюза първо трябва да бъдат договорени въпросите относно правата на европейските граждани във Великобритания, границата с Република Ирландия и разходите за Брекзит, докато Дейвис иска да постави на дневен ред бъдещето на търговските отношения. \r\nТова е третата среща по преговорите, но и двете страни смятат, че няма да бъде постигнат особен напредък.\r\n*** НАТО все още не е взело окончателно решение за изпращането на наблюдатели на съвместните военни учения „Запад 2017“, които ще се проведат през месец септември в Беларус. Това заяви генералният секретар на Алианса Йенс Столтенберг.\r\n„Преди няколко дни Беларус покани НАТО да посети тези учения, ние се съгласихме. Подобна покана дойде и от Москва, но ние все още не сме взели решение“, подчерта норвежкият политик. \r\nСъщевременно Столтенберг поясни, че „тази покана е за посещение, а не за наблюдение в съответствие с международните норми, произтичащи от подписания в рамките на ОССЕ Виенски документ“.\r\n*** И в понеделник гръцките пожарникари продължават да се борят за овладяването на огъня, който бушува на популярния ваканционен остров Закинтос.\r\nНа място работят 150 огнеборци, задействани са 53 специализирани превозни средства и пет самолета. \r\nМеждувременно бе съобщено, че в източната част на острова са избухнали три нови пожара. Местните власти подозират, че те са предизвикани умишлено.\r\n*** Двама души са загинали, след като свлачище е ударило около 34 къщи в югозападната част на Китай в понеделник, предава AFP. \r\nСпасителите са успели да извадят шестима души от развалините, двама от които са починали по-късно. \r\nСъгласно съобщенията на местните медии в неизвестност след инцидента са 25 души.\r\n*** Китай е „доволен“  от решението на Индия  да изтегли войниците си от спорния граничен район в Хималаите.\r\nГоворител на китайското външно министерство потвърди, че Индия е изтеглила оборудването и частите си от района, докато „китайски войници все още патрулират от китайската страна на границата“.\r\n*** Голяма група туристи се е натровила с газ на плаж в Югоизточна Англия. \r\nВластите са евакуирали района, след като „хлорна мъгла“ e предизвикала трудности с дишането, повръщане и увреждане на очите на туристите, почиващи на плажа. Аварийните служби са получили сигнал относно „мъгла, причиняваща неудобство на хората по брега“.  \r\nОфициални лица потвърдиха, че 238 души са настанени в болница, в резултат на мистериозна \"хлорна\" мъгла, която се е насочила през морето към плажната ивица. Медиците, оказали помощ на място на пострадалите, са били облечени в защитни костюми, уточняват от редакцията.\r\nИнцидентът се е случил малко преди 17 часа (местно време) в неделя. Към момента остава в сила забраната на властите за посещение на плажната ивица. Причините за произшествието се разследват.\r\n*** През изминалата седмица турските военни са провели антитерористични операции в Югоизточна Турция, в резултат на което са ликвидирани 43-ма членовете на „Работническата партия на Кюрдистан“ (ПКК). Акциите са проведени в провинциите Хаккяри, Диарбекир и Шърнак в периода между 17 и 24 август. Иззети са оръжия, боеприпаси и експлозиви, унищожени са укрития на ПКК. Извършен е удар и срещу финансирането на незаконната групировка – конфискувани са повече от 100 хил. контрабандни цигари.\r\n***", "date": "2017.08.28", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/08/28/2429906/gl-komisar-nikolay-nikolov-gdpbzn-vse-oshte-ima-opasnost-ot-razprostranyavane-na-oganya-v-kresnenskoto-defile.html", "text": "Все още има опасност от разпространяване на огъня  в Кресненското дефиле. Това каза директорът на ГД \"Пожарна безопасност и защита на населението\" главен комисар Николай Николов по време на брифин във връзка с бушуващия вече пети ден пожар в района, предаде репортер на Агенция \"Фокус\". \"Тази нощ имаше няколко критични ситуации, които за радост успяхме да овладеем. В момента продължават да се правят усилено просеки. Всички хора, с които разполагаме в този район, са на място. Докладите говорят, че все още има опасност от разпространяване на огъня\", заяви гл. комисар Николов. Той добави, че вятърът е непредсказуем, непрекъснато сменя посоката си и най-малката искра е потенциален пожар.\r\n\"Над главен път Е-79 тече една много трудоемка ситуация. Около 200 човека имат задача да изградят по продължението на ръба на хълма при около 500 м денивелация няколко резервоарни системи, които да ни позволят да вкараме вода, за да сме спокойни и да спрем разпространението на огъня. Там нещата в момента са спокойни. Тук е голямата битка да овладеем ситуацията\", каза още гл. комисар Николова.", "date": "2017.08.28", "title": "Гл. комисар Николай Николов, ГДПБЗН: Все още има опасност от разпространяване на огъня  в Кресненското дефиле"}
{"url": "http://www.focus-news.net/news/2017/08/28/2429907/burgas-kmetat-dimitar-nikolov-naredi-na-teritorialnite-direktori-da-obhodyat-poverenite-im-rayoni-s-tsel-podobryavane-na-infrastrukturata-predi-parviya-ucheben-den.html", "text": "Кметът на Община Бургас Димитър Николов нареди на териториалните директори да започнат обходи на поверените им райони. Това съобщиха от пресцентъра на Община Бургас. Целта е да се набележат всички места, където в дните до 15 септември е необходимо да се подновят пътните маркировки, да се възстановят липсващи пътни знаци, да се премахнат опасни клони, да се рехабилитират амортизирани участъци по улици и кръстовища в близост да детски градини, училища и ясли. Ще бъде създадена такава организация, че деца и родители бързо, удобно, безпрепятствено и с настроение да посрещнат и изпратят първия учебен ден.\r\nСтриктен контрол ще бъде приложен върху профилактирането на канали и отточни шахти в град Бургас и периферните селища из общината, тъй като иде време за есенните дъждове. Септември е месецът, в който започва обилния листопад. Почистващите фирми имат ангажимента да събират листата своевременно, за да не попадат в канализацията, а ВиК да подготви инфраструктурата си за евентуален форсмажор.", "date": "2017.08.28", "title": "Бургас: Кметът Димитър Николов нареди на териториалните директори да обходят поверените им райони с цел подобряване на инфраструктурата преди първия учебен ден"}
{"url": "http://www.focus-news.net/news/2017/08/28/2429908/sofiya-pozharnikari-sa-se-otzovali-na-signal-za-pozhar-v-hotel-v-kv-lozenets.html", "text": "Пожарникари са се отзовали на сигнал за пожар в хотел в кв. „Лозенец“. Това съобщиха за Агенция „Фокус“ от пресцентъра на МВР. Сигналът е получен към 11.15 часа. Веднага към адреса са насочени 5 екипа от пожарникари. Те са установили задимяване, възникнало в помещение в ремонт в хотела. Задимяването е овладяно, няма пострадали. В момента на място се извършва оглед, тепърва експертите ще изясняват причините за възникналото задимяване в помещението.", "date": "2017.08.28", "title": "София: Пожарникари са се отзовали на сигнал за пожар в хотел в кв. „Лозенец“"}
{"url": "http://www.focus-news.net/news/2017/08/28/2429909/bosna-i-hertsegovina-hertsegovina-gori-nay-tezhko-e-polozhenieto-v-obshtina-bilecha-v-republika-srabska-obzor.html", "text": "Херцеговина е в пламъци, а най-тежко е положението в община Билеча, до границата с Черна гора, в която бушуват девет горски пожара, предават босненските медии.Mondo съобщава за интензивни пожари, застрашаващи селата Звиерина, Шобадине, Риоца, Тренслава и Коравница в подножието на планината Видуша.\r\nИзданието твърди, че \"огнената дъга на Ядовник, по поречието на река Драва, е дълга над 50 км\".\r\nСпоред съобщение на противопожарните служби силният вятър разпространява пламъците в две направления - по посока на Буков връх и на Видушкото поле.\r\nЕлектронното издание Вljesak предава, че продължава огромния горски пожар и в района на Руища, на 25 км североизточно от Мостар, където положението продължава да е критично и от три дни с пожара се бори хеликоптер на ВВС на Босна и Херцеговина. Не е изключено да се поиска помощ от Русия за справянето с пожара. Не се съобщава за изгорели къщи и стопанства.\r\nВljesak твърди, че в друг горски пожар в района на Требиня и Гачка, силният вятър застрашава къщите в селата и на помощ са изпратени допълнителен брой пожарникари и доброволци.Dnevni Avaz пише за големия горски пожар в Кресненското дефиле в България и за възможността да се предизвика екологична катастрофа, като същевременно съобщава за горски пожар в района на Томиславград в Югозападна Босна и Херцеговина, при който e пострадал един местен жител. Пожарът е обхванал землищата на селата Еминово село, Мокронога, Шуица и Раваниски врата, като в гасенето участват служители на горските стопанства, доброволци и местни жители.Dnevnik предава за продължаваща борба с пожарите в районите на Купреш и Ливно, които също горят трети ден.\r\nБосненските издания се надяват, че очакваното през деня чувствително захлаждане и дъждовете могат да ограничат разпространението на пожарите.Тереза Герова", "date": "2017.08.28", "title": "Босна и Херцеговина: Херцеговина гори, най-тежко е положението в община Билеча в Република Сръбска (ОБЗОР)"}
{"url": "http://www.focus-news.net/news/2017/08/28/2429910/sliven-39-ekipazha-ot-stranata-i-chuzhbina-sa-podali-zayavki-za-uchastie-v-37-to-izdanie-na-rali-sliven.html", "text": "39 екипажа от страната и чужбина са подали заявки за участие в 37-то издание на рали „Сливен“. Това съобщи пред Радио „Фокус“ – Сливен мениджърът на състезанието Атанас Чанев. Два от екипажите са изцяло дамски. Състезанието е четвърти кръг от националния рали шампионат и пети кръг от Балканския рали трофей на ФИА. To ще се проведе от петък до неделя в Сливен. Общата продължителност на трасето е 180,2 км. Продължителността на специалния етап, който ще се състои в петък от 19.30 часа по булевардите около Ж.П. гара – Сливен, е 3,6 км. На зрителите ще бъде демонстирано майсторско шофиране и дрифт. 50 ще са съдиите на надпреварата, ще има 60 маршала и радиовръзка между всички. 103-ма полицаи ще осигуряват безопасността по трасето. Ще има 203 поста със 7 специализирани автомобили, 30 пожарникари с три пожарни коли. Осигурена е и медицинска помощ. Всички трасета ще бъдат затворени минимум 90 минути преди старта на първия състезателен автомобил. Графикът за преминаването през етапите е наличен в секция „Зрители“ на сайта на рали „Сливен“.\r\nЛюдмила ЙОРГОВА", "date": "2017.08.28", "title": "Сливен: 39 екипажа от страната и чужбина са подали заявки за участие в 37-то издание на рали „Сливен“"}
{"url": "http://www.focus-news.net/news/2017/08/28/2429911/mariya-nikolaeva-im-isperih-dve-novi-zhilishta-sa-zasecheni-na-teren-pri-prouchvaneto-na-rannosrednovekovnoto-selishte-v-mestnostta-petrova-niva.html", "text": "Две нови жилища са засечени на терен при тазгодишното проучване на ранносредновековното селище в местността Петрова нива. Това каза пред Радио „Фокус“ - Шумен Мария Николаева от Исторически музей - Исперих, която е заместник-ръководител на разкопките. Тя уточни, че жилищата все още не се проучват. Работено е върху едно от многото стопанства, разположени на запад от тракийска Царска гробница с кариатиди на територията на резервата „Сборяново“. Археолозите са заложили основно на стратиграфските наблюдения за изясняване на организацията на жилищата и стопанските постройки, които са с вкопан или наземен характер в заградената с каменна ограда площ. Мария Николаева посочи, че през последните години е установено по-плътно застрояване в източната половина на дворното стопанство с землянки и полуземлянки, някои от които са със стени, облицовани с камък и частично запазени печки. С тази година общият брой разкритите жилища е вече 11. При четири от тях са установени различни периоди на обитаване. „Един от важните резултати през този сезон е наблюдението, което направихме на оградния зид. При демонтирането на част от камъните, които лежаха в периферията на някои от вкопаните жилища, се установи, че те не са свлечени, а лежат върху запълнителя на жилищата. Това говори за един по-късен етап на изграждане на тази каменна оградна стена“, каза Мария Николаева. Тя уточни, че  едно от новозасечените тази година жилища лежи на север извън границите на оградната стена. През настоящия сезон археолозите са работили по разчистването на жилище №4 и №5. Има успешно проучване и в късноантично жилище №1. „То беше засечено със сондажи, сега успяхме да хванем и неговите граници“, каза още Мария Николаева.\r\nИвелина ИВАНОВА", "date": "2017.08.28", "title": "Мария Николаева, ИМ - Исперих: Две нови жилища са засечени на терен при проучването на ранносредновековното селище в местността Петрова нива"}
{"url": "http://www.focus-news.net/news/2017/08/28/2429912/burgas-obshtinata-obnovyava-detskata-ploshtadka-do-ou-ivan-vazov.html", "text": "Община Бургас продължава своята политика да създава нови и да обновява съществуващите места за отдих и игра, с което да поддържа добра градска среда. Това съобщиха от пресцентъра на Община Бургас. Детският кът, който се намира в градинката до училище „Иван Вазов“ в квартал „Възраждане“, ще бъде преобразен. Той е един от най-използваните в централна градска част. Реконструкцията на площадката ще започне след няколко дни. По време на ремонта мястото ще бъде оградено за осигуряване на безопасност при извършването на строителните работи. Предвижда се старите съоръжения за игра да бъдат подменени с нови. Съществуващата настилка от бетонни плочки ще се подмени с нова мека материя, която поглъща ударите и предпазва децата от нараняване при падане. Ремонтът трябва да приключи до две седмици. Община Бургас се извинява за причиненото временно неудобство.", "date": "2017.08.28", "title": "Бургас: Общината обновява детската площадка до ОУ „Иван Вазов“"}
{"url": "http://www.focus-news.net/news/2017/08/28/2429913/ministar-nikolina-angelkova-validiraneto-na-poshtenska-marka-ni-dava-vazmozhnost-da-se-predstavim-kato-po-dobra-turisticheska-destinatsiya.html", "text": "Валидирането на пощенска марка ни дава възможност да се представим като по-добра туристическа дестинация. Това каза министърът на туризма Николина Ангелкова по време на церемонията по валидирането на пощенска марка „2017 – Международната година на устойчивия туризъм за развитие“ предаде репортер на Агенция „Фокус“. На събитието присъстваха и зам.-министър Димитър Геновски и художничката на марката – Татяна Узунова.\r\n„България е един от най-активните членове на Световната организация по туризъм. Акцентирали сме върху културно-историческото наследство на страната. Основният фокус, върху който работим, е да превърнем България в устойчива целогодишна туристическа дестинация“, каза Ангелкова.\r\nТя обясни, че през септември марката ще бъде представена в Китай, където ще има повече от 100 министри и заместник-министри. „Бих искала да благодаря на всички, които работиха по тази инициатива, и най-вече на художника – г-жа Узунова, която в тези кратки срокове успя да представи характерните традиции за България и историята й в една такава малка картичка“, каза още Ангелкова.\r\nЦветилена СИМЕОНОВА", "date": "2017.08.28", "title": "Министър Николина Ангелкова: Валидирането на пощенска марка ни дава възможност да се представим като по-добра туристическа дестинация"}
{"url": "http://www.focus-news.net/news/2017/08/28/2429914/?ho-moskv?-reks-tilarsan-i-sergey-lavrov-mozhe-da-se-sreshtnat-prez-septemvri-no-oshte-nyama-konkretni-planove-za-tova-razkri-poslanikat-na-sasht-v-rusiya.html", "text": "Държавният секретар на САЩ Рекс Тилерсън и руският министър на външните работи Сергей Лавров вероятно ще проведат среща в кулоарите на Общото събрание на ООН, планирано за 12 септември. Това заяви за радио  Эхо Москвы американският посланик в Руската федерация Джон Тефт.\r\nСъщевременно американският дипломат подчерта, че няма конкретни планове за провеждане на срещата. На въпрос дали се планира дискусия между президента на САЩ Доналд Тръмп и руския му колега Владимир Путин, Тефт заяви, че „нищо не е известно“.  Цанко Цолов", "date": "2017.08.28", "title": "Эхо Москвы: Рекс Тилърсън и Сергей Лавров може да се срещнат през септември, но още няма конкретни планове за това, разкри посланикът на САЩ в Русия"}
{"url": "http://www.focus-news.net/news/2017/08/28/2429915/lovech-mazh-izvarshil-ubiystvo-v-yablanitsa-e-predaden-na-sad.html", "text": "Окръжна прокуратура – Ловеч внесе в съда обвинителен акт срещу 48-годишен мъж за извършено убийство, съобщиха от пресцентъра на Апелативна прокуратура - Велико Търново.\r\nОбвинението срещу Пламен Т. е за това, че на 19 май 2017 г. за времето между 21.00 часа и 22.00 часа в местността „Драгойца” – землище на гр.Ябланица в къща, чрез нанасяне на удар с брадва в областта на главата умишлено умъртвил Боян А. на 41 години.\r\nОбвиняемият работел като гледач на овце и крави в частна ферма в местността „Драгойца“, землище на гр.Ябланица. Фермерите ползвали и услугите  на пострадалия Боян А., когато имало повече работа при отглеждане и обслужване на животните. Боян и Пламен се познавали по повод съвместната им работа на животновъдния обект. Боян А. дължал пари на собственика и бил ангажиран да изработи електрически пастир за охраняване на животните във фермата. \r\nВечерта на 19 май 2017 г  на обекта останали Боян и Пламен и започнали да пият алкохол. В един по-късен момент Боян казал, че бил гладен. Обвиняемият взел яйца, изпържил ги и  дал на Боян. По време на храненето Боян започнал да мляска шумно и да плюе по пода в стаята. Поведението на Боян ядосало обвиняемия и когато Боян тръгнал да отива в стаята си, обвиняемият взел брадва, която стояла под леглото му и нанесъл удар с режещата част в тила му. След удара пострадалият паднал на пода. Обвиняемият оставил брадвата под леглото, където обичайно я държал и се обадил по мобилния си телефон на съсед, като казал „ела да видиш какво става тук”. \r\nПо искане на прокуратурата обвиняемият е с взета мярка за неотклонение „Задържане под стража“.\r\nПредстои насрочване на делото за разглеждане от съда.", "date": "2017.08.28", "title": "Ловеч: Мъж, извършил убийство в Ябланица, е предаден на съд"}
{"url": "http://www.focus-news.net/news/2017/08/28/2429916/gabrovo-trima-mazhe-sa-postradali-pri-paten-intsident-v-dryanovo-predizvikan-ot-piyan-shofyor.html", "text": "Трима мъже са пострадали при пътен инцидент в Дряново, предизвикан от пиян и неправоспособен шофьор. Сигналът за катастрофата е подаден малко преди 7.00 часа вчера, съобщиха от ОДМВР – Габрово. Според първоначалните данни лек автомобил, управляван от 19-годишен младеж, който губи контрол над превозното средство при ляв завой, се блъска в бетонна стена. В колата са пътували още трима мъже (на 41, на 24 и на 23 години), също от Дряново. След катастрофата водачът и спътниците му са откарани в МБАЛ - Габрово с различни травми: водачът е с фрактура на долните крайници, 41-годишният мъж – с черепно-мозъчна и гръдна травма, 24-годишният мъж – с натъртвания по тялото, а 23-годишният мъж – с фрактура на носа. При проверката на водача е установено, че е неправоспособен, а техническото средство отчело 1.85 промила алкохол. Четиримата не са ползвали обезопасителни колани. На местопроизшествието е извършен оглед. По случая е образувано досъдебно производство.", "date": "2017.08.28", "title": "Габрово: Трима мъже са пострадали при пътен инцидент в Дряново, предизвикан от пиян шофьор"}
{"url": "http://www.focus-news.net/news/2017/08/28/2429917/nsi-prez-avgust-se-otchita-pokachvane-na-obshtiya-pokazatel-na-biznes-klimata-spryamo-predhodniya-mesets.html", "text": "През август 2017 г. общият показател на бизнес климата се покачва с 0.5 пункта спрямо предходния месец в резултат на подобрения бизнес климат в търговията на дребно и сектора на услугите. Това сочи статистика на Националния статистически институт. \r\nСъставният показател „бизнес климат в промишлеността” намалява с 2.2 пункта в сравнение с юли, което се дължи на по-резервираните оценки и очаквания на промишлените предприемачи за бизнес състоянието на предприятията. По тяхно мнение настоящата производствена активност се запазва, но очакванията им за дейността през следващите три месеца са по-благоприятни. Несигурната икономическа среда продължава да е основният проблем за развитието на бизнеса. На второ място е факторът „недостиг на работна сила”, чието негативно въздействие се засилва през последния месец. По отношение на продажните цени в промишлеността очакванията на мениджърите са те да останат без промяна през следващите три месеца.\r\nПрез август съставният показател „бизнес климат в строителството” запазва приблизително равнището си от предходния месец. Анкетата регистрира подобрение в оценките на строителните предприемачи относно настоящото бизнес състояние на предприятията, докато очакванията им за следващите шест месеца са леко влошени. Основните фактори, затрудняващи предприятията, остават несигурната икономическа среда и конкуренцията в бранша. Същевременно през последния месец е отчетено засилване на неблагоприятното влияние на фактора „недостиг на работна сила”. Относно продажните цени в строителството мениджърите не предвиждат промяна през следващите три месеца.\r\nСъставният показател „бизнес климат в търговията на дребно” нараства с 4.5 пункта спрямо юли, което се дължи на подобрените оценки и очаквания на търговците на дребно за бизнес състоянието на предприятията. Оптимистични са и прогнозите им по отношение на поръчките към доставчиците както от вътрешния, така и от външния пазар през следващите три месеца. Конкуренцията в бранша, несигурната икономическа среда и недостатъчното търсене продължават да са основните пречки за развитието на дейността. По отношение на продажните цени по-голяма част от търговците очакват те да останат без промяна през следващите три месеца.\r\nПрез август съставният показател „бизнес климат в сектора на услугите” се увеличава с 1.9 пункта в резултат на подобрените оценки и очаквания на мениджърите за бизнес състоянието на предприятията. Същевременно обаче прогнозите им относно търсенето на услуги през следващите три месеца са по-неблагоприятни. Най-сериозните затруднения за бизнеса остават свързани с конкуренцията в бранша и несигурната икономическа среда. Относно продажните цени в сектора очакванията на мениджърите са за запазване на тяхното равнище през следващите три месеца.", "date": "2017.08.28", "title": "НСИ: През август се отчита покачване на общия показател на бизнес климата спрямо предходния месец"}
{"url": "http://www.focus-news.net/news/2017/08/28/2429918/mvnr-25-godishnata-zhena-postradala-v-katastrofa-v-ungariya-shte-bade-operirana.html", "text": "25-годишната жена, пострадала в катастрофа в Унгария, ще бъде оперирана. Това съобщиха за Агенция „Фокус“  от пресцентъра на МВнР. Жената е била бременна в 8-мия месец. По решение на лекуващите лекари бебето е било родено с оперативна намеса.  В катастрофата загинаха 47-годишен мъж и 46-годишна жена, родителите на жената. В пътния инцидент пострада съпругът й, който е в сравнително добро състояние. \r\nЖената и съпругът й са настанени в болница „Пец Аладар Мегией Октато Корнац“ в град Дьор.Агенция „Фокус“ припомня: \r\nНа 26 август 2017 г. двама български граждани загинаха, а други двама бяха ранени, при катастрофа на главен път М16 в района на граничен пункт Райка-Оросвар.  Загиналите са мъж на 47 г. и жена на 46 г. Катастрофата е станала вследствие на сблъсък между лек автомобил с български граждани и туристически автобус с полска регистрация. \r\nМариела РУСЕВА", "date": "2017.08.28", "title": "МВнР: 25-годишната жена, пострадала в катастрофа в Унгария, ще бъде оперирана"}
{"url": "http://www.focus-news.net/news/2017/08/28/2429919/sliven-trima-zrelostnitsi-byaha-otlicheni-s-pochetni-diplomi-na-ministerstvoto-na-obrazovanieto.html", "text": "Трима зрелостници от Сливен бяха отличени с почетни дипломи на Министерството на образованието, предаде репортер на Радио „Фокус“ – Сливен. Наградите бяха връчени на специална церемония в Регионалното управление на образованието от кмета на Сливен Стефан Радев, областния управител Чавдар Божурски и началника на управлението д-р Бисерка Михалева. За отличен успех и награди от различни олимпиади бяха отличени Аделина Фендрина от Профилирана природо-математическа гимназия „Добри Чинтулов“, Мартина Недкова от Профилирана гимназия с преподаване на западни езици „Захарий Стоянов“ и Мария Вълева от Профилирана природо-математическа гимназия „Добри Чинтулов“. Те са сред 28-те абитуриенти от цялата страна, носители на престижното отличие за тази година, което се присъжда за постигнат общ успех от дипломата за средно образование „Отличен“ и за изявени способности в областта на науката, техниката, културата и спорта. Традицията съществува от 1996 г., като всяка година министърът на образованието и науката издава специална заповед за удостояване с почетното отличие. Сред официалните гости бяха още заместник-кметът на Община Сливен Пепа Чиликова, директори и преподаватели от учебните заведения, родители и експерти от РУО - Сливен. Призьори и гости бяха поздравени с изпълнения на Добромира Стоянова от СУ „К. Константинов“ и Станислав Илиев от ППМГ.", "date": "2017.08.28", "title": "Сливен: Трима зрелостници бяха отличени с почетни дипломи на Министерството на образованието"}
{"url": "http://www.focus-news.net/news/2017/08/28/2429920/tatyana-uzunova-hudozhnik-s-markata-posvetena-na-mezhdunarodnata-godina-na-ustoychiviya-turizam-za-razvitie-pokazvame-dalbokite-plastove-na-kulturata-po-balgarskite-zemi.html", "text": "С марката, посветена на Международната година на устойчивия туризъм за развитие показваме дълбоките пластове на културата по българските земи. Това каза Татяна Узунова, художник на марката на тема „2017 - Международна година на устойчивия туризъм за развитие“ по време на церемонията по валидирането ѝ в сградата на Министерството на туризма, предаде репортер на Агенция „Фокус“. „Позволете ми да благодаря на министъра на туризма, г-жа Николина Ангелкова за задачата и предизвикателството, които ми постави при възлагане на поръчка за изработване на блок с марка, посветена на Международната година на устойчивия туризъм за развитие“, каза още Узунова. Тя обясни, че при направата на марката е разполагала с едно съвсем малко поле - 7x9 сантиметра, върху което да покаже възможностите на българския туризъм, а  със своите богати природни и исторически дадености на България е изключително трудно да се ограничиш с няколко забележителности.\r\n„Мислих и за морето – познато и любимо на всички туристи, и за ски спортовете, и екстремния туризъм, които предлага българската земя… и за много-много други…\r\nРеших да се спра на историята и корените – на древните цивилизации, с които можем да изненадаме и да впечатлим огромен брой туристи.\r\nИзбрах Тракийската казанлъшка гробница – уникален паметник на траките, една древна цивилизация, живяла хилядолетия по тези земи и Рилският манастир – Рилска света обител, добре позната за всички българи и за Православието, но не за всички туристи. И двата обекта са включени в списъка на Световно културно наследство на ЮНЕСКО. Избрах ги, за да покажа дълбоките пластове на културата по българските земи, богатото и ценно историческо наследство, което притежават българите и с което с право могат да се гордеят”, обясни Татяна Узунова. \r\nПо думите ѝ, след като е избрала обектите е останало да измисли как да ги обедини. „Тук на помощ дойде символът на вечността, на движението, прогреса, на слънцето – кръгът. Това е най-древният и мистичен символ без начало и край - символ на безконечност. Това са го знаели и използвали и древните траки - древните места за поклонения често имат форма на кръг, но този символ се използва и от християнството… Кръгът обозначава небето, вселената и на него винаги са преписвали магически защитни функции“, обясни художникът. \r\n„Надявам се,че не звучи патосно, но нека и тези кръгове с древната тракийска и с днешната християнска символика да пазят България!“, завърши Татяна Узунова.\r\nЦветилена СИМЕОНОВА", "date": "2017.08.28", "title": "Татяна Узунова, художник: С марката, посветена на Международната година на устойчивия туризъм за развитие показваме дълбоките пластове на културата по българските земи"}
{"url": "http://www.focus-news.net/news/2017/08/28/2429921/pleven-prokuraturata-predade-na-sad-izvarshitelite-na-zhestok-grabezh-pridruzhen-s-ubiystvo-na-mazh-v-levski.html", "text": "Окръжна прокуратура – Плевен внесе в съда обвинителен акт срещу четирима за извършен жесток грабеж, придружен с убийство на мъж в гр Левски, съобщиха от пресцентъра на Апелативна прокуратура - Велико Търново.\r\nОбвинението срещу Иво З. (на 33 години), Тихомир М. (на 21 години) и Валентин Н. (на 32 години) е за това, че на 30 декември 2016 г. в гр. Левски в съучастие като съизвършители отнели чужди движими вещи – златни бижута, чужда и българска валута (послужили на обвиняемия Валентин Н. да закупи на 5 май 2017 г. АТВ на стойност 2 500 лв., послужили на Нели М. - живееща на семейни начала с обвиняемия Валентин Н. да закупи на 13 януари 2017 г. лек автомобил „Фолксваген Туарег“ на стойност 20 000 лв., послужили на обвиняемия Тихомир М. да закупи на 17 януари 2017г. лек автомобил „Мицубиши Еклипс“ на стойност 3 900 лв.). Отнети са чужди движими вещи на обща стойност 92 259,75 лв., както и други неустановени в хода на разследването пари и златни накити, от владението на Кирил И. и Галя И. от гр.Левски с намерение противозаконно да ги присвоят, като употребили за това сила и като грабежа е бил придружен с убийството на Кирил И. и тежка телесна повреда на Галя  И.\r\nНа тримата е повдигнато обвинение и за това, че на  30 декември 2016 г. в гр. Левски в съучастие като съизвършители влезли в жилището на Кирил и Галя И., като употребили за това сила и като деянието е извършено нощем от две и повече лица.\r\nОбвинението срещу четвъртият подсъдим - Нели М. е за това, че с цел да набави за себе си имотна облага на 30 декември 2016 г. в с.Павел обл. В. Търново укрила и придобила, а на 13 януари 2017 г. в гр.Плевен, чрез закупуване на лек автомобил “Фолксваген Туарег“, спомогнала да бъдат отчуждени чужди движими вещи - сумата 20 000 лв. за които знаела, че са придобити от Валентин Н. чрез престъпление - грабеж придружен с убийството и тежка телесна повреда.\r\nТримата обвиняеми работели в строителна фирма от няколко години и се познавали добре. \r\nПострадалият Кирил И. от гр.Левски се занимавал с обмяна, покупка и продажба на валута,търговия с благородни метали и  давал заеми срещу лихва или залог от много години. За дейността си нямал никакви разрешителни, но хората го знаели и търсели. В дома си нямал каса, а парите и ценностите държал в чанти на различни места. Сред редовните му клиенти бил и обвиняемият Иво З., който обичал охолния живот, играел хазарт и често вземал пари под залог. През есента на 2015 г. задлъжнял за хазарт и решил да заеме пари от Кирил И. Заедно с майка си и съпругата си пристигнали в гр.Левски и паркирали пред дома на Кирил И. Той ги посрещнал предвид искането им за купуване на златни монети за сватба. Показал им златни монети от които Иво З. си избрал 30 броя, но поискал да види и златни накити за булката. Докато Кирил И. отишъл за накитете Иво З. и близките му взели монетите и избягали от къщата. След бягството Кирил И. се срещнал с  бащата на Иво З. и се разбрали, че откраднатите монети ще бъдат заплатени. \r\nВ началото на декември 2016 г. Иво З.  решил да обере Кирил И. и предложил на двамата си колеги да участват. Вечерта на 29 декември 2016 г. тримата се събрали в дома на Иво З. в Сухиндол, където той подробно им обяснил разположението на къщата, а след това с автомобил пристигнали около 2.30 на 30 декември 2016 г. в гр. Левски. Спрели в близост до къщата на пострадалия, взели маски, ръкавици, дървени тояги и електрически фенерчета, прескочили оградата, разбили входната врата и влезли в коридора, а от там и в спалнята. Започнали да бият спящите съпрузи, като ги питали къде са парите. През това време Иво З. тършувал из стаите. Побоят бил жесток, като едната тояга се счупила на две. След като Иво З. намерил чанта с пари и злато всички напуснали къщата. След като напуснали жилището, тримата обвиняеми отишли отново в Сухиндол в дома на Иво З. където си разделили плячката  и всеки започнал да харчи своята част.\r\nВ резултат на побоя на Кирил И. била причинена тежка черепно-мозъчна травма, довела до смъртта му, а на съпругата му  били нанесени средни и тежка телесна повреди. \r\nПо искане на прокуратурата тримата обвиняеми Иво З., Тихомир М. и Валентин Н. са с взети мерки за неотклонение „задържане под стража“ , а Нели М е с подписка.\r\nПредстои насрочване на делото за разглеждане от съда.", "date": "2017.08.28", "title": "Плевен: Прокуратурата предаде на съд извършителите на жесток грабеж, придружен с убийство на мъж в Левски"}
{"url": "http://www.focus-news.net/news/2017/08/28/2429922/zdf-horst-zeehofer-prizova-za-spirane-na-plashtaniyata-kam-turtsiya.html", "text": "Председателят на Християнсоциалния съюз (ХСС) Хорст Зеехофер призова за спиране на плащанията към Турция, предава германският телевизионен канал ZDF.\r\n„Плащанията за подготовката на евентуално членство трябва да бъдат незабавно прекратени“, призова баварският министър-председател. \r\nДо края на 2017 г. Турция би трябвало да получи от ЕС сума в размер на 4,2 млрд. евро, припомнят от редакцията.Тереза Герова", "date": "2017.08.28", "title": "ZDF: Хорст Зеехофер призова за спиране на плащанията към Турция"}
{"url": "http://www.focus-news.net/news/2017/08/28/2429923/burgas-vazstanoveno-e-dvizhenieto-po-pat-i-6-pri-paten-vazel-vetren.html", "text": "Възстановено е движението по път I-6 при пътен възел \"Ветрен\". Това съобщиха от пресцентъра на Агенция \"Пътна инфраструктура\".", "date": "2017.08.28", "title": "Бургас: Възстановено е движението по път I-6 при пътен възел \"Ветрен\""}
{"url": "http://www.focus-news.net/news/2017/08/28/2429924/sofiya-30-straka-kanabis-sa-izzeti-pri-politseyska-operatsiya-v-zemlishteto-na-selo-dobarchin.html", "text": "30 стръка канабис са иззети при полицейска операция в землището на село Добърчин. Това съобщиха от ОДМВР - София. На 26 август, при провеждането на полицейска операция, служители на РУ - Своге установили в гориста местност в землището на село Добърчин двама младежи в момент на поливане на нива, засята с канабисови растения. Непълнолетните са задържани за срок до 24 часа. При извършения оглед на местопроизшествието са установени 30 стръка канабис с височина от 22 до 280 см. По случая е образувано досъдебно производство.", "date": "2017.08.28", "title": "София: 30 стръка канабис са иззети при полицейска операция в землището на село Добърчин"}
{"url": "http://www.focus-news.net/news/2017/08/28/2429925/dobrich-oblastniyat-informatsionen-tsentar-shte-se-predstavi-s-shtand-na-spetsializiranoto-mezhdunarodno-izlozhenie-selskoto-stopanstvo-i-vsichko-za-nego.html", "text": "Областният информационен център (ОИЦ), който продължава работа по проект на Общината, ще се представи с щанд на Специализираното международно изложение „Селското стопанство и всичко за него“. Това съобщава екипът на центъра, предаде кореспондентът на Радио „Фокус” – Варна. Форумът, който традиционно се организира в Добрич, започва утре – 29 август и ще продължи до 2 септември. Това е неговото XXV-то издание, организирано от „Добрички панаир“. Целта на участие в изложението е да бъдат популяризирани дейността и услугите на центъра, както и да бъде предоставена информация за актуални и предстоящи възможности за европейско финансиране на проекти по Програмата за развитие на селските райони и по други оперативни програми в услуга на потенциалните бенефициенти. На разположение на участниците и посетителите във форума ще бъдат информационни и рекламни материали. Екипът на ОИЦ – Добрич ще отговаря на запитвания от страна на посетителите на изложението. Гостите и участниците в изложението ще имат възможност да видят едрогабаритна и малогабаритна техника, машини и съоръжения за животновъдството, селскостопански инвентар, сушилни инсталации, техника за почистване, сортиране и обеззаразяване на семена, препарати за растителна защита, семена и посадъчен материал, резервни части, масла и смазочни материали, автомобили. Интерес за участие са заявили фирми, предлагащи етерично – маслени култури, към които се насочват все повече земеделци в Добруджа, както и техника за обслужването им. Ще бъдат представени банки, медии и специализирана литература. Директно участие са потвърдили фирми от Румъния, Турция, Гърция и Италия. Официалното откриване е в първия ден от 10.00 часа. Изложението ще бъде разположено в Спортния комплекс „Простор“. Ще бъдат връчени и традиционните награди на „Добрички панаир“. \r\nЖулиета НИКОЛОВА", "date": "2017.08.28", "title": "Добрич: Областният информационен център ще се представи с щанд на Специализираното международно изложение „Селското стопанство и всичко за него“"}
{"url": "http://www.focus-news.net/news/2017/08/28/2429926/zam-ministar-dimitar-genovski-tselta-na-novata-poshtenska-marka-e-da-privleche-hora-ot-tsyal-svyat-da-vidyat-obraztsite-na-balgarskata-arhitektura.html", "text": "Целта на новата пощенска марка е да привлече хора от цял свят да видят образците на българската архитектура и история от Античността и Средновековието. Това каза зам.-министърът на транспорта, информационните технологии и съобщенията Димитър Геновски по време на церемонията по валидирането на пощенска марка на тема „2017 – Международната година на устойчивия туризъм за развитие“ предаде репортер на Агенция „Фокус“. На събитието присъстваха още министърът на туризма Николина Ангелкова и художникът на марката Татяна Узунова.\r\n„Понякога човек може да обиколи света с разглеждането на една колекция пощенски марки. Художникът – Татяна Узунова, е изобразил едни от най-разпознаваемите символи на българската история – култовата Казанлъшка гробница и икони от историческия Рилски манастир. Пощенската миниатюра използва символа на кръга, за да покаже, че българските земи от Древността до днес са дом на различни култури“, каза още той.\r\nГеновски припомни, че темата за туризма влиза в българското маркоиздаване още в средата на 20 век. „Убеден съм, че новата пощенска марка ще обиколи колекциите на филатеристите по света и ще украсява писмата, които изпращаме до нашите роднини и приятели в чужбина. А това е чудесно вдъхновение за много хора да включат България в своите пътувания“, каза той.\r\nЦветилена СИМЕОНОВА", "date": "2017.08.28", "title": "Зам.-министър Димитър Геновски: Целта на новата пощенска марка е да привлече хора от цял свят да видят образците на българската архитектура"}
{"url": "http://www.focus-news.net/news/2017/08/28/2429927/press-tv-kola-bomba-izbuhna-na-ozhiven-pazar-v-irakskata-stolitsa-nay-malko-devet-dushi-sa-zaginali.html", "text": "Масивна експлозия на зареден с експлозиви автомобил в търговска зона в източната част на иракската столица Багдад уби най-малко деветима души, съобщава телевизионният канал Press TV. Предварителните данни са за най-малко 25 пострадали. Властите предупредиха, че броят на жертвите вероятно ще се увеличи през следващите часове. \r\nСъгласно информация от полицията, експлозивите са детонирани след навлизането на автомобила в зоната на оживен пазар в Багдад. \r\nКъм момента нито една групировка не е поела отговорност за извършения атентат. Тереза Герова", "date": "2017.08.28", "title": "Press TV: Кола-бомба избухна на оживен пазар в иракската столица, най-малко девет души са загинали"}
{"url": "http://www.focus-news.net/news/2017/08/28/2429928/hristina-georgieva-zelenchukoproizvoditelite-tryabva-da-izpolzvat-preparati-za-rastitelna-zashtita-s-kratak-karantinen-srok.html", "text": "При добра растителна защита и извършване на допълнителни поливания на площите, състоянието на зеленчуковите насаждения в Пазарджишки регион е добро. Това каза за Радио „Фокус“ – Пазарджик Христина Георгиева, директор на Опитната станция по поливно земеделие в Пазарджик. Тя обясни, че стопаните трябва да пръскат срещу акари и белокрилка. „Пръсканията трябва да са разредени и то с растителнозащитни препарати с кратък карантинен срок заради зреенето им. Производителите не бива да пръскат и да излизат на пазара със стоки, за които не е изтекъл карантинния срок на препаратите, с които са пръскани“, коментира Георгиева. Тя уточни, че вече се извършват проверки по тържищата именно в тази посока. Георгиева каза още, че новият сорт пипер, който разработват – „Пазарджишка капия“ вече е дал добър добив. „Изчакваме да достигне пълна зрелост към 15 - 20 септември, за да може да произведем и качествени семена“, коментира Георгиева.\r\nВаня НИКОЛОВА", "date": "2017.08.28", "title": "Христина Георгиева: Зеленчукопроизводителите трябва да използват препарати за растителна защита с кратък карантинен срок"}
{"url": "http://www.focus-news.net/news/2017/08/28/2429929/afp-nay-malko-11-dushi-sa-zaginali-v-rezultat-na-atentata-v-bagdad.html", "text": "Кола-бомба избухна в населен предимно с шиити квартал на иракската столица, в резултат на което са загинали най-малко 11 души, а 26 други са пострадали, предава AFP, като се позовава на данни от медиците и местните власти.\r\nПолицейски служител, пожелал анонимност, заяви, че в резултат на атентата „най-малко 11 души са загинали и 26 са ранени“.\r\nМедиците потвърдиха, че сред жертвите има и представители на иракските сили за сигурност.Тереза Герова", "date": "2017.08.28", "title": "AFP: Най-малко 11 души са загинали в резултат на атентата в Багдад"}
{"url": "http://www.focus-news.net/news/2017/08/28/2429930/shumen-gl-inspektor-darin-dimitrov-e-noviyat-nachalnik-na-sektor-patna-politsiya.html", "text": "Гл. инспектор Дарин Димитров е новият началник на сектор „Пътна полиция” при ОДМВР - Шумен, съобщиха от пресцентъра на ОДМВР - Шумен. Днес той беше представен пред състава от директора на областната дирекция ст. комисар Ялчън Расим. До момента Димитров беше началник на полицейския участък в Хитрино. Досегашният началник гл. инсп. Светослав Иванов е в сектор „Административно-наказателна дейност, отчет и анализ на ПТП и превенция” в отдел „Пътна полиция” в ГДНП. След спечелен конкурс от днес в длъжност встъпи и ст. инспектор Илиян Илиев. Той ще бъде новият началник група „Регистрация и отчет на пътните превозни средства, собствениците им и водачи” в сектор „Пътна полиция” към ОДМВР- Шумен.", "date": "2017.08.28", "title": "Шумен: Гл. инспектор Дарин Димитров е новият началник на сектор „Пътна полиция”"}
{"url": "http://www.focus-news.net/news/2017/08/28/2429931/galap-interneshanal-balgarite-namirat-za-spravedlivo-tezhkotovarnite-prevozni-sredstva-da-plashtat-znachitelno-poveche-pri-preminavane-po-patnata-mrezha.html", "text": "Българите намират за справедливо тежкотоварните превозни средства да плащат значително повече при преминаване по пътната мрежа. Мнозинство от 76% твърдят, че са чували за новата система за таксуване по пътищата. Макар хората да не я намират за особено ясна, те възлагат надежди на нея. Не липсват и опасения. \r\nТри четвърти от българите твърдят, че са чували за новата система за таксуване по пътищата. Закономерно сред тях личат повече хора с високо образование. 61% още не я намират за съвсем ясна.  \r\nЗапознати със спецификата на новата система, която включва по-високи такси за тежкотоварните превози, 63% намират този принцип за справедлив, а 32% - за несправедлив. Останалите се колебаят. \r\nВ допълнение 83% се съгласяват с твърдението, че превозните средства, които амортизират повече пътната настилка, трябва да плащат повече, а мнозинството от 73% са готови да подкрепят дори въвеждане на такси за тирове и извън магистралите. Всичко това означава, че тежкотоварният трафик се мисли като сериозен проблем от страна на пълнолетните българи. \r\nВ същото време обаче, живо е опасението, че евентуално поскъпване на преминаването на тежкотоварни МПС по магистралите и останалите пътища ще доведе до трудности в бизнеса и до оскъпяване на превозите. Мнозинство от 59% се съгласяват, че новата система ще затрудни бизнеса на превозвачите, а 73% се опасяват от поскъпване на превозите. Данните показват обичайните опасения при въвеждането на нови мерки и политики. Най-устойчивото сред тях очаквано е опасението от корупция – затова и твърдението „Новата система ще ограничи корупцията“ не среща еднозначен обществен отговор и равни дялове от по 47% се съгласяват, или отхвърлят. \r\nОпасенията от корупция са до голяма степен и инерционни и се отнасят към всички обществени сфери у нас. Във връзка с тези опасения на респондентите беше зададен и изричен въпрос по отношение на обществената поръчката за новата система. Темата е сложна, но запитаните бяха помолени да изберат между две твърдения, звучащи еднакво вярно. Подобен род въпроси поставят отговарящия пред ценностен избор, дори и респондентът да няма съответната информираност. Няма значение колко се бави един конкурс за обществена поръчка, важен е крайният резултат е мнението на 41% от запитаните. 54% обаче споделят алтернативното мнение: ако конкурсите за обществени поръчки продължават прекалено дълго, това пречи на самата поръчка.  \r\nВъпреки всичко, въвеждането на системата се смята за приближаване до европейския образец (73% са съгласни), а 66% вярват, че ще се повиши събираемостта на глобите. На този етап това са по-скоро обществени инстинкти, отколкото реално масово мнение.  \r\nОпасенията от корупция са до голяма степен и инерционни и се отнасят към всички обществени сфери у нас. Във връзка с тези опасения на респондентите беше зададен и изричен въпрос по отношение на обществената поръчката за новата система. Темата е сложна, но запитаните бяха помолени да изберат между две твърдения, звучащи еднакво вярно. Подобен род въпроси поставят отговарящия пред ценностен избор, дори и респондентът да няма съответната информираност. Няма значение колко се бави един конкурс за обществена поръчка, важен е крайният резултат е мнението на 41% от запитаните. 54% обаче споделят алтернативното мнение: ако конкурсите за обществени поръчки продължават прекалено дълго, това пречи на самата поръчка.    \r\nВъпреки всичко, въвеждането на системата се смята за приближаване до европейския образец (73% са съгласни), а 66% вярват, че ще се повиши събираемостта на глобите. На този етап това са по-скоро обществени инстинкти, отколкото реално масово мнение.", "date": "2017.08.28", "title": "„Галъп интернешънъл“:  Българите намират за справедливо тежкотоварните превозни средства да плащат значително повече при преминаване по пътната мрежа"}
{"url": "http://www.focus-news.net/news/2017/08/28/2429932/kyustendil-obshtinskite-savetnitsi-shte-obsazhdat-izmenenie-na-taksata-za-detskite-gradini.html", "text": "Съветниците в Кюстендил ще обсъждат изменение на таксата за детските градини. Това каза за Радио „Фокус” – Кюстендил Михаела Крумова, председател на Общински съвет – Кюстендил. На 31 август предстои редовно заседание на Общинския съвет, което ще започне от 14.00 часа, в заседателната зала на Община Кюстендил. На него ще бъдат разгледани предложения за изменение в посочената такса. В предложението е записано таксата за целодневна детска градина или яслена група да бъде 98 лева, но родителите с постоянно местожителство в Община Кюстендил да заплащат 50% от тази такса. В случай, че в детското заведение се отглежда и възпитава и второ дете на семейството, за него ще се дължи такса в размер на 25%. Предвижда се изменение в цените за хотелско настаняване – нощувка и закуска, в общинския хотел. Съветниците ще разгледат промяна и в цената на библиотечните услуги в града. В рамките на заседанието ще бъде обсъден и одитираният годишен финансов отчет на Община Кюстендил за 2016 година, заедно с одитния доклад на Сметната палата. „Като цяло не са констатирани съществени нарушения в организацията”, каза Михаела Крумова. В дневния ред е включено и приемане на доклад за изпълнение на общинския бюджет за 2016 година, както и състоянието на общинския дълг.\r\nВенцеслав ИЛЧЕВ", "date": "2017.08.28", "title": "Кюстендил: Общинските съветници ще обсъждат изменение на таксата за детските градини"}
{"url": "http://www.focus-news.net/news/2017/08/28/2429933/dobrich-trup-na-udavil-se-mazh-e-otkrit-na-plazh-arabela-v-kk-albena.html", "text": "Труп на удавил се мъж е открит на плаж \"Арабела\" в к.к. \"Албена\", съобщиха от пресцентъра на ОДМВР - Добрич. Вчера в 15,13 часа на телефон 112 в РУ - Албена е заявено от гражданин, че на плаж \"Арабела\" в к.к. \"Албена\" има удавено лице. В 15,50 часа фелдшер при ФСМП - Балчик констатира смъртта на Д.Б., на 73 г, роден в гр. Пловдив, с немско гражданство, пристигнал в при семейни приятели в Балчик на 20 август с цел туризъм. Трупът на лицето е установен на пясъчната ивица без следи от насилие. Образувано досъдебно производство.", "date": "2017.08.28", "title": "Добрич: Труп на удавил се мъж е открит на плаж \"Арабела\" в к.к. \"Албена\""}
{"url": "http://www.focus-news.net/news/2017/08/28/2429934/reuters-borut-pahor-nay-veroyatno-shte-bade-preizbran-za-prezidentskiya-post-v-sloveniya-pokazva-prouchvane.html", "text": "Държавният глава на Словения Борут Пахор, бивш лидер на социалдемократите в страната и бивш министър-председател, най-вероятно ще бъде преизбран за президентския пост. Това показва проучване, публикувано от вестник Delo в понеделник, предава Reuters.\r\nРезултатите от анкетата показват, че на 22 октомври 37,2 % от избирателите в Словения ще дадат гласа си за Пахор. На второ място по популярност се нарежда бившият кмет на Кемниц – Мариан Шарец, който получава подкрепата на 23,1 % от гражданите. \r\nЛюдмила Новак, лидер на консервативната партия „Нова Словения“, се нарежда на трето място с 10,6 %. \r\nАко нито един кандидат не събере над 50 % от гласовете, на 12 ноември ще бъде проведен втори тур на президентските избори.Тереза Герова", "date": "2017.08.28", "title": "Reuters: Борут Пахор най-вероятно ще бъде преизбран за президентския пост в Словения, показва проучване"}
{"url": "http://www.focus-news.net/news/2017/08/28/2429935/biser-mihaylov-oblasten-upravitel-na-blagoevgrad-zapochna-evakuatsiyata-na-horata-ot-selo-vlahi-zaradi-pozhara-v-kresnenskoto-defile.html", "text": "Започна евакуацията на хората от село Влахи заради пожара в Кресненското дефиле. Това каза за Радио „Фокус“-Пирин Бисер Михайлов, областен управител на Благоевград. „В следствие на рязка промяна в метеорологичните условия и изключително силния вятър на терен, пожарът успя да прескочи изготвената просека и с цел запазването живота и здравето на жителите на село Влахи, започна вече евакуацията им“, отбеляза той.„Фокус“ припомня, че заради огнената стихия, която продължава вече 5 дни, в Община Кресна е обявено бедствено положение.\r\nНатали СТЕФАНОВА", "date": "2017.08.28", "title": "Бисер Михайлов, областен управител на Благоевград: Започна евакуацията на хората от село Влахи заради пожара в Кресненското дефиле"}
{"url": "http://www.focus-news.net/news/2017/08/28/2429936/106-e-rastat-na-turisti-vav-veliko-tarnovo.html", "text": "Туристите във Велико Търново се увеличават, а отчетеният ръст достига 10,6%. Това сочи статистиката на Регионалния исторически музей за посещенията в обектите през седемте месеца на 2017 г. спрямо същия период през 2016 г., съобщиха от пресцентъра на Община Велико Търново. Въпреки тежката зима и продължителния период с отрицателни температури и обилни снеговалежи, за времето от януари до юли (вкл.) тази година музеите са били разгледани от 256 078 души спрямо 228 927 туристи за първите седем месеца на 2016 г. \r\nНовите туристически атракции, добрата грижа за паметниците на културата, богатият календар с многообразие от фестивали, концерти, изложби, пленери са основните фактори както за цялостния ръст, така и за увеличаването на престоя на гостите на Велико Търново, обобщи Даниел Панов. Той подчерта, че Община Велико Търново работи по цялостна концепция за развитие, а цифрите са най-доброто доказателство за постиганите резултати. \r\n5% ръст на клиенти отчитат и от хотелиерския и ресторантьорския бранш. Това съобщи председателят на регионалната структура на асоциацията на хотелиерите и ресторантьорите Стефан Дойчев. Добрите показатели бяха потвърдени и от Иво Стайков – мениджър на голяма хотелска верига. \r\nСред музейните обекти крепостта Царевец остава най-посещавана през седемте месеца. На второ място са уникалните средновековни църкви и Констанцалиевата къща в Арбанаси. Следват Мултимедийният посетителски център „Царевград Търнов“ и храмът „Свети Четиридесет мъченици“. Във всеки от музейните обекти е отчетен ръст на туристите.\r\n97 593 от пълнолетните туристи, разгледали музеите за гореописания период, са били чужденци. Мнозинството от тях са от Европа. На първо място са румънците, следвани от британците, германците, французите и испанците, италианци, австрийци, руснаци и др. Около 13% от всички чуждестранни туристи са от Северна Америка, подобен дял са и посещенията на гости от азиатските държави. Над 1700 туристи са пристигнали от далечна Австралия. \r\n86136 са били българските граждани, разгледали музейните резервати и експозиции за седемте месеца. От всички 256 078 посетители 55 560 са ученици, 8323 – студенти, а 8457 – деца на възраст до 7 години.\r\nБогатият културен календар във Велико Търново има своето голямо значение за туристическия ръст, поясниха директорът на дирекция „Култура, туризъм и международни дейности“ Нелина Църова и управителят на общинската туристическа агенция „Царевград Търнов“ Борислав Йорданов. ІІ Летен сезон на българските оперни театри „Сцена на вековете“ тази година е с рекордна продължителност от 2 месеца – на сцената на Царевец оперните състави от Варна, Стара Загора, Пловдив, Русе, Бургас и трупата на великотърновския театър представят най-добрите си заглавия. Всяка от постановките се радва на голям интерес, а до момента публиката е надхвърлила 10 000 души. \r\nГолям интерес предизвика Международният фолклорен фестивал, чието двадесето издание събра във Велико Търново 400 изпълнители от три континента. Велико Търново се прочу също със „Старопланински събор Балкан Фолк“, както и с Национален фолклорен събор „Болярска среща“, част от който бе най-голяма автентична сватба, по време на която близо 5000 гости от цяла България се премениха с народни носии. Туристически интерес предизвикват също поредицата от гостуващи концерти и оперни постановки в Летния театър и Двореца на културата и спорта „Васил Левски“, VІІІ Летен фестивал за класическа камерна музика “Arbanassi Summer Music”, дори и новата игра на Царевец – „Средновековни криминални загадки“, продължаваща цяло лято. \r\n„За пръв път сме в България и Велико Търново. Това, което виждаме, ни кара със сигурност да се върнем отново, при това – с голямо удоволствие“, споделя френското семейство Ришар, което разглежда крепостта Царевец. Чужденците са от Бордо и пристигнали у нас преди десет дни. Разгледали Варна, след което се отправили на посещение в старопрестолния град. \r\n„Природата и уникалното разположение на Велико Търново ни впечатлиха много. Царевец е много мащабен по своите размери защитен комплекс, запазен от Средновековието. Били сме на много места по света, но тук, във Велико Търново, придобиваме много ясна представа за характера на крепостите“, споделя Патрис Ришар. Той като оценява положително грижите за архитектурно-музейния резерват. \r\nМного силно впечатление на  семейството правят също Самоводската чаршия и представените там автентични старинни занаяти, средновековната църква „Свети Четиридесет мъченици“ и Мултимедийният посетителски център.", "date": "2017.08.28", "title": "10,6 % е ръстът на туристи във Велико Търново"}
{"url": "http://www.focus-news.net/news/2017/08/28/2429937/kyustendil-obshtinata-shte-otpusne-sredstva-za-tri-pravoslavni-hrama.html", "text": "Община Кюстендил ще отпусне средства за три православни храма. Това каза пред Радио „Фокус” – Кюстендил Михаела Крумова, председател на Общински съвет – Кюстендил. Предложението за отпускане на средствата ще бъде гласувано в края на месеца, за когато е насрочено редовно заседание на Общинския съвет. Сумите ще бъдат осигурени чрез извършването на вътрешни компенсирани промени в местния бюджет. \r\nЗа храм „Света Великомъченица Неделя” в село Гърляно ще бъдат отпуснати 10 000 лв., за храм „Св. Успение Богородично” в Нов чифлик - 4 100 лв., и за храм „Св. Вмчк Димитрий“ в с. Катрище - 500 лв.\r\nВенцеслав ИЛЧЕВ", "date": "2017.08.28", "title": "Кюстендил: Общината ще отпусне средства за три православни храма"}
{"url": "http://www.focus-news.net/news/2017/08/28/2429938/dobrich-glavniyat-pat-za-varna-e-blokiran-zaradi-katastrofa-na-izhoda-na-dobrich.html", "text": "Главният път за Варна е блокиран заради катастрофа на изхода на Добрич, съобщиха от пресцентъра на ОДМВР - Добрич. Около 12:20 часа е възникнал пътен инцидент на главен път Добрич – Варна между две превозни средства, в района на бензиностанция „Лукойл“ на изхода за град Варна. При инцидента едното превозно средство е останало напречно на пътното платно, а другото е излязло от пътя. \r\nОт ОДМВР - Добрич призовават пътуващите граждани по горепосочения път за търпение поради нужното време за извършване на необходимите ПСД и отстраняване от пътя и репатриране на МПС, които ще отнемат около два часа.", "date": "2017.08.28", "title": "Добрич: Главният път за Варна е блокиран заради катастрофа на изхода на Добрич"}
{"url": "http://www.focus-news.net/news/2017/08/28/2429939/burgas-dovedoha-v-sada-15-godishniya-ivan-obvinen-v-ubiystvoto-na-11-godishnata-nikol.html", "text": "Доведоха в съда 15-годишния Иван, обвинен в убийството на 11-годишната Никол, предаде кореспондентът на Радио \"Фокус\". В Апелативния съд в Бургас за гледането на мярката за неотклонение на Иван са и родителите на обвиняемия. Пред журналисти те казаха, че синът им е невинен. По думите им няма доказателства, че той е убил Никол. \"Всичко е лъжа и измама. Има нещо гнило. Не са открити вещи. Някой лъже\", казаха родителите на Иван.\r\nМария РУСЕВА", "date": "2017.08.28", "title": "Бургас: Доведоха в съда 15-годишния Иван, обвинен в убийството на 11-годишната Никол"}
{"url": "http://www.focus-news.net/news/2017/08/28/2429940/sport-grigor-dimitrov-zapochva-uchastieto-si-na-us-open-s-dvuboy-sreshtu-vatslav-shafranek.html", "text": "Първата ракета на България Григор Димитров започва участието си на Откритото първенство на САЩ във вторник с мач срещу чешкия тенисист Вацлав Шафранек.\r\nСрещата между двамата е последна в програмата за деня на третия по големина корт в Ню Йорк – „Грандстенд“. Мачовете там започват в 18:00 българско време, като срещата между Григор Димитров и Вацлав Шафранек се очаква да започне около полунощ във вторник срещу сряда.", "date": "2017.08.28", "title": "Спорт: Григор Димитров започва участието си на US Open с двубой срещу Вацлав Шафранек"}
{"url": "http://www.focus-news.net/news/2017/08/28/2429941/mariya-nikolaeva-im-isperih-ashik-izpolzvan-kato-amulet-e-sred-nahodkite-ot-tazgodishnoto-prouchvane-na-selishteto-v-mestnostta-petrova-niva.html", "text": "Ашик, използван по-скоро като амулет, е сред находките от тазгодишното проучване на ранносредновековно селище в местността Петрова нива в резервата „Сборяново“. Това каза за Радио „Фокус“ - Шумен Мария Николаева от Историческия музей в Исперих, която е заместник-ръководител на разкопките. Тя посочи, че предстои по-детайлното му изследване с микроскоп. Стрела, намерена в жилище №4 затвърждава датировката за самото селище - в средата на 9 - 10 век. Според Мария Николаева интересни находки има от късноантичната вкопана структура или жилище, които са от втората половина на 4 век. Намерен е много добре запазен ремъчен език, с листовидна форма, изработен от медна сплав. Археолозите са попаднали и на дамски пръстен от медна сплав, с врязана украса - кръгла плочица и точка в средата, характерни за 4 век, което заедно с керамиката отново потвърждава времето на изграждане на полувкопаното жилище. Сред останалите находки при проучването са фрагмент от стъклена гривна синя паста, както и 7 антични монети - медни и бронзови, някои от които открити в късноантичното жилище. „Императорите са Констанций Втори, Грациан, Валент, монетите с нищо не се отличават от другите, откривани през предходните години, така че времево отново затваряме комплекса във втората половина на 4 век“, каза Мария Николаева. При тазгодишните разкопки са намерени и обичайно разкриваните предмети - костени шила, точила, прешлени за вретено, железни обкови, които са свързани с дървените конструкции, врати, пирони, кукички, игли и др. „Анализът на находките, които са от допълнителя на жилищата, ни навеждат на мисълта, че обитателите на проучваното от нас стопанство вероятно след катаклизъм, нападение или пожар, са успели да съберат най-ценното, което имат - най-вече земеделски сечива, накити, по-ценни съдове, напуснали са своето обиталище и са се преселили някъде другаде“, каза Мария Николаева.\r\nИвелина ИВАНОВА", "date": "2017.08.28", "title": "Мария Николаева, ИМ - Исперих: Ашик, използван като амулет, е сред находките от тазгодишното проучване на селището в местността Петрова нива"}
{"url": "http://www.focus-news.net/news/2017/08/28/2429942/blagoevgrad-shte-se-sastoi-preskonferentsiya-vav-vrazka-s-futbolniya-turnir-kupata-na-obshtina-blagoevgrad.html", "text": "В 17:30 часа в зала 5 на Община Благоевград ще бъде дадена пресконференция във връзка с предстоящия Международен детски футболен турнир \"Купата на Община Благоевград\", съобщиха от пресцентъра на Общината. От 19:30 часа ще се проведе традиционният парад на отборите, който ще стартира от сградата на Съдебната плата в Благоевград, а от 20:00 часа турнирът ще бъде открит на площад \"Македония.", "date": "2017.08.28", "title": "Благоевград: Ще се състои пресконференция във връзка с футболния турнир \"Купата на Община Благоевград\""}
{"url": "http://www.focus-news.net/news/2017/08/28/2429943/gl-komisar-nikolay-hadzhiev-ako-se-nalozhi-dori-i-prinuditelno-zhitelite-na-s-vlahi-shte-badat-izvedeni-i-evakuirani.html", "text": "Ако се наложи, дори и принудително жителите на с. Влахи ще бъдат изведени и евакуирани. Това заяви главен комисар Николай Хаджиев, директор на ОДМВР –Благоевград, съобщиха от МВР. „От вчера сме предприели мерки и превантивни действия, ако се наложи евакуация на селото. Направен е списък на жителите на село Влахи, около 19 души, една част от тях са постоянно живущи, други имат там вили и къщи, в които ходят в почивните дни“, добави той.  „Предприети са бързи действия след издаването на заповедта хората по списък да бъдат изведени от селото максимално бързо, за да се запази тяхното здраве и живот, което е най-важно – те да не пострадат.“, заяви той. „Предполагам, че ще срещнем съпротива от част от жителите на селото, както беше от изминалите дни в Ощава и Сенокос, но това се прави с цел тяхната безопасност. Знаем, че са привързани към къщите си, към животните си, но най-важното е човешкият живот. Хаджиев бе категоричен, че ако се наложи, дори и принудително хората ще бъдат изведени и евакуирани, за да са в безопасност“, добави гл. комисар Хаджиев. \r\nОбластният управител на Благоевград Бисер Михайлов допълни, че най-важното е да се запази живота на хората. По думите на областния  управител на Благоевград Бисер Михайлов с негова заповед е разпоредено да започне евакуация на жителите на село Влахи – това е първото и най-важното. „Наложи се заради рязкото влошаване на метеоролигичните условия и изключително силния вятър, който насочва пожара и пламъците към селото. За нас приоритет е спасяването на човешките животи и запазването на живота на жителите на селото“, заяви Михайлов. \r\nОт своя страна гл. инспектор Добри Тонков поясни:  „От появилия се силен вятър, огънят се разрасна в посока село Влахи. Това наложи част от екипите да бъдат изтеглени на безопасни места и да се прегрупират, с цел овладяване на пожара и неговото разпространяване към село Влахи“.", "date": "2017.08.28", "title": "Гл. комисар Николай Хаджиев: Ако се наложи, дори и принудително жителите на с. Влахи ще бъдат изведени и евакуирани"}
{"url": "http://www.focus-news.net/news/2017/08/28/2429944/kyustendil-do-kraya-na-mesetsa-strategiyata-na-mestnata-initsiativna-grupa-nevestino-kyustendil-shte-bade-vnesena-za-razglezhdane.html", "text": "До края на месец август стратегията на местната инициативна група Невестино – Кюстендил ще бъде внесена за разглеждане. Това каза за Радио „Фокус” – Кюстендил Иван Андонов, председател на Управителния съвет. По думите му стратегията вече е разгледана и гласувана от страна на общото събрание, ръководещо местната инициативна група, а тази седмица предстои внасянето в Министерство на земеделието, храните и горите. „Нашата стратегия е многофондова. Наред с финансирането от Министерството на земеделието, храните и горите и Европейския земеделски фонд за развитие на селските райони, ще работим и по други оперативни програми. Това ще е възможност за общински администрации, читалища, училища, детски градини, неправителствени организации и най-вече земеделските производители да получават допълнително финансиране”, каза Иван Андонов.\r\nВенцеслав ИЛЧЕВ", "date": "2017.08.28", "title": "Кюстендил: До края на месеца стратегията на местната инициативна група Невестино – Кюстендил ще бъде внесена за разглеждане"}
{"url": "http://www.focus-news.net/news/2017/08/28/2429945/prof-slavcho-tomov-magistarskite-programi-meditsina-i-farmatsiya-sa-nay-tarseni-v-mu-pleven-golyam-e-interesat-i-kam-spetsialnostta-meditsinska-kozmetika.html", "text": "Магистърските програми „Медицина“ и „Фармация“ са най-търсени. Тази година малко над 6 души се бориха за едно място. Това каза ректорът на Медицински университет (МУ) - Плевен проф. д-р Славчо Томов в интервю за Агенция „Фокус“ във връзка с новата академична година, броя на студентите и най-желаните специалности. Той обясни, че от университета са обявили 24 места платено обучение по \"Медицина\", тъй като местата държавна поръчка са свършили. „Освен това бакалавърските програми особено към тези, които касаят обучението за медицински сестри, акушерки, помощник-фармацевт и медицинска рехабилитация и ерготерапия са също едни от доста желаните и търсени специалности. Тази година стартирахме една съвсем нова специалност  -  „Медицинска козметика“, към която не очаквахме, че ще имаме толкова голям интерес, но наистина тя се оказа една от най-търсените специалности. Даваме си сметка, че това се дължи на онова, което направихме през последните години с роботизираната хирургия, с Телекомуникационния университетски ендоскопски център, с телемедицината, 3D медицината“, коментира проф. Томов. Той заяви, че стремежът на университета е да бъде в крак с най-новите и съвременни технологии, които интересуват на практика младите хора. „Те са информирани даже повече от нас. Те търсят и новите неща ги заинтригуват. Мисля, че това е разковничето на успеха“, допълни ректорът на МУ – Плевен. \r\nДеница КИТАНОВА", "date": "2017.08.28", "title": "Проф. Славчо Томов: Магистърските програми „Медицина“ и „Фармация“ са най-търсени в МУ – Плевен, голям е интересът и към специалността „Медицинска козметика“"}
{"url": "http://www.focus-news.net/news/2017/08/28/2429946/24-vesti-makedoniya-manastirat-treskavets-kray-prilep-otnovo-e-izlozhen-na-opasnost-ot-bushuvasht-pozhar.html", "text": "Манастирът „Успение на Пресвета Богородица“ в Македония, известен като Трѐскавец, отново е изложен на опасност от пожар. Това предупредиха от общината в Прилеп, предава електроннната медия „24 Вести“.\r\nСъгласно разпространената информация пожарът в близост до манастира, който бе локализиран на 23 август, от неделя отново е активен. \r\nстирът Трескавец отново е в опасност от пожар, казват от община Прилеп. Пожарът от предната \r\n„Пожарът откъм Дабница, който бе умишлено запален, бе овладяха, но отново бе запален, така че в неделя следобед изгори и няколко вили, овощни и лозови насаждения. В този момент имаме три активни огнища\", заяви командирът на териториална противопожарна единица на Прилеп Станко Колески.Тереза Герова", "date": "2017.08.28", "title": "„24 Вести“ (Македония): Манастирът Трескавец край Прилеп отново е изложен на опасност от бушуващ пожар"}
{"url": "http://www.focus-news.net/news/2017/08/28/2429947/burgas-zasneti-ot-publikata-kadri-ot-kitarniya-festival-burgas-jam-shte-badat-vklyucheni-v-spetsialno-muzikalno-video.html", "text": "За разлика от други музикални събития, където снимането е забранено или контролирано, китарният фестивал Burgas Jam е свободна територия за ентусиастите зад обектива. Това съобщиха от пресцентъра на на Община Бургас. До първото издание на Burgas Jam остават броени дни - 3 септември, 19.00 часа, до Морска гара. Допълнителна информация и любопитни подробности ще бъдат публикувани на страницата на фестивала в социалната мрежа: https://www.facebook.com/burgas.jam/. Ако посетителите направят кадри с добре снимащ телефон или видеокамера по време на събитието, или на финалното изпълнение, когато над 50 китаристи ще излязат заедно на сцената, те ще станат съавтори на Големия клип на Burgas Jam.\r\nСлед подбор, най-добрите кадри ще бъдат включени в специално музикално видео - пъстро и емоционално, което да ни връща по всяко време към фестивала. Разбира се, за операторите ще има приятни изненади и награди.\r\n\"Нямаме съмнение, че прекрасните музиканти и винаги атрактивната бургаска публика ще ви вдъхновят за чудесни кадри. След фестивала изпращайте своите видеа на burgasjam@gmail.com\", посочват още от Общината.", "date": "2017.08.28", "title": "Бургас: Заснети от публиката кадри от китарния фестивал Burgas Jam ще бъдат включени в специално музикално видео"}
{"url": "http://www.focus-news.net/news/2017/08/28/2429948/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В изданието на предаването „Петрич – древен и вековечен“ по Радио „Фокус“ - Пирин, днес ще разгледаме темата за туризма. За обектите, които са изключително интересни, но имат нужда от по-голямо популяризиране, ще разговаряме със заместник-кметът по култура към Община Петрич Илияна Попова. Ще продължим и поредицата, в която Ви запознаваме с училищата на територията на Община Петрич, като днес ще се спрем на Трето основно училище „Гоце Делчев“. Наш събеседник по темата ще бъде заместник-директорът на учебното заведение Борислав Тренчев. В началото на септември в Петрич ще се проведе турнир по шахмат. Повече за него ще научим от Георги Григоров. Ще обърнем поглед и към края на септември, когато в Петрич ще се проведе Четвъртата национална среща на граничарите. Кога и по какъв начин ще се проведе тя, ще ни каже Славчо Стоянов от Инициативния комитет, който организира срещата. Бъдете с нас във времето от 15.00 до 16.00 часа, за да опознаете община Петрич.\r\nПредаването „Петрич – древен и вековечен“ се излъчва на честотите на Радио „Фокус“ – Пирин всеки понеделник от 15.00 до 16.00 часа с водещ Натали Стефанова.", "date": "2017.08.28", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2017/08/28/2429949/bebe-rekordyor-se-rodi-v-stara-zagora.html", "text": "Момченце с тегло 5,340 кг и ръст цели 60 сантиметра се роди в Акушеро-гинекологичното отделение на Болница „Тракия“, съобщиха от пресцентъра на болницата. Това е най-едрото бебе, което се е раждало в болницата от откриването и през 2009 г. досега, каза завеждащия отделение д-р Калина Пиперкова. Средностатистически новороденото е с големина на двумесечно бебе, посочи тя.\r\nРаждането на толкова голям плод крие много рискове и само благодарение на проявения професионализъм от страна на дежурните лекари – акушер-гинекологът д-р Татяна Гидикова и педиатърът д-р Мила Кантарджиева, всичко е минало безпроблемно.\r\n„Дежурният лекарски екип е трябвало да вземе много бързо решение как да действа в една ситуация, която принципно е предполагала нормално раждане“, обясни д-р Пиперкова. Родилката е постъпила в отделението вечерта на 20 август с добро разкритие, с добра физика, добър общ статус и желание да роди по нормален път - така, както е родила и първото си дете преди 4 години – тогава с тегло 3,760 кг.\r\n„По принцип в нашето отделение подкрепяме и насърчаваме младите майки да раждат по нормален път, но в този случай колегите са взели правилно решение раждането да се проведе оперативно“, каза д-р Пиперкова. Раждането на толкова едър плод по нормален път би нанесло сериозни травми както на плода, така и на майката, последиците от които щяха да бъдат много сериозни, казват лекарите. Всички тези опасения обаче са преодолени безпроблемно и след едноседмично наблюдение в отделението тези дни майката и бебето бяха изписани в отлично здравословно състояние и вече са в дома си в Стара Загора.\r\nПрез февруари 2014 година отново в АГ-отделението на Болница „Тракия“  се роди момченце с тегло 5,190 кг и ръст 54 см., но новороденото бебе е с още по-голямо тегло и височина.", "date": "2017.08.28", "title": "Бебе-рекордьор се роди в Стара Загора"}
{"url": "http://www.focus-news.net/news/2017/08/28/2429950/deyan-yanchev-obshtinski-kulturen-institut-v-grad-byala-belite-skali-privlichat-turisti-kakto-ot-balgariya-taka-i-ot-chuzhbina.html", "text": "Белите скали в Бяла са природен феномен, сътворен преди около 65 милиона години. Това каза за Радио „Фокус“ – Варна Деян Янчев, директор на Общинския културен институт (музей) в град Бяла. „Това е земният пласт от времето на този така наречен космически катаклизъм, след който изчезват динозаврите. Само на четири места в света този пласт е видим за хората и едно от тях е в Бяла – на централния плаж, местност Белите скали. Белите скали са от мезозойската и неозойската ера. Този природен феномен е открит за първи път австрийския професор Антон Прайзингер, според когото той е резултат от падането на огромен метеорит край полуостров Юкатан в Мексико и последвалите от това климатични промени, довели до измирането на динозаврите. Освен научно-изследователска значимост, обектът е привлекателен и за туристите – както български, така и чуждестранни“, подчерта Деян Янчев. По думите му обектът е интересен, защото много често от този пласт се появяват вкаменелости, фрагменти от този древен период. Една голяма част от тях са събрани и изложени в културния институт, който се намира в центъра на град Бяла, където е представена експозиция, тематично свързана с Белите скали. „Както казах, подобни геоложки профили има само на четири места в света, като за България този е единственият пласт, който може да бъде видян. Представлява сериозен интерес за туристите и е едно привлекателно разнообразие“, каза още Деян Янчев.\r\nМарияна ВАЛЕНТИНОВА", "date": "2017.08.28", "title": "Деян Янчев, Общински културен институт в град Бяла: Белите скали привличат туристи както от България, така и от чужбина"}
{"url": "http://www.focus-news.net/news/2017/08/28/2429951/dobrich-kavarna-shte-bade-domakin-na-xiii-evropeyski-shampionat-po-korabomodelizam.html", "text": "На 3 септември (неделя) от 19:00 часа на площад „Защитата на Каварна“ официално ще бъде откриет XIII Европейски шампионат за корабни модели клас  „С“. Това съобщиха от пресцентъра на Община Каварна. Участници от 11 държави (България, Румъния, Украйна, Беларус, Русия, Казахстан, Полша, Холандия, Германия, Хърватска, Италия) ще представят над 180 корабни модела. Три комисии ще оценяват моделите. От 4 до 8 септември корабните модели ще бъдат изложени в залите на Художествена галерия „Христо Градечлиев“ – Каварна. Входът е  свободен.\r\nКорабомоделизмът е научно-техническа и спортно състезателна дисциплина за изучаването устройството и изработването на корабите и на състезателни корабни модели. Клас „С“ е за настолни корабни модели - модели на корабни съоръжения или корабни части, които се разглеждат като корабна секция, с малка част от палубата или части от корабния корпус. Тук спадат корабни съоръжения, като подемни макари, кнехтове, лодки с лодбалки, кранове шпилове; корабни модели, сценични изображения, пристанищни и корабостроителни съоръжения.", "date": "2017.08.28", "title": "Добрич: Каварна ще бъде домакин на XIII Европейски шампионат по корабомоделизъм"}
{"url": "http://www.focus-news.net/news/2017/08/28/2429952/orf-generalniyat-sekretar-na-oon-prizova-za-prekratyavane-na-izpitaniyata-na-yadreni-orazhiya.html", "text": "В навечерието на – Международен ден срещу ядрените опити (29 август), генералният секретар на ООН Антониу Гутериш призовава за подписването на Договора за пълна забрана на ядрените опити (ДВЗЯО) от всички държави, предава австрийската медия ORF. \r\n„Изпитанията са трайна заплаха за околната среда и за международната стабилност\", се казва в съобщение от пресслужбата на Гутериш.\r\n„През последните седем десетилетия бяха извършени над 2000 ядрени опити. Те са нанесли щети на някои от най-уязвимите народи и най-неподправените екосистеми в света\", припомня още португалският политик. \r\nЯдрените тестове на Северна Корея показаха, че дори най-силната регулация не е заместител на правно обвързващата забрана. Затова той призовава всички страни да забранят разгръщането, притежанието, разполагането и заплахата от ядрени оръжия \"възможно най-скоро\"..Тереза Герова", "date": "2017.08.28", "title": "ORF: Генералният секретар на ООН призова за прекратяване на изпитанията на ядрени оръжия"}
{"url": "http://www.focus-news.net/news/2017/08/28/2429953/veliko-tarnovo-predadena-e-na-sad-53-godishnata-zhena-zadarzhana-za-napadenie-nad-meditsinska-sestra-v-gorna-oryahovitsa.html", "text": "По бързо производство, водено от Районна прокуратура – Горна Оряховица, 53-годишна жена е задържана и предадена на съд за хулигански действия в Център за спешна медицинска помощ. Това съобщиха от пресцентъра на Апелативна прокуратура-Велико Търново. Прокуратурата е привлякла Румяна Н. в качеството на обвиняема по бързо производство за това, че на 27 август 2017 г.  в Горна Оряховица, в сградата на филиала на Център за спешна медицинска помощ-Велико Търново е обиждала дежурните медицински специалисти в центъра, отправила закани към тях, след което безпричинно нанесла удар с юмрук в областта на долната челюст и ритнала медицинската сестра, с което й причинила лека телесна повреда.\r\nС постановление на наблюдаващ прокурор, 53-годишната жена е задържана за 72 часа, като в този срок Районна прокуратура-Горна Оряховица ще внесе в съда искане  за вземане на постоянна мярка за неотклонение „задържане под стража“. Днес прокуратурата ще внесе и обвинителния акт в съда.", "date": "2017.08.28", "title": "Велико Търново: Предадена е на съд 53-годишната жена, задържана за нападение над медицинска сестра в Горна Оряховица"}
{"url": "http://www.focus-news.net/news/2017/08/28/2429954/sofiya-avtomobil-blasna-13-godishno-momiche-na-bul-balgariya.html", "text": "Автомобил блъсна 13-годишно момиче на бул. „България“. Това съобщиха за Агенция „Фокус“ от пресцентъра на МВР. Сигналът е подаден в 13.36 часа. Момичето е пресичало неправилно. Откарано е в УМБАЛСМ „Пирогов“. \r\nМариела РУСЕВА", "date": "2017.08.28", "title": "София: Автомобил блъсна 13-годишно момиче на бул. „България“"}
{"url": "http://www.focus-news.net/news/2017/08/28/2429955/sofiya-vavezhda-se-vremenna-organizatsiya-na-dvizhenieto-za-organizirane-na-kontsert-na-pl-kn-aleksandar-.html", "text": "Въвежда се временна организация на движението за организиране на концерт на пл. „Кн. Александър І”, съобщиха от пресцентъра на Столична община. От 21.00 часа на 14 септември до 17.00 часа на 16 септември се забранява престоят и паркирането на пътни превозни средства, с изключение на автомобилите на участниците в мероприятието на пл. „Кн. Александър І”. \r\nОт 17.00 до 22.00 часа на 16 септември се забранява престоят и паркирането на пътни превозни средства, с изключение на автомобилите на участниците в мероприятието на пл. „Кн. Александър І”. \r\nОт 19.00 до 22.00 часа на 16 септември да се забрани влизането на пътни превозни средства по бул. „Цар Освободител” между ул. „Г.С.Раковски” и пл. „Независимост”.", "date": "2017.08.28", "title": "София: Въвежда се временна организация на движението за организиране на концерт на пл. „Кн. Александър І”"}
{"url": "http://www.focus-news.net/news/2017/08/28/2429956/kyustendil-poveche-ot-200-detsa-vzeha-uchastie-v-programata-lyato-v-bibliotekata-koyato-se-provede-v-regionalna-biblioteka-emanuil-popdimitrov.html", "text": "Повече от 200 деца са участвали в програмата „Лято в библиотеката”. Това каза пред журналисти Елка Тодорова, библиотекар към „Детски отдел” в Регионална библиотека „Емануил Попдимитров”, предаде репортер на Радио „Фокус” – Кюстендил. Според Елка Тодорова става въпрос само за децата, които са посетили инициативите в „Детски отдел”. В отдел „Изкуство” през цялото лято са организирани други занимания – арт-работилница и филмов маратон. Посещения в детския отдел е имало на деца от три основни училища в Кюстендил, от Център за услуги за ранно детско развитие и Дневен център “Вяра ,Надежда, Любов”. „В библиотеката децата четат, сглобяват пъзели и решават занимателни листовки”, каза Елка Тодорова. Провеждат се занимания по интереси на читателските компютри. В библиотечни утра до момента са показани презентации посветени на Ран Босилек, Ангел Каралийчев, Васил Левски и Елини Пелин. Инициативата продължава до 31 август.\r\nВенцеслав ИЛЧЕВ", "date": "2017.08.28", "title": "Кюстендил: Повече от 200 деца взеха участие в програмата „Лято в библиотеката”, която се проведе в Регионална библиотека „Емануил Попдимитров”"}
{"url": "http://www.focus-news.net/news/2017/08/28/2429957/b92-sarbiya-aleksandar-vuchich-i-hashim-tachi-startirat-v-bryuksel-nova-faza-na-dialoga-mezhdu-belgrad-i-prishtina.html", "text": "В четвъртък президентът на Сърбия Александър Вучич и косовският му колега Хашим Тачи ще се срещнат в Брюксел, за да стартират „нова фаза на диалога“ между Белград и Сърбия, предава радио B92.\r\nДвамата лидери ще обсъдят прилагането на споразуменията, постигнати между двете страни в спора до този момент, на специална среща, на която ще присъства и Федерика Могерини - Върховен представител на Европейския съюз по въпросите на външните работи и политиката на сигурност.\r\nВучич и Тачи провоха неофициални разговори с Могерини преди повече от месец, а официалният последен кръг на диалога между Белград и Прищина на политическо равнище се състоя в началото на февруари.\r\n„Върховният представител и двамата президенти ще обсъдят изпълнението на споразуменията, постигнати досега в диалога\", се казва в съобщение от Европейската комисия.\r\nМеждувременно в Сърбия бяха проведени президентски избори, а в Косово – парламентарни, и бе обявено, че диалогът ще продължи на ниво държавни глави. Тереза Герова", "date": "2017.08.28", "title": "B92 (Сърбия): Александър Вучич и Хашим Тачи стартират в Брюксел „нова фаза на диалога“ между Белград и Прищина"}
{"url": "http://www.focus-news.net/news/2017/08/28/2429958/stara-zagora-chitalishteto-ot-silistrenskoto-selo-kalipetrovo-specheli-nagradata-na-kmeta-na-stara-zagora-ot-sabora-bogorodichna-stapka.html", "text": "Наградата на кмета на Община Стара Загора Живко Тодоров от Дванадесетия национален тракийски фолклорен събор „Богородична стъпка’2017“, който се проведе в курорта Старозагорски минерални бани, отиде при Народно читалище „Пробуда 1940“ от с. Калипетрово, общ. Силистра. Това съобщиха от пресцентъра на Община Стара Загора.\r\nЖурито с председател доц. д-р Валентина Райчева от Института за етнология и фолклористика с етнографски музей при БАН определи останалите наградени. Наградата на Съюза на Тракийските дружества в България бе присъдена на ТД „Георги Сапунаров“ и НЧ „Тракия 2008“, гр. Хасково. Наградата на Тракийско дружество „Одринска епопея“ Стара Загора заслужи ТД „Яни Попов“ от Ивайловград. 12-годишният гъдулар Наско Иванов от с. Синапово, общ. Тополовград, спечели Награда на Тракийското младежко дружество, Стара Загора. Танцова група „Кадиевци“ от с. Малко Кадиево, общ. Стара Загора бе отличена с Наградата на Зонта клуб Стара Загора.\r\nЧленове на журито бяха и доц. д-р Наталия Рашкова и доц. д-р Валентина Райчева от Института за етнология и фолклористика с етнографски музей при БАН, Мария Градешлиева, директор на Националното училище за фолклорни изкуства „Филип Кутев“ в Котел, акад. Крум Георгиев, член на Международната академия за традиционно изкуство, носител на световен Оскар за фолклор, акад. Кирил Тодоров – гл. худ. ръководител на Ансамбъл „Зорница“ и Христо Иванов – гл. худ. ръководител на Общински фолклорен ансамбъл „Загоре“. \r\nИндивидуални плакети и дипломи за принос в съхраняване и популяризиране на традиционната ни култура бяха раздадени на 50 участници в двудневния събор, който събра близо 4000 души от различни краища на страната.", "date": "2017.08.28", "title": "Стара Загора: Читалището от силистренското село Калипетрово спечели Наградата на кмета на Стара Загора от събора „Богородична стъпка“"}
{"url": "http://www.focus-news.net/news/2017/08/28/2429959/afp-buryata-harvi-vlastite-v-sasht-ochakvat-poveche-ot-30-hil-dushi-da-badat-nastaneni-vav-vremenni-podsloni.html", "text": "Повече от 30 хил. души се очаква да бъдат настанени във временни подслони на фона на продължаващата буря „Харви“, която опустошава тексаският град Хюстън и прилежащите му райони, предава AFP, като се позовава на служител от Федералната агенция по аварийни ситуации (FEMA).\r\n„Очакваме над 30 хил.  души да бъдат временно настанени в приюти, докато се стабилизира ситуацията, за да получат грижа\", заяви администраторът на Федералната агенция за управление по извънредни ситуации Брок Лонг на пресконференция във Вашингтон.\r\n„В момента това е все още е продължаваща ситуация. Ние все още не сме се възстановили\", заяви Лонг, добавяйки, че властите провеждат спасителни мисии в повече от 50 окръга в щата Тексас.Тереза Герова", "date": "2017.08.28", "title": "AFP: Бурята „Харви“: Властите в САЩ очакват повече от 30 хил. души да бъдат настанени във временни подслони"}
{"url": "http://www.focus-news.net/news/2017/08/28/2429960/blagoevgrad-priklyuchilo-e-evakuiraneto-na-horata-ot-selo-vlahi.html", "text": "Евакуацията на хората от село Влахи е приключила, съобщиха от пресцентъра на МВР. В резултат на предприетите действия от селото са евакуирани 27 души. Те са изведени със съдействието на полицейски служители. Продължават гасителните действия на пожарникарите. Силите на екипите са съсредоточени в овладяването на пожара и недопускане на разрастването му към селото.", "date": "2017.08.28", "title": "Благоевград: Приключило е евакуирането на хората от село Влахи"}
{"url": "http://www.focus-news.net/news/2017/08/28/2429961/aktsenti-v-predavaneto-sadovo-v-sartseto-na-trakiya-po-radio-fokus-plovdiv.html", "text": "Предаването „Садово в сърцето на Тракия” по Радио „Фокус”-Пловдив днес е посветено на първото земеделско училище в България, а именно - Селскостопанската гимназия в Садово, която е открита през 1883 година. За новите специалности, въведени през тази година в земеделското училище, ще ни разкаже Димитър Йорданов, директор на Селскостопанската гимназия. В навечерието на новата учебна година с него ще разговаряме и за финансирането, материалната и техническата база, които са неделима част от управлението на земеделското училище в града. Друг, не по-малко важен акцент в дейността на садовското земеделско училище, е работата по проекти, които дават възможност за по-добра реализация на учениците, след като завършат средното си образование.\r\nПредаването „Садово в сърцето на Тракия“ се излъчва всеки понеделник, от 16.00 до 17.00 часа. Телефонът за връзка с нас е 032/65 25 65. Водещ на предаването е Кристиян Гаров.", "date": "2017.08.28", "title": "Акценти в предаването „Садово в сърцето на Тракия” по Радио „Фокус”-Пловдив"}
{"url": "http://www.focus-news.net/news/2017/08/28/2429962/ministar-emil-karanikolov-ministerstvoto-na-ikonomikata-zapochva-aktivna-deynost-za-pridobivane-na-druzhestvoto-dunarit.html", "text": "Министерството на икономиката започва активна дейност за придобиване на дружеството „Дунарит“. Това каза министърът на икономиката Емил Караниколов на брифинг относно актуалната ситуация в „Дунарит” и действията на държавата за спасяване на предприятието, предаде репортер на Агенция „Фокус“. „Към момента на управителния орган на „Дунарит“ им е повдигнато обвинение, което е дало основание за задействане на процедура за отнемане на лицензиите на производство, което би довело тежкото състояние на дружеството и на целия военен сектор“, посочи министърът на икономиката „За съжаление в момента управителният орган, въпреки че са подали молба за освобождаване, не могат да бъдат освободени, тъй като има молба за обжалване и новите акционери не могат да влязат“, обясни министър Караниколов. По думите му при това положение МВР трябва да предприеме действие за отнемане на лицензиите на предприятието. „Това е недопустимо и министерството няма да го допусне. Министерството на икономиката започва активна дейност за придобиване на дружеството „Дунарит“. Работим за купуване на всички кредити, за да не се стигне до процедура на несъстоятелност или продажба. Основната ни цел е запазване на дружеството и на работниците, което гарантирам пред вас, че ще се случи“, заяви още той. Агенция „Фокус“ припомня, че преди три седмици стотици работници от военния завод „Дунарит“ в Русе излязоха на мирен протест и блокираха за кратко движението през граничния пункт „Дунав мост“, заради започнала процедура за отнемане на лицензиите на предприятието. Причината за това бе разследване на Специализираната прокуратура срещу изпълнителния директор Кръстьо Кръстев, който в последствие подаде оставка. Тогава министър Караниколов  се срещна с протестиращите и ги увери, че „Дунарит” ще продължи да работи, лицензиите му няма да бъдат отнети. Министърът на икономиката бе категоричен, че няма да допусне дружеството да бъде докарано до фалит. Той посочи, че „Дунарит“ е изключително важно предприятие за икономиката и за целия военно-промишлен комплекс, затова от министерството следят внимателно случващото се в него. \r\nВесела ПЕТРОВА\r\nОчаквайте подробности!", "date": "2017.08.28", "title": "Министър Емил Караниколов: Министерството на икономиката започва активна дейност за придобиване на дружеството „Дунарит“"}
{"url": "http://www.focus-news.net/news/2017/08/28/2429963/haskovo-vazrastna-zhena-e-zaginala-sled-kato-e-bila-blasnata-ot-vlak-v-selo-yabalkovo.html", "text": "Възрастна жена е загинала, след като е била блъсната от влак в село Ябълково. Това съобщиха за Агенция „Фокус“ от ОДМВР-Хасково. Инцидентът е станал тази сутрин, въпреки че машинистът на транзитния влак София-Свиленград е подал многократни звукови сигнали, когато е видял жената на релсите. По случая се води досъдебно производство.\r\nЦветилена СИМЕОНОВА", "date": "2017.08.28", "title": "Хасково: Възрастна жена е загинала, след като е била блъсната от влак в село Ябълково"}
{"url": "http://www.focus-news.net/news/2017/08/28/2429964/umbalsm-pirogov-tezhko-e-sastoyanieto-na-13-godishnoto-momiche-blasnato-ot-avtomobil-na-bul-balgariya.html", "text": "Тежко е състоянието на 13-годишното момиче, блъснато от автомобил на бул. „България“. Това съобщи за Агенция „Фокус“ говорителят на УМБАЛСМ „Пирогов“  Мария Пойразова.  „Момичето има политравма, тоест засегната е повече от една анатомична област на тялото“, обясни тя. Пойразова уточни, че момичето е преминало през детска противошокова зала, екип от лекари, с различни специалности, са я прегледали. „Направени са изключително подробни и високо специализирани изследвания, които показаха политравмата. Момичето остава в реанимация“, допълни Мария Пойразова.\r\nМариела РУСЕВА", "date": "2017.08.28", "title": "УМБАЛСМ „Пирогов“: Тежко е състоянието на 13-годишното момиче, блъснато от автомобил на бул. „България“"}
{"url": "http://www.focus-news.net/news/2017/08/28/2429965/nyakolko-stolichni-kvartala-shte-badat-bez-topla-voda-ot-30-avgust-do-11-septemvri.html", "text": "„Топлофикация София“ ЕАД напомня на своите клиенти, че ТЕЦ „София Изток“ ще спре работа в периода от 0.00 часа на 30 август (сряда) до 11 септември 2017 г. (включително), съобщиха от пресцентъра на дружеството. \r\nВ посочения период без топла вода ще останат клиентите от следните квартали: ж.к. „Дружба“ 1 и 2, Промишлен район „Гара Искър”, ж.к. „Младост“ 1, 1А, 2, 3, 4, ж.к. „Дървеница”, кв. „Мусагеница”, кв. „Витоша”, ж.к. „Студентски град”, ж.к. „Изток”, ж.к. „Изгрев”, ж.к. „Дианабад”, ж.к. „Лозенец”, ж.к. „Гео Милев”, кв. „Яворов”, кв. „Иван Асен“ II, ж.к. „Подуене център”, кв. „Редута”, ж.к. „Слатина”; кв. „Цариградски комплекс”, Академия МВР, ВТУ „Т. Каблешков”; м. „Къро”; кв. „Полигона”, НРТЦ, ЗИТ, БАН - ХМС, БАН-Враня, резиденции.\r\nПо време на спирането на централата ще бъде въведен в експлоатация рехабилитирания магистрален топлопровод, аварирал през зимата. С оглед минимизиране на неудобствата за потребителите, графикът за спиране на централата е съчетан с профилактиката на газоснабдяващите съоръжения, като в същото време ще бъдат извършени и основни ремонти на съоръженията в централата.  \r\nИнформацията за сроковете на спиране на топлата вода и засегнатите квартали е публикувана в сайта на дружеството – www.toplo.bg и във Фейсбук - www.facebook.com/www.toplo.bg. Повече подробности клиентите могат да получат на информационния телефон в Кол центъра на компанията – 0 700 11 111. За времето на ремонтите на абонатите няма да бъдат начислявани сметки за топла вода и това ще бъде отразено в месечните съобщения.", "date": "2017.08.28", "title": "Няколко столични квартала ще бъдат без топла вода от 30 август до 11 септември"}
{"url": "http://www.focus-news.net/news/2017/08/28/2429966/stefan-radev-kmet-na-sliven-obshtinata-podkrepya-initsiativi-kato-rali-sliven-koito-doprinasyat-za-razvitieto-na-turizma-v-grada-i-regiona.html", "text": "Община Сливен подкрепя инициативи като рали „Сливен“, които допринасят за развитието на туризма в нашия град и региона. Това каза на пресконференция по повод предстоящото провеждане на автомобилния шампионат кметът на Сливен Стефан Радев, предаде репортер на Радио „Фокус“ – Сливен. Радев определи рали „Сливен“ като най-значимото събитие от спортния календар на Общината.\r\n„Общината подкрепя инициативи, свързани със спорта и атракциите, които допринасят за развитието на туризма в нашия град и региона. Надявам се всички да са доволни, както и рекламодателите да се включват по активно. Пожелавам успешен старт и безавариен финал на състезателите”, заяви той. Кметът на Сливен призова всички зрители на 37-то издание на рали „Сливен” да спазват мерките за безопасност, за да няма произшествия и пострадали по време на състезанието. Пред журналисти мениджърът на ралито Атанас Чанев благодари на Община Сливен, на Министерството на туризма и на всички спонсори за подкрепата. \r\nСъстезанието ще се състои в дните от 1 до 3 септември на територията на града и Сливенския балкан. Състезанието е четвърти кръг от националния рали шампионат и пети кръг от Балканския рали трофей на ФИА. Стартът ще бъде даден на 1 септември в 17.00 часа на площад „Хаджи Димитър“. В 19.30 часа ще бъде дадено начало на етапа в атрактивната отсечка около гарата. Финалът ще бъде също на площад „Хаджи Димитър” – в неделя – 3 септември, в 14.15 ч., когато ще бъдат връчени купите на призьорите. В ралито участват 39 екипажа, от които седем от Турция, два от Грузия и един от Румъния, най-добрите български пилоти, както и два женски екипажа. Румънският състезател Дан Гъртофан ще участва с последния модел на Шкода, произведен през тази година. \r\nРали „Сливен“ 2017 включва тринадесет скоростни етапа с обща дължина 177.45 километра, а общия километраж е 373.46 километра. След ремонта на пътя за Ичера състезанието се завръща по класическите скоростни отсечки „Молова гора“, „Котел“, „Стара река“ и „Българка“. Преди състезанието доброволци ще раздават брошури, на които са посочени трасето и безопасните места за публиката. За суперспециалния етап, който се провежда в района на жп гара Сливен също е предвидена значителна охрана. Проведени са два семинара за маршалите и съдиите, които ще съдействат за безопасността на гражданите.", "date": "2017.08.28", "title": "Стефан Радев, кмет на Сливен: Общината подкрепя инициативи като рали „Сливен“, които допринасят за развитието на туризма в града и региона"}
{"url": "http://www.focus-news.net/news/2017/08/28/2429967/sport-svetovniyat-boksov-savet-vse-oshte-razglezhda-zhalbata-na-aleksandar-povetkin.html", "text": "Световният боксов съвет все още разглежда жалбата Александър Поветкин, съобщи за TACC  председателят на органа Маурисио Сюлейман.\r\nПрез март тази година Световният боксов съвет отстрани Поветкин от участие в мачовете за неопределено време заради многократни нарушения на антидопинговите правила, като в допълнение му наложи и парична глоба. Месец по-късно руският боксьор оспорва решението на органа, припомня агенцията.", "date": "2017.08.28", "title": "Спорт: Световният боксов съвет все още разглежда жалбата на Александър Поветкин"}
{"url": "http://www.focus-news.net/news/2017/08/28/2429968/smolyan-preskonferentsiya-za-nachaloto-na-noviya-tvorcheski-sezon-na-ansambal-rodopa-shte-se-sastoi-na-29-avgust.html", "text": "Пресконференция за началото на новия творчески сезон на ансамбъл „Родопа” ще се състои на 29 август, съобщиха от пресцентъра на Община Смолян. Във вторник (29 август) от 11.00 часа гл. художествен ръководител на ансамбъл „Родопа” Адриан Петров ще даде пресконференция за началото на новия творчески сезон на ансамбъла. Пресконференцията ще се проведе в Танцовата зала на РДТ, ет.5.", "date": "2017.08.28", "title": "Смолян: Пресконференция за началото на новия творчески сезон на ансамбъл „Родопа” ще се състои на 29 август"}
{"url": "http://www.focus-news.net/news/2017/08/28/2429969/blagoevgrad-oganyat-v-kresnenskoto-defile-dostigna-parvata-mahala-na-selo-vlahi.html", "text": "Разраства се пожарът, който пети ден бушува е Кресненското дефиле, предаде репортер на Радио \"Фокус\" - Благоевград. Огънят достигна първата махала на кресненското село Влахи - \"Косовец\". Жителите на селото по-рано бяха евакуирани със съдействието на полицейски служители.\r\nЛивия НИНОВА", "date": "2017.08.28", "title": "Благоевград: Огънят в Кресненското дефиле достигна първата махала на село Влахи"}
{"url": "http://www.focus-news.net/news/2017/08/28/2429970/georgi-handzhiev-apelativen-prokuror-na-burgas-mobilniyat-aparat-na-ubitoto-11-godishno-momiche-e-nameren-v-konteyner-za-smet.html", "text": "Мобилният апарат на убитото 11-годишно момиче е намерен в контейнер за смет, съобщи пред журналисти апелативният прокурор на Бургас Георги Ханджиев, предаде кореспондентът на Радио „Фокус“. Ханджиев поясни, че обвиняемият - 15-годишният Иван, е посочил къде го е изхвърлил. Ножът, с който е намушкана Никол, е намерен на площадката на 4-я етаж в жилищния блок в к-с „Меден рудник“, където е извършено убийството. По думите на прокурора събраните до момента доказателства са достатъчни за твърдението, че Иван е извършител на деянието. \r\nДНК пробите съвпадат с неговия профил. „Иззети са кръвни проби, като се очакват резултатите“, допълни прокурорът. Той каза още, че има свидетели на престъплението, а в момента се чакат и резултатите от назначената съдебно-психиатрична експертиза. “Събрани са всички възможни доказателства за степента на интелектуалното и здравословното му развитие, взети са и данни от личния му лекар. Очакваме съдът да потвърди решението на първата инстанция“, каза още апелативният прокурор. \r\nДнес 15-годишното момче обжалва наложената му от Бургаски окръжен съд постоянна мярка за неотклонение „задържане под стража“. Съдебното заседание се гледа при затворени врата. Решението на Апелативния съд ще стане ясно в 16.00 часа. Ако Иван бъде осъден, ще излежава присъдата си при специален режим, тъй като е непълнолетен. Законът предвижда за извършеното от него престъпление от 3 до 10 години затвор.\r\nМария РУСЕВА", "date": "2017.08.28", "title": "Георги Ханджиев, апелативен прокурор на Бургас: Мобилният апарат на убитото 11-годишно момиче е намерен в контейнер за смет"}
{"url": "http://www.focus-news.net/news/2017/08/28/2429971/veliko-tarnovo-remontat-na-osvetlenieto-na-stadion-ivaylo-zatvarya-severniya-podhod-kam-sportniya-dispanser.html", "text": "Основният ремонт на осветлението на стадион „Ивайло“ налага временна организация на движението – затворен е северният подход към спортния диспансер. Мярката е от съображения за сигурност, тъй като стартира работата по пилона от северозападната страна на стадиона. До спортния диспансер е осигурен достъп на автомобили от страната на улица „Йоновка“. Това съобщиха от пресцентъра на Община Велико Търново.\r\nОт общинското предприятие „Спортни имоти и прояви“ се извиняват за причинените неудобства и подчертават, че животът и здравето на хората са над всичко останало. Екипът алпинисти, който работи по мачтата, ще направи всичко възможно да демонтира бързо старите кабели и ел-табла. \r\nРеконструкцията на осветлението на стадион „Ивайло“ е финансирана от Министерството на младежта и спорта и е резултат от конструктивни разговори, проведени между кмета на старопрестолния град Даниел Панов и спортния министър Красен Кралев. Изпълнител на дейностите е фирма „ХИТ“ ООД, която спечели обявената от министерството обществена поръчка.\r\nПървият етап от работата включва премахване на досегашната инсталация и останалото старо оборудване, на корозирало покритие на мачтите, както и нанасяне на два слоя нова боя. Състоянието на стълбовете е добро, няма констатирани дефекти по метала и по връзките между отделните конструктивни елементи. Втората фаза включва окабеляване и монтиране на нови ел. табла, както и на 168 осветителни тела, които са съвременни и енергоспестяващи. Очакванията са, че прожекторите ще заработят до края на септември.", "date": "2017.08.28", "title": "Велико Търново: Ремонтът на осветлението на стадион „Ивайло“ затваря северния подход към спортния диспансер"}
{"url": "http://www.focus-news.net/news/2017/08/28/2429972/igor-dodon-moldova-ne-e-gotova-da-stane-chast-ot-geopoliticheski-sayuz.html", "text": "Молдова не е готова и не иска да бъде част от каквито и да е било геополитически съюзи, и да участва в противопоставянето на едни страни срещу други. Това се казва в съобщение, публикувано на официалната интернет страница на държавния глава Игор Додон, предава телевизионният канал Accent TV.\r\nВ него се отбелязва нарастващото геополитическо напрежение върху Молдова и засилването на конфронтацията между Изтока и Запада. В тази връзка молдовският президент отбелязва, че „ние трябва да изпратим ясно съобщение на Европа и света, че Молдова е миролюбива държава, стремяща се да заеме достойно място сред съвременните демократически страни“. \r\nВъв връзка с последните събития Додон не изключва възможността да се обърне към лидерите на Европейския съюз, Руската федерация и ОССЕ с молба да окажат съдействие за укрепването на стабилността и сигурността на Молдова, включително като обърнат внимание на проблема в Приднестровието. \r\nСъщевременно Додон подчертава, че последните решения на Конституционния съд, парламента и правителството на страната поставят под въпрос редица положения от Основния закон на Молдова, включително и това за постоянния й неутралитет. \r\nОтбелязва се още, че в качествата си на държавен глава, Додон е възложил на група експерти, включително международни, да бъде разработена концепция за постоянния неутралитет на Република Молдова, която след това да бъде представена за широко обществено обсъждане и одобрение от парламента.   Цанко Цолов", "date": "2017.08.28", "title": "Игор Додон: Молдова не е готова да стане част от геополитически съюз"}
{"url": "http://www.focus-news.net/news/2017/08/28/2429973/ministar-emil-karanikolov-imam-uverenie-che-nyama-da-se-predpriemat-deystviya-za-otnemane-na-litsenziite-na-dunarit-dokato-teche-protsedurata-po-pridobivane-na-druzhestvoto.html", "text": "Имам уверение, че няма да се предприемат действия - една от молбите ми днес на срещата с управителя е да даде възможност да бъде назначен прокурист с пълни права, което ще спре процедурата по отнемане на лицензиите. Това каза министърът на икономиката Емил Караниколов на брифинг относно актуалната ситуация в „Дунарит” и действията на държавата за спасяване на предприятието, предаде репортер на Агенция „Фокус“. „Министерството на икономиката започва активна дейност за придобиване на дружеството „Дунарит“. В момента работим за изкупуване на всички кредити на дружеството, с цел да не се поиска процедура по несъстоятелност или да започне продажба на активи на „Дунарит“, което би довело до сътресение. Изключително важна е подкрепата на абсолютно всички за тази извънредна мярка. Това няма да е нещо, свързано с целия военно-промишлен комплекс, а е извънредна мярка само отнасяща се до „Дунарит“ и тежкото състояние, което в момента е дружеството“, заяви министърът на икономиката. \r\nПо думите му към момента не е необходимо финансиране през правителството, тъй като дружествата към министерството имат средства. „Дружествата към Министерството на икономиката са финансово обезпечени и те са на печалба, тоест нямаме проблем с финансовата част. „Дунарит“ в момента работи изключително добре и не се налага такава подкрепа в този момент. Проблемът е евентуално, ако започнат делата, които са по кредитите и изпълнителни производства, да започнат да се продават машините и съоръженията. Няма да го допусна“, увери министър Караниколов. \r\n„Ще направим всичко възможно да придобием това дружеството. Но си има процедури, на които абсолютно всеки може да се яви и да го закупи. Въпросът е да гарантираме бъдещето му“, допълни той. \r\n„Имахме среща със синдикатите и с управителя на „Дунарит“. Тяхното мнение е, че трябва да се направи всичко да се запазят работните места и дейността на дружеството“, посочи още министърът. По думите му все още не може да се каже колко би струвало изкупуването на „Дунарит“, а около 40 милиона лева са изкупените вземания до момента. \r\nНа въпрос дали фалитът на КТБ ще доведе до срив в „Дунарит“, той отговори: „Проблемът на „Дунарит“ идва от КТБ“.  \r\nВесела ПЕТРОВА", "date": "2017.08.28", "title": "Министър Емил Караниколов: Имам уверение, че няма да се предприемат действия за отнемане на лицензиите на „Дунарит“, докато тече процедурата по придобиване на дружеството"}
{"url": "http://www.focus-news.net/news/2017/08/28/2429974/dobrich-hiv-miden-i-riben-fest-kavarna-2017-se-otkriva-na-1-septemvri.html", "text": "От 1 до 3 септември ще са дните на ХIV миден и рибен фест – Каварна 2017, съобщиха от пресцентъра на Община Каварна. През трите фестивални дни каварненци и гости на града ще могат да опитат и да се насладят на мидени и рибни специалитети в центъра на града. Кулинарният гуру шеф Иво Петков ще демонстрира своите техники, приготвяйки вкусни морски ястия. Каварненски жени ще разгадаят своите тайни семейни рецепти от морски дарове. Всяко дете ще може да се забавлява и потъне в творчество с предоставени елементи на морска тематика. За доброто настроение по време на фестивала със самостоятелни концерти ще се погрижат Миро, Стефан Вълдобрев и „Обичайните заподозрени“, Тони Димитрова. Концертите са с начален час 21:00 часа.\r\nОткриването на фестивала е на 1 септември от 16:00 часа на площад „Защитата на Каварна“.", "date": "2017.08.28", "title": "Добрич: ХIV Миден и рибен фест – Каварна 2017 се открива на 1 септември"}
{"url": "http://www.focus-news.net/news/2017/08/28/2429975/ana-barnabich-za-albanska-mediya-ne-mislya-che-sarbiya-shte-priznae-kosovo.html", "text": "Министър-председателят на Сърбия Ана Бърнабич заяви за албанския телевизионен канал Ora News, че Белград няма да признае независимостта на Косово, допълвайки, че е в ход диалог за нормализиране на двустранните отношения, съобщава македонското електронно издание  „Стандард“.\r\n\"Не мисля, че Белград ще признае Косово, но има инициатива за диалог за подобряване на отношенията\", отбеляза Брънбич.\r\nРъководителят на сръбското правителство подчерта, че работата трябва да бъде насочена към нормализиране на двустранните отношения и продължаване на изпълнението на споразумението от Брюксел.\r\n„Сърбия е направила много за изпълнение на задълженията по този договор, същото трябва да направи и Прищина, особено като става дума за текста, който се отнася до сръбските общини в Косово\", заяви Бърнабич.Тереза Герова", "date": "2017.08.28", "title": "Ана Бърнабич за албанска медия: Не мисля, че Сърбия ще признае Косово"}
{"url": "http://www.focus-news.net/news/2017/08/28/2429976/kyustendil-uchilishtata-i-detskite-gradini-v-grada-sa-poluchili-uchebnitsite-i-pomagalata-za-novata-uchebna-godina.html", "text": "Училищата и детските градини в Кюстендил са получили учебниците и помагалата за новата учебна година. Това каза пред Радио „Фокус” – Кюстендил Нели Петкова, директор на Дирекция „Култура, образование, младежки дейности и спорт” към Община Кюстендил. По думите ѝ традиционно министърът на образованието и науката всяка година издава заповед, с която утвърждава график на дейностите по осигуряване на учебниците и учебните помагала за децата и учениците от подготвителните групи – 5 и 6-годишни, и учениците от първи до седми клас включително. В тази заповед са регламентирани дейностите, които трябва да бъдат осъществени и сроковете за тяхното изпълнение. „Всичко е изпълнено до този момент, а именно всички директори на училища и детски градини своевременно подадоха заявки до Общината, които бяха обобщени и чрез провеждане на обществена поръчка бяха избрани издателствата, които да доставят помагала за нашата община. Те вече са доставени в общината, вече са доставени в училищата и в детските градини”, каза Нели Петкова. По думите ѝ единственото, което се очаква, са учебниците за втори и шести клас, които са по нови учебни програми, но и те трябва да бъдат в училищата до началото на новата учебна година.\r\nВенцеслав ИЛЧЕВ", "date": "2017.08.28", "title": "Кюстендил: Училищата и детските градини в града са получили учебниците и помагалата за новата учебна година"}
{"url": "http://www.focus-news.net/news/2017/08/28/2429977/varna-dvama-shofyori-na-avtobusi-sa-se-sbili-na-spirka-v-grada.html", "text": "Двама шофьори на автобуси са се сбили на спирка в града. Това съобщиха от пресцентъра на ОДМВР-Варна. В събота около 11.50 часа е постъпил сигнал за конфликт, прераснал във физическа саморазправа, възникнал между водачите на два автобуса – В.Д. (31 г.) и Д.К (59 г.), двамата от Варна. Инцидентът е възникнал на автобусна спирка „ДКС – Варна“, като В.Д. е успял да нанесе множество удари по главата и тялото на опонента си. Същият е задържан за срок до 24 часа. По случая е образувано досъдебно производство.", "date": "2017.08.28", "title": "Варна: Двама шофьори на автобуси са се сбили на спирка в града"}
{"url": "http://www.focus-news.net/news/2017/08/28/2429978/iliyana-popova-zam-kmet-na-petrich-vseki-turist-tryabva-da-vidi-zhertvenika-stapkata-na-krali-marko-kray-selo-gabrene.html", "text": "Всеки турист трябва да види жертвеника „Стъпката на Крали Марко“ край село Габрене. Това каза в предаването „Петрич – древен и вековечен“ на Радио „Фокус“-Пирин Илияна Попова, заместник-кмет на Петрич по културата. Тя обясни, че това е почетен жертвеник, изсечен от скала на териториите на древно тракийско светилище, като се смята, че той датира от периода между I и IV век, а според легендите една вдлъбнатина, която прилича на стъпка, е на Крали Марко, а другата - на неговия кон. \r\n„На територията на Община Петрич има над 40 храма, които почитателите на поклонническия туризъм могат да посетят. Не бих пропуснала Петричкия манастир „Света Петка“. Той се намира в подножието на Беласица в западните покрайнини на града. Построен е през 1912 година, поставя началото на манастирския комплекс. В двора на манастира има вековно дърво, каквото има и в центъра на града“, отбеляза Попова. Тя добави, че си заслужава да се посети от туристите и културният обект „Кръста“, който се намира в местността Рупите и включва стълби под формата на кръст. По думите й този кръст символизира пътя на Христос към Голгота и е бил поръчан от пророчицата Ванга, след което е вкопан в планината срещу църквата „Света Петка“ в Рупите. „Нещо, което като че ли убягва на доста хора, посещаващи Община Петрич, е къщата-музей на Ванга в града. Акцентирам върху нея, тъй като голяма част от хората, които посещават храмовия комплекс в Рупите, всъщност дори не подозират, че в сърцето на града, в централната градска част има къща-музей, която е запазила духа на Ванга и всички нейни вещи, мебели, като нейната стаичка за молитви е във вида, в който тя е живяла там“, каза още Илияна Попова.\r\n\"Крепостта Гяур Калеси е съществувала до края на ХV век, когато е разрушена от османските завоеватели\", каза още Илияна Попова. По думите й именно с тази крепост е свързана и легендата за прекрасната мома, изобразена на герба на Петрич, която предпочита да се хвърли от крепостта, вместо да пристане на турски паша. „Крепостта се намира на около километър и половина южно от града, в местността Гяур Калеси, в превод от турски – българска крепост. Разположена е върху едно от крайните възвишения на северния склон на Беласица планина. Изградена е на добре подбрано стратегическо място, от което има обзор към цялата Петричко-Мелнишка котловина и околните планини. Укреплението има елипсовидна форма и заема площ от около 5 декара в най-горната част на хълма, който има стръмни склонове от всички страни. Проучванията са резултат от археологически разкопки от 1988 година“, отбеляза тя. \r\nИлияна Попова подчерта, че именно при тези разкопки е разкрита голяма част от западната крепостна стена с дебелина около 1,8 м, изградена от грубо обработени камъни, като е запазена височина до 2 метра. Тя посочи, че в исторически план изграждането на твърдината е претърпяло два строителни периода – средновековната крепост от VII-VIII век е изградена върху руините на антична крепост от края на IV век, а след влизането на тези земи в границите на България, княз Борис I започва изграждането на укрепителна линия на юг, която минавала по българо-византийската граница, движейки се по билото на планините Славянка, Сингел и Беласица. Илияна Попова допълни, че петричката крепост е осигурявала контрол над долината на река Струмешница, пътя Струмица – Мелник и отклонението за Солун, като е имало визуална връзка с Мелнишката крепост и с Кулата на югоизток.\r\nНатали СТЕФАНОВА", "date": "2017.08.28", "title": "Илияна Попова, зам.-кмет на Петрич: Всеки турист трябва да види жертвеника „Стъпката на Крали Марко“ край село Габрене"}
{"url": "http://www.focus-news.net/news/2017/08/28/2429979/programata-na-radio-fokus-veche-se-izlachva-i-v-kardzhali-na-chestota-1028-mhz.html", "text": "Най-голямата българска радиоверига „Фокус“ стартира своята 51 регионална радиостанция, която вече се излъчва на честота 102.8 MHz за района на Кърджали. От днес жителите на Кърджали получават най-бързата и точна информация за всичко, което се случва в България, Балканите, Европа и света, както и възможност да поставят всички въпроси и теми от региона, които ги вълнуват. \r\nСъс своите 51 точки на излъчване национална радиоверига „Фокус“ има най-голямо покритие на територията на страната сред всички частни радиостанции, а с пускането в експлоатация на радиостанцията в Кърджали „Фокус“ продължава да реализира своята концепция за пълно покритие на най-важните транспортни коридори, преминаващи на територията на страната, като предоставя на своите многобройни слушатели и най-важната актуална трафик информация. \r\nПрез последните десет години радиоверигата „Фокус“, която е собственост на едноименната Информационна агенция, изгради 13 собствени офиса в градовете София, Благоевград, Кюстендил, Пазарджик, Пловдив, Смолян, Стара Загора, Сливен, Бургас, Варна, Шумен, Велико Търново и Видин, в които се подготвят регионални емисии новини и регионални програми. Радио „Фокус“ излъчва общо над 240 емисии новини и редица специализирани политически, икономически, културни, исторически, развлекателни и музикални радиопредавания. \r\nОт 15 юни 2011 г. „Фокус“ излъчва и на територията на Южна Молдова, с цел съхраняването на националната идентичност на българското население в Бесарабия, като покрива районите на Тараклия, Кагул и Комрат в Република Молдова и на Болград и Измаил в Украйна.\r\nОчаквайте скоро Радио „Фокус“ в градовете – Велинград, Златоград, Ловеч, Несебър и Царево.", "date": "2017.08.28", "title": "Програмата на Радио „Фокус\" вече се излъчва и в Кърджали на честота 102.8 MHz"}
{"url": "http://www.focus-news.net/news/2017/08/28/2429980/kyustendil-remonti-na-tri-obekta-ot-obrazovatelnata-infrastruktura-se-izvarshvat-sas-sredstva-po-operativna-programa-regioni-v-rastezh.html", "text": "Ремонти на три обекта от образователната инфраструктура се извършват със средства по Оперативна програма „Региони в растеж”. Това каза пред Радио „Фокус” – Кюстендил Нели Петкова, директор на Дирекция „Култура, образование, младежки дейности и спорт” към Община Кюстендил. Тя обясни, че в момента се извършва ремонт на Второ основно училище, на Природо-математическата гимназия и на бившата детска градина „Зорница”, която сега е филиал на детска градина „Първи юни”. „Те се осъществяват по оперативна програма „Региони в растеж ” и в тях се прави топлоизолация на покривите, на фасадата, подменя се дограма, осветителни тела, вътрешно-отоплителна инсталация, за да може да се получи модерна образователна среда, в която да се обучават нашите деца и ученици”, каза Нели Петкова. По думите ѝ до 15 септември дейностите трябва да бъдат завършени в тази си част, която да не затруднява протичането на учебния процес.\r\nВенцеслав ИЛЧЕВ", "date": "2017.08.28", "title": "Кюстендил: Ремонти на три обекта от образователната инфраструктура се извършват със средства по Оперативна програма „Региони в растеж”"}
{"url": "http://www.focus-news.net/news/2017/08/28/2429981/petar-kichashki-yurist-i-chlen-na-kzd-darzhavata-tryabva-da-podkrepya-polzvatelite-na-kucheta-vodachi-i-asistenti-na-hora-s-uvrezhdaniya.html", "text": "Наложително е държавата да подкрепи процеса на обучение на кучетата-водачи и асистенти на хората с увреждания. Това заяви пред Агенция \"Фокус\" юристът Петър Кичашки, член на Комисията за защита от дискриминация (КЗД). Днес той участва в публична среща с фондация „Очи на четири лапи”, която единствена у нас обучава такива специализирани кучета. Като ползвател на куче-асистент Кичашки сподели от личен опит, че услугата е изключително полезна за хората с увреждания. Според него е редно държавата да покаже отношение по този въпрос като подкрепи сложния процес по обучение на едно специализирано куче. Срещата завърши с демонстрация на уменията на обучените от „Очи на четири лапи” кучета водачи.\r\nАлбена Алексиева, председател на „Очи на четири лапи”, изтъкна, че организацията има нужда от два вида подкрепа от страна на Комисията за защита от дискриминация - на първо място в процеса по промяна на законодателството, което да позволява и кучета асистенти да имат свободен достъп до публичните сгради, както кучетата водачи. „В допълнение ще разчитаме на подкрепата на КЗД и относно възможностите за финансиране на училището за кучета водачи, което в момента получава недостатъчно средства, за да може да съществува”, каза още Алексиева.\r\nПредседателката на КЗД доц. д-р Ана Джумалиева изрази благодарност за активната роля на „Очи на четири лапи” относно защитата правата на хората с увреждания. „Ние ще разгледаме на заседание на КЗД вашите предложения и ако стигнем до решение, ще направим всичко по силите си, за да подкрепим дейността Ви”, каза още тя.", "date": "2017.08.28", "title": "Петър Кичашки, юрист и член на КЗД: Държавата трябва да подкрепя ползвателите на кучета-водачи и асистенти на хора с увреждания"}
{"url": "http://www.focus-news.net/news/2017/08/28/2429982/iliyana-popova-zam-kmet-na-petrich-obshtinata-e-festivalen-tsentar-prez-tsyalata-godina.html", "text": "Община Петрич е фестивален център през цялата година. Това каза в предаването „Петрич – древен и вековечен“ на Радио „Фокус“-Пирин Илияна Попова, заместник-кмет на Петрич по културата. „Един от най-интересните фестивали е на 1-ви април –  „Скрътска академия“, и той е посветен на хумора и шегата. След това, през май, когато са празниците на града, се гордеем изключително много с международния детски фестивал „Южни слънца“, където участват над 2000 деца в няколко направления. През юни се провежда „Конго реър фест“, с акцент не толкова върху състезателното велосипедно каране, колкото върху забавленията във въздуха с колело или парапланер и други подобни интересни занимания“, посочи тя. \r\nЗаместник-кметът допълни, че през септември Петрич посреща млади надежди в музикалния фестивал „Златния кестен“. По думите й всяка година на 1-ви януари туристите имат възможността да се насладят на уникалните станчинарски игри, които са познати в по-голямата част от страната като кукерски. Тя уточни, че в игрите участват над 1000 души. Попова отбеляза, че тази година за първи път е проведен в местността Самуилова крепост фестивалът „Русалии“. „Не бива да пропускаме и детския поп фестивал „Изгряват звезди“, както и фолклорния фестивал „Оро се вие, цървули се кинат“ в края на май и началото на юни. И разбира се, през октомври, когато е сезонът на кестените, организираме „Фестивал на кестена“. Той е предназначен за почитателите на така наречения селски туризъм. Освен да се насладят на музиката, гостите могат и да опитат вкусни гозби по домашни рецепти“, добави още заместник-кметът на Община Петрич.\r\nНатали СТЕФАНОВА", "date": "2017.08.28", "title": "Илияна Попова, зам.-кмет на Петрич: Общината е фестивален център през цялата година"}
{"url": "http://www.focus-news.net/news/2017/08/28/2429983/the-hill-donald-tramp-obyavi-izvanredno-polozhenie-v-shtata-luiziana-zaradi-uragana-harvi.html", "text": "Американският президент Доналд Тръмп обяви извънредно положение в щата Луизиана, след като ураганът „Харви“ удари южната част на САЩ, пише вестник The Hill. \r\nРешението на държавния глава дава възможност на Федералната агенция за управление на извънредните ситуации да „координира всички усилия“ по справяне с бедствието. \r\n„Тези действия ще помогнат да се облекчат трудностите и страданията, през които преминава местното население заради извънредната ситуация и да се осигури необходимата помощ“, подчертаха от Белия дом. \r\nВ части от Луизиана се очаква да паднат поне 63 см. дъжд.  Мария Динкова", "date": "2017.08.28", "title": "The Hill: Доналд Тръмп обяви извънредно положение в щата Луизиана заради урагана \"Харви\""}
{"url": "http://www.focus-news.net/news/2017/08/28/2429984/burgas-15-godishniyat-ivan-obvinen-za-ubiystvoto-na-11-godishnata-nikol-ostava-v-aresta.html", "text": "15-годишният Иван, обвинен за убийството на 11-годишната Никол, остава в ареста. Това реши състав на Апелативния съд в Бургас, предаде кореспондентът на Радио „Фокус“. Днес Иван обжалва наложената му мярка за неотклонение „задържане под стража“, която му бе наложена от Бургаския окръжен съд.„Фокус“ припомня:\r\nТрупът на момичето беше намерен в асансьор на жилищна сграда в бургаския квартал „Меден рудник“ на 20 август. 11-годишната Никол е била умъртвена посредством пробождане с нож в областта на шията, като хладното оръжие е засегнало артерия. Задържаният и жертвата са се запознали след установен между тях контакт в социална мрежа, след което си разменили телефоните. Престъплението е по чл. 116 от НК. За това деяние законът предвижда от 15 до 20 години лишаване от свобода, доживотен затвор или доживотен затвор без право на замяна. Тъй като момчето е непълнолетно, наказанието ще се редуцира от 3 до 10 години затвор. По първоначални данни мотивът за извършеното е скарване между двамата за това къде да пушат наргиле.\r\nНа 22 август пред журналисти адвокатът на Иван – Камен Кънев заяви, че момчето има проблеми, които произхождат от начина на неговото възпитание. По време на разпитите той е отговарял на конкретни въпроси с думите „не знам“. Иван не е успял да обясни и защо е носел нож в себе си, както и какво са правили във въпросния блок. „Най-малкото самото обстоятелство, че е извършено такова престъпление, говори за това, че в тази личност има нещо, което не е съвсем наред. Има нещо, което е сбъркано и то е в резултат на начина на възпитание, начина на мислене“, каза още Камен Кънев. Тогава съдът назначи съдебно-психиатрична експертиза на 15-годишното момче.\r\nМария РУСЕВА", "date": "2017.08.28", "title": "Бургас: 15-годишният Иван, обвинен за убийството на 11-годишната Никол, остава в ареста"}
{"url": "http://www.focus-news.net/news/2017/08/28/2429985/sport-izabella-shinikova-se-klasira-za-vtoriya-krag-ot-tenis-turnira-v-ungariya.html", "text": "Българката Изабелла Шиникова надделя над холандката Юдит ван Кесел с 6:1, 6:3 в мач от тенис турнира на червени кортове в Унгария. С тази победа тя се класира за втория кръг от състезанието и заработи 8 точки за световната ранглиста. Тази седмица българката падна с две позиции и в момента заема  302-ро място.", "date": "2017.08.28", "title": "Спорт: Изабелла Шиникова се класира за втория кръг от тенис  турнира в Унгария"}
{"url": "http://www.focus-news.net/news/2017/08/28/2429986/shumen-prodalzhava-otstranyavaneto-na-opasni-darveta-v-grada.html", "text": "Продължава отстраняването на опасни дървета в Шумен, съобщиха от пресцентъра на Общината. Във връзка с това се въвежда временна организация за движение на автомобилите по ул. „Васил Априлов“ на 29 август, вторник, от 8.30 до 16.00 часа. При подходящи метеорологични условия ще се работи по премахване на седем тополи на север от двора на Трето основно училище, съобщи главният експерт по озеленяване в Община Шумен Жечка Георгиева. С оглед сигурността на гражданите ще бъде спряно движението в участъка от пресечките с ул. „Нанчо Попович“ и „Харалан Ангелов“. Ако времето не позволява, по отстраняването на тополите ще се работи  през следващите дни. \r\nОтстраняването на дърветата се налага заради осигуряване на безопасносността на гражданите. Според специалистите след трийсет започва гниене на стволовете на тополите и дърветата стават опасни. След отстраняване на опасните През тази година предстои и подновяване на тротоарната настилка на кръстовището на улица „Васил Априлов“ и улица „Харалан Ангелов“. От община Шумен призовават преминаващите в този район пешеходци и  водачи на моторни превозни средства да бъдат внимателни, да се съобразяват с указанията на общинските служители и на полицията, за да не се допуснат инциденти по време на работа. 19 стари и опасни дървета бяха изрязани по улица „Добруджа“, по част от улица „Съединение“ и улица „Преслав“. \r\nПремахването на огромните тополи става на няколко етапа – отстраняване, извозване и почистване на тротоарите и уличните платна. Струпаната дървесина по тротоара  на улица „Добруджа“ вече е превозена. През следващите дни ще бъде разчистен и районът на улица „Преслав“ в близост до тенис корта, където предстои и ремонт на тротоара.", "date": "2017.08.28", "title": "Шумен: Продължава отстраняването на опасни дървета в града"}
{"url": "http://www.focus-news.net/news/2017/08/28/2429987/sgp-vnese-obvinitelen-akt-sreshtu-traycho-traykov-simeon-dyankov-ivo-prokopiev-petar-vasilev-lyubomir-evstatiev-i-radoslav-rachev.html", "text": "Софийска градска прокуратура (СГП) внесе обвинителен акт срещу Трайчо Трайков, Симеон Дянков, Иво Прокопиев, Петър Василев, Любомир Евстатиев и Радослав Рачев. Това съобщиха от пресцентъра на Софийски градски съд.  Обвинителният акт ще бъде публично разпределен утре, 29 август, в 10.30 часа в 12 кабинет.", "date": "2017.08.28", "title": "СГП внесе обвинителен акт срещу Трайчо Трайков, Симеон Дянков, Иво Прокопиев, Петър Василев, Любомир Евстатиев и Радослав Рачев"}
{"url": "http://www.focus-news.net/news/2017/08/28/2429988/bosna-i-hertsegovina-pozharnikari-i-dobrovoltsi-se-boryat-sreshtu-oganya-na-vrah-vishi-baba-na-planinata-velebit.html", "text": "Рекорден брой пожарникари и доброволци с 35 противопожарни автомобила са ангажирани с потушаването на новият пожар, пламнал на връх Виши баба на планината Велебит в Югозападна Босна, предава \"Телевизия Сараево\".\r\nПожарът обхваща площ от над 400 хектара, а линията на огъня надхвърля седем километра.\r\nСпоред телевизията погасителните действия са затруднени допълнително от планинския терен, който се простира на надморска височина от над 1440 м.\r\nВ борбата с огъня са включени трактори и самолети.Тереза Герова", "date": "2017.08.28", "title": "Босна и Херцеговина: Пожарникари и доброволци се борят срещу огъня на връх Виши баба на планината Велебит"}
{"url": "http://www.focus-news.net/news/2017/08/28/2429989/aa-prez-izminalata-sedmitsa-turskite-sili-sa-neutralizirali-obshto-34-chlenove-na-pkk.html", "text": "Турските сили за сигурност са неутрализирали 34 членове на Кюрдската работническа партия (ПКК) през изминалата седмица, съобщиха в понеделник от Министерството на вътрешните работи, предава Anadolu Agency. \r\nПо време на операциите 22 души са били убити, двама са били заловени, а 10 други са се предали, подчертаха от ведомството. \r\nОсвен това властите са иззели 351 кг експлозивни материали и амуниции. Също така те са унищожили девет укрития, използвани от терористи, 27 мини и експлозиви в югоизточните провинции Диарбекир и Хаккяри, както и в източната провинция Бингьол.  Мария Динкова", "date": "2017.08.28", "title": "АА: През изминалата седмица турските сили са неутрализирали общо 34 членове на ПКК"}
{"url": "http://www.focus-news.net/news/2017/08/28/2429990/pazardzhik-partnyori-na-obshtina-peshtera-po-proekt-shareni-manista-sa-vsichki-uchilishta-v-grada.html", "text": "Община Пещера представи проекта „Шарени мъниста“, съобщи за Радио „Фокус“ – Пазарджик Стоян Йовчев от общинската администрация. Той обясни, че кметът Николай Зайчев е подчертал значението на проекта за образованието в общината, а заместник-кметът Зехра Алиш е представила целите и резултатите от него. „Като резултат от изпълнението на проектните дейности ще бъде създаден експертен етнопедагогически модел за интеркултурна компетентност на ученици и родители на територията на община Пещера в зависимост от ценностните ориентации на етническите групи и подгрупови деления чрез установяване на етнопсихологическите и етнопедагогическите особености на ученици и родители от различни етническигрупи и подгрупови деления – анкетирани 500 родители и 800 ученици. Ще се изучават историческите традиции в община Пещера за толерантност и интеграция от родителите от малцинствените етноси, ще се проведат 3 младежки лагера за 180 ученика, както и ще се създадат клубове по интереси“, обясни Йовчев. Партньори по проект „Шарени мъниста“ са всички училища в града.\r\nВаня НИКОЛОВА", "date": "2017.08.28", "title": "Пазарджик: Партньори на Община Пещера по проект „Шарени мъниста“ са всички училища в града"}
{"url": "http://www.focus-news.net/news/2017/08/28/2429991/prof-slavcho-tomov-mu-pleven-defitsitat-na-lekari-i-meditsinski-rabotnitsi-v-balgariya-i-es-shte-se-zadalbochava-koeto-veshtae-uspeh-za-uchebnite-zavedeniya-proizvezhdashti-takiva-kadri.html", "text": "Дефицитът на лекари и медицински работници в България и ЕС ще се задълбочава, което вещае успех за произвеждащите такива кадри. Тази година малко над 6 души се бориха за едно място. Това каза ректорът на Медицински университет  (МУ)-  Плевен проф. д-р Славчо Томов в интервю за Агенция „Фокус“ за новата академична година, броят на студентите и най-желаните специалности. Той уточни, че и през тази година интересът към МУ – Плевен от страна на чуждестранните студенти  е висок. Той отчете ,че миналата година МУ – Плевен е приел  200 чуждестранни студенти, а за тези места са кандидатствали около и над 1000. По думите му преобладават студентите от страни от Европейския съюз, като най-много са тези от Великобритания, Германия и Италия. „Извън Европейския съюз в момента имаме най-много студенти от Индия“, коментира ректорът на университета. Според него факторите, които натежават за това МУ – Плевен да е интересен за студенти от страни от Европейския съюз и извън него, са тези, които привличат и българските студенти.  „Всеки би се запитал какво пък толкова има в една малка България. Тук обаче медицинските университети предлагат един доста добре конкурентен продукт на образование. Този продукт има доста добро качество. Съотношението качество-цена също има значение. На една приемлива цена студентите получават един висококачествен продукт, който им дава възможности. Те получават европейко дипломно приложение към дипломата. С нея могат да започнат да работят във всяка една от страните в Европейския съюз. Сами разбирате, че това е едно доста голямо улеснение и конкурентно предимство. Не искам да се подценява и фактът, че българските студенти, завършващи медицина, не само в Плевен, а в другите университети, се търсят“, коментира проф. Томов. По думите му те са едни от търсените студенти, защото тези, които ги наемат на работа знаят, че получават наистина квалифицирани работници. Проф. Томов заяви, че интересът както на българските, така и на чуждестранните студенти ще продължи и ще се задържи и в годините. \r\nДеница КИТАНОВА", "date": "2017.08.28", "title": "Проф. Славчо Томов, МУ – Плевен: Дефицитът на лекари и медицински работници в България и ЕС ще се задълбочава, което вещае успех за учебните заведения, произвеждащи такива кадри"}
{"url": "http://www.focus-news.net/news/2017/08/28/2429992/iliyana-popova-zam-kmet-na-petrich-na-teritoriyata-na-priroden-park-belasitsa-sa-razpolozheni-8-tematichni-marshruta.html", "text": "На територията на Природен парк „Беласица“ са разположени 8 тематични маршрута. Това каза в предаването „Петрич – древен и вековечен“ на Радио „Фокус“-Пирин Илияна Попова, заместник-кмет на Петрич по културата. Тя посочи, че един от тези маршрути е „Пеперудите и цветята на Беласица“, който е лъчев и тръгва от село Яворница, като продължава до водопада. Попова уточни, че продължителността на прехода е около 1 час и 20 минути, а дължината му е 2,8 км. По думите й маршрутът дава възможност за запознаване с някои видове дневни пеперуди и цветни растения. \r\n„Другият маршрут е „Животът на кестена”. Той е кръгов маршрут от село Коларово, през Гьолчето и обратно в селото. Продължителността на маршрута е около 2 часа и половина. Посетителите на маршрута имат възможност да се пренесат в непознатия и уникален свят на кестеновата гора. „Пътеката на мравката” е маршрутът, който започва от хижа Конгур, следвайки черния път на изток от хижата. Пълен е с интересни факти от светът на мравките.  В помощ на туристите има три информационни табла“, допълни тя. Заместник-кметът добави, че маршрутът „Приятели” започва от хижа Беласица и води до живописния Лешнишки водопад, като чрез него туристите могат да се докоснат до непознатия уникален свят на дърветата. \r\nИлияна Попова отбеляза, че „Тайните на водата“ е един от най-интересните тематични маршрути. „Той започва от центъра на село Коларово, като продължителността на маршрута е около 3 часа, а последната част е стръмна и туристите трябва да бъдат внимателни. Крайната точка на маршрута е красивия Камешнишки водопад. Отново има  информационни табла, представящи интересна и по запомнящ се начин информация за водата“, уточни тя. Илияна Попова подчерта, че „Пътуване в историята“ е маршрутът, който е маркиран с лентова туристическа маркировка със зелен, жълт и червен цвят. По думите й посещавайки го туристите ще се докоснат до най-интересните и драматични моменти от историята на планина Беласица и ще научат как се е променял животът на хората от далечни времена до днес. \r\n„Кълвачите – пазители на горите“ е маршрут, който започва от центъра на село Габрене и достига до местността Пишена скала. По време на прехода туристите ще се запознаят с много любопитни и интересни неща за кълвачите и ще се полюбуват на живописни гледки към долината на река Струмешница. По билото на планината „Беласица“ може да се срещне алпийска растителност“, добави тя.\r\nНатали СТЕФАНОВА", "date": "2017.08.28", "title": "Илияна Попова, зам.-кмет на Петрич: На територията на Природен парк „Беласица“ са разположени 8 тематични маршрута"}
{"url": "http://www.focus-news.net/news/2017/08/28/2429993/focus-balgariya-mozhe-da-detronira-mayorka-ot-parvoto-myasto-v-spisaka-na-germanskite-predpochitaniya-za-lyatna-pochivka.html", "text": "Десетилетия наред Майорка бе най-предпочитаната дестинация за търсещите летни приключения германски туристи. Сега обаче България е готова да свали от трона португалския остров, коментира икономическото издание Focus.\r\nЧерноморското крайбрежие на България се превърна в истинска алтернатива на най-големия от Балеарските острови за германските туристи и най-вече онези от тях, които търсят безкрайни забавления. Източноевропейската страна се радва на истинси туристически бум, който може да продължи и през следващите години, ако представителите на бранша успеят да привлечат 10-те милиона германци, които до този момент почиваха на Майорка. \r\nШансовете за това не са никак малки, особено като се имат предвид изгодните цени в България. Докато четиричленно семейство в Палма Нова в Майорка плаща средно по 110 евро за обяд с три ястия на масата, то в българския Слънчев бряг подобна гощавка излиза около 38 евро. Тереза Герова", "date": "2017.08.28", "title": "Focus: България може да детронира Майорка от първото място в списъка на германските предпочитания за лятна почивка"}
{"url": "http://www.focus-news.net/news/2017/08/28/2429994/stara-zagora-provedoha-se-preskonferentsiya-i-dve-tseremonii-po-parvi-kopki-za-obnovyavane-na-obekti-v-kvartal-iztok-v-kazanlak.html", "text": "На Добър час на мащабния проект в ж.к.“Изток“! С това пожелание днес по обед бяха проведени начална пресконференция и две церемонии по първи копки за обновяване на обекти в квартал „Изток“ в град Казанлък, съобщиха от пресцентъра на Община Казанлък. На ул. „Кремона“ и в междублоковото пространство, източно от блок № 23 бяха тържествено отбелязани строително-монтажните дейности, които се извършват за 6 обществено значими обекта в най-големия казанлъшки квартал - 4 улици и 2 междублокови пространства по проект „Обновяване на градската среда в град Казанлък“.\r\nУспех на проекта пожела заместник-кметът на община Казанлък по строителство, инфраструктура и транспорт Даниела Коева. Тя припомни залагането на облагородяването на източния квартал като приоритет за Община Казанлък още през 2012г. и извървяния път до тук, многото срещи с жителите за избор на обектите и търсенето на финансиране. „Имахме вярата, желанието и най-вече силите промяната тук да се случи“, разказа заместник-кметът на Общината. „В следващите няколко месеца на нас с вас ни предстои много работа“, обърна се Даниела Коева към жителите и фирмите – изпълнители по проекта, но изрази надежда, че крайният резултат ще си заслужава търпението. \r\nПред събралите се жители на квартала Даниела Коева направи разяснения за предстоящите стъпки по проекта и отговори на техни въпроси. Тя отбеляза, че работните срещи между представители на Общинското ръководство и жителите на отделните блокове, включени в реконструкциите, ще продължат за обсъждане на текущи въпроси, както бе обещано от кмета на Община Казанлък Галина Стоянова на срещата с граждани на квартала за представянето на проекта.\r\nВодосвет благослови начинанието за спорна работа и красив завършек в присъствието на председателя на Общински съвет – Казанлък Николай Златанов, заместник-кметовете в Община, общински съветници, представители на Общинското ръководство, фирмите – изпълнители, граждани.\r\nСтроителните дейности по проект „Обновяване на градската среда в град Казанлък“ в ж.к.“Изток“ са групирани в два вида обекти: \r\n-\tреконструкция и рехабилитация на улиците „Капитан Петко Войвода“, „Кремона“, „Сент Ерблен“ и „Верия“ и прилежащите им тротоари, ремонт на уличното платно   и тротоарите, подмяна на съществуващи бордюри и изграждане на нови, полагане на нова тротоарна настилка. В района на кръстовищата ще бъде оформен понижен тротоар за създаване на достъпна среда на хората с увреждания. Предвидено е коригиране на нивото на съществуващите ревизионни шахти, дъждоприемни отводнителни улеи и решетки и изграждане на нови и спирателни кранове в уличното платно. Ще бъде положена хоризонтална маркировка и вертикалната сигнализация на улиците. Ще бъде изградено ново енергоспестяващо улично осветление. Ще бъдат реконструирани прилежащите зелени зони. Общата стойност на реконструкция и рехабилитация на четирите улици възлиза на 2 779 552,64 лв. с ДДС.\r\n-\tобновяването на две междублокови пространства -  Зона 1 в района на блокове 19, 20, 21 и 22 и Зона 2 в района между блокове 23 и 26. В процеса на обновяване на междублоковите пространства ще бъдат реконструирани вътрешнокварталните улици в рамките на зоната, оформени джобове за контейнери, изградени обществени паркинги, вътрешноквартални пешеходни алеи и тротоари. Ще бъде въведено енергоспестяващо улично и парково осветление, ще бъдат изградени нови пространства за отдих, детски площадки, зелени площи с млади дървета, храсти, подходящи за жив плет и тревни площи. За хората с увреждания ще бъде създадена достъпна архитектурна среда. В зоната около блокове 23 и  26 ще бъдат изградени спортно игрище, площадки за спортни дейности  – скейтборд, фитнес на открито, тенис на маса, маси за шах. Спортното игрище ще бъде обезпечено с осветление. В зоната ще бъде изграден паркинг за свободно ползване на 20 паркоместа. В зона 1 ще бъдат реконструирани и изградени три общински открити паркинга с безплатен достъп, съответно с  19 паркоместа, 18 паркоместа и 11. На всички паркинги ще бъдат предвидени места за използване от хора със затруднено придвижване. Стойността на възложените строителни дейности е 2 420 340,10 лв. с ДДС.  \r\nПроектът е осигурен от Община Казанлък с 100% безвъзмездна финансова помощ на стойност 5 655 048,59 лв., с ДДС, предназначени изцяло за ж.к.“Изток“ от Европейския фонд за регионално развитие по Оперативна програма „Региони в растеж“ 2014-2020 г.  - в размер на 4 806 791.31 лв. и 848 257,28 лв. - национално финансиране.\r\nПри благоприятни климатични условия дейностите по облагородяване в ж.к.“Изток“, които ще подобрят качеството на живот в най-населения жилищен квартал на Казанлък може да завършат в рамките на календарната 2017г.", "date": "2017.08.28", "title": "Стара Загора: Проведоха се пресконференция и две церемонии по първи копки за обновяване на обекти в квартал „Изток“ в Казанлък"}
{"url": "http://www.focus-news.net/news/2017/08/28/2429995/plovdiv-mazh-e-zaginal-sled-kato-e-skochil-pred-vlak-v-rayona-na-gara-trakiya-v-grada.html", "text": "Мъж е загинал, след като е скочил пред бързия влак Пловдив – Варна. Това съобщиха за Радио „Фокус“-Пловдив от ОДМВР-Пловдив. Сигналът за инцидента е подаден около 15:00 часа. По първоначална информация мъж с неустановена самоличност се е хвърлил на релсите в района на гара „Тракия“ в града. Движението е спряно. От ОДМВР уточняват, че няма данни за насилствена смърт и най-вероятно става дума за самоубийство. \r\nВ момента се извършва оглед на местопроизшествието.\r\nКристиян ГАРОВ", "date": "2017.08.28", "title": "Пловдив: Мъж е загинал, след като е скочил пред влак в района на гара „Тракия“ в града"}
{"url": "http://www.focus-news.net/news/2017/08/28/2429996/the-japan-times-zapochvat-tridnevni-pregovori-mezhdu-darzhavite-ot-ttp.html", "text": "В понеделник представителите на останалите 11 държави в Транстихоокеанското партньорство (ТТП) започнаха тридневни преговори в Сидни, на които ще обсъдят бъдещото прилагане на споразумението за свободна търговия след оттеглянето на САЩ по-рано тази година, пише вестник  The Japan Times. \r\nСтраните ще коментират възможността да променят оригиналния текст на договора. Без Вашингтон бъдещето на ТТП е несигурно, но Япония, Австралия и Нова Зеландия настояват то да продължи да действа. \r\nТТП беше подписано през февруари 2016 г. от Австралия, Бруней, Канада, Чили, Япония, Малайзия, Мексико, Нова Зеландия, Перу, Сингапур, Виетнам, САЩ, като то покрива около 40% от световната икономика.  Мария Динкова", "date": "2017.08.28", "title": "The Japan Times: Започват тридневни преговори между държавите от ТТП"}
{"url": "http://www.focus-news.net/news/2017/08/28/2429997/tv-21-makedoniya-golyam-pozhar-bushuva-kray-priepole-v-zapadna-sarbiya.html", "text": "Голям пожар бушува в  боровата гора в близост до Приеполе в Западна Сърбия, предава македонският телевизионен канал „ТВ 21“.\r\nПламъците са тръгнали от мюсюлманското гробище в Косовач, след което са се разпространили към село Расно. Пожарникарите, с помощта на местните жители, се опитват да локализират огъня. Тереза Герова", "date": "2017.08.28", "title": "„ТВ 21“ (Македония): Голям пожар бушува край Приеполе в Западна Сърбия"}
{"url": "http://www.focus-news.net/news/2017/08/28/2429998/plovdiv-sedem-ekipa-gasyat-pozhar-kray-sopotskoto-selo-anevo.html", "text": "Седем екипа са ангажирани в погасяването на пожар, възникнал край сопотското село Анево, съобщиха от пресцентъра на МВР. Сигналът за пожар, обхванал сухи треви, е постъпил в РСПБЗН – Сопот към 15.00 часа. Незабавно към мястото са насочени противопожарни екипи. Районът е заграден и са предприети действия по погасяване на огъня. По първоначални данни, пожарът е засегнал лозов масив, както и фургон, намиращ се в близост. Няма пострадали хора. Според информацията към момента, няма застрашени къщи.", "date": "2017.08.28", "title": "Пловдив: Седем екипа гасят пожар край сопотското село Анево"}
{"url": "http://www.focus-news.net/news/2017/08/28/2429999/ibna-prez-avgust-2017-g-biznes-klimatat-v-balgariya-se-e-podobril.html", "text": "През август 2017 г. бизнес климатът в България се е подобрил заради по-позитивните очаквания при търговията на дребно и сектора на услугите, показва ежемесечно проучване, предава Independent Balkan News Agency. \r\nОт Националния  статистически институт отбелязаха, че според изследването индикаторът за цялостния бизнес климат е с 0,5 процентни пункта по-висок спрямо юли. \r\nИндикаторът при търговията на дребно е отбелязал увеличение от 4,5 процентни пункта спрямо предходния месец, докато в сектора за услугите се е повишил с 1,9%.\r\nСъщевременно анкетата показва, че бизнес климатът в индустрията се е понижил с 2,2 процентни пункта в сравнение с юли.   Мария Динкова", "date": "2017.08.28", "title": "IBNA: През август 2017 г. бизнес климатът в България се е подобрил"}
{"url": "http://www.focus-news.net/news/2017/08/28/2430000/narodniyat-predstavitel-d-r-venka-stoyanova-uchastva-v-rabotna-sreshta-mezhdu-eksperti-na-ruo-targovishte-i-predstaviteli-na-rabotodatelskite-organizatsii-v-sistemata-na-obrazovanieto.html", "text": "Народният представител и член на Комисията по образование и наука в Народното събрание д-р Венка Стоянова участва в работна среща между експерти на Регионално управление на образованието и директори на училища - представители на работодателските организации в системата на образованието в област Търговище. Това съобщиха от пресцентъра на ПП ГЕРБ.\r\nНа срещата бяха дискутирани взаимодействието на РУО с директорите на училищата и прилагането на законовите норми, разписани в Закона за предучилищното и училищното образование. Участниците в срещата представиха пред народния представител своите идеи за усъвършенстване на управлението в образователната система, както и затрудненията, които срещат при осъществяване на дейността си. Бяха направени предложения, административните наказания по Закона да не се налагат от кметовете, а от други институции. По-висок контрол при повишаване квалификацията на учителите, промени в наредбата за приобщаващо образование, както и въвеждане на такса за издаване на дубликат на документ за завършена образователна степен, бяха част от темите, обсъдени с д-р Стоянова. След дискусия  по направените предложения народният представител пое ангажимент да представи поставените въпроси  пред членовете на Комисията по образование и наука в Народното събрание и пред Министерството на образованието и науката.", "date": "2017.08.28", "title": "Народният представител д-р Венка Стоянова участва в работна среща между експерти на РУО-Търговище и представители на работодателските организации в системата на образованието"}
{"url": "http://www.focus-news.net/news/2017/08/28/2430001/plovdiv-goryat-suhi-trevi-v-rayona-na-selo-kliment-plamatsite-se-razprostranyavat-kam-blizki-vili.html", "text": "Горят сухи треви в района на селата Анево и Климент. Това съобщи за Радио „Фокус“-Пловдив инпс. Цвятко Дешев, говорител на Пожарната в Пловдив. Сигналите за двата пожара са подадени съответно в 14:51 ч. за Анево и в 15:24 ч. за района на село Климент. „Изпратени са общо четири противопажарни екипа, които извършват гасителни действия за погасяване на пламъците,“ уточни исп. Дешев. Няма пострадали, но пламъците край село Климент се разпространяват към близките вили.\r\nКристиян ГАРОВ", "date": "2017.08.28", "title": "Пловдив: Горят сухи треви в района на село Климент, пламъците се разпространяват към близки вили"}
{"url": "http://www.focus-news.net/news/2017/08/28/2430002/sofiya-vremenno-se-zabranyava-vlizaneto-na-patni-prevozni-sredstva-po-zapadnoto-patno-platno-v-uchastak-ot-bul-dragan-tsankov.html", "text": "От 0.00 часа тази вечер до 24.00 часа на 13 септември се забранява влизането на пътни превозни средства по западното пътно платно на бул. „Драган Цанков“ на 105 м преди кръстовището с ул. „Лъчезар Станчев“ в участък от 90 м. Това съобщиха от пресцентъра на Столична община. Движението на превозни средства ще се извършва двупосочно по една лента по източното пътно платно на булеварда в обхвата на строителната площадка.", "date": "2017.08.28", "title": "София: Временно се забранява влизането на пътни превозни средства по западното пътно платно в участък от бул. „Драган Цанков“"}
{"url": "http://www.focus-news.net/news/2017/08/28/2430003/iliyana-popova-zam-kmet-na-petrich-ograzhden-planina-mozhe-da-bade-narechena-oshte-nepoznatata-planina.html", "text": "Огражден планина може да бъде наречена още „непознатата планина“. Това каза в предаването „Петрич – древен и вековечен“ на Радио „Фокус“-Пирин Илияна Попова, заместник-кмет на Петрич по културата. Тя отбеляза, че вероятно планината носи името си от това, че от всякъде е оградена от реки, като през пролетта тези места леко се заблатяват и се превръщат в истински рай за прелитащите през района птици. Попова посочи, че още от древността е известно, че оттук минава един от пътищата на прелетните птици – маршрутът Виа Аристотелис. \r\n„За връх „Маркови кладенци“ в Огражден планина хората разказват много интересна легенда – тръгнал Крали Марко със старата си майка на път, по пътя тя се уморила, спрели да пият вода, но такава нямало. Тогава отчаяният Крали Марко ударил земята с лакти и потекли 2 бистри студени извора, които и до днес могат да се видят. Препоръчвам Огражден планина през пролетта или есента, когато са големите горещини в нашия край. Огражден е подходяща и за любителите на велосипедния туризъм, както за начинаещите, така и за напредналите“, уточни тя. \r\nЗаместник-кметът на Петрич посочи, че Билска чука е куполовиден връх със заоблени склонове, които са покрити с букови гори. Попова отбеляза, че в планината има големи площи с насаждения от корков дъб. „Освен това в Огражден почти всяко село има черква от 19-ти век във възрожденски стил, затова планината се нарича още местната Света гора“, каза още тя.\r\nНатали СТЕФАНОВА", "date": "2017.08.28", "title": "Илияна Попова, зам.-кмет на Петрич: Огражден планина може да бъде наречена още „непознатата планина“"}
{"url": "http://www.focus-news.net/news/2017/08/28/2430004/mariya-zaharova-amerikanskite-sanktsii-sreshtu-venetsuela-tselyat-da-zadalbochat-ikonomicheskite-problemi-v-stranata.html", "text": "Американските санкции срещу финансовия и петролния сектор на Венецуела имат за цел да продължат да разбалансират ситуацията в страната и да задълбочат икономическите проблеми, заяви в понеделник официалният представител на руското Министерство на външните работи Мария Захарова, предава ТАСС. \r\n„По този начин обявените санкции срещу финансовия и петролния сектор на Венецуела напълно очевидно целят да влошат ситуацията в страната и да задълбочат икономическите проблеми. Те ще подпомогнат онези, които не могат да реализират политическите си възможности без отстраняването от власт на венецуелското ръководство“, подчерта Захарова.  Мария Динкова", "date": "2017.08.28", "title": "Мария Захарова: Американските санкции срещу Венецуела целят да задълбочат икономическите проблеми в страната"}
{"url": "http://www.focus-news.net/news/2017/08/28/2430005/dva-vertoleta-mi-17-okazvat-pomosht-za-potushavaneto-na-pozhara-v-kresnenskoto-defile.html", "text": "Два вертолета Ми-17 от състава на авиобаза Крумово и днес се включиха в действията за овладяване на огнената стихия в Кресненското дефиле, съобщиха от пресцентъра на Министерството на отбраната. Първият вертолет излетя от авиобзата в 12.42 часа, а вторият – в 13.30 часа. Всеки от екипажите работи по 3 часа и 5 минути преди да бъде приземен вертолетът за зареждане. До 16.30 часа вертолетите изпълниха общо 48 захода. За това време над обхванатите от огъня горски масиви край село Влахи са изсипани от въздуха близо 96 т вода. В 16.30 часа единият вертолет Ми-17 отново излетя, за да участва в потушаването на пожара до 19.30 часа. Предвижда се вторият вертолет също отново да се включи в овладяването на огъня.\r\nПети ден продължава и помощта, която оказват специализирани екипи от Сухопътните войски за потушаването на пожарите в Кресненското дефиле. От сутринта 85 военнослужещи от състава на военни формирования 56 040 – Благоевград и 28 610 – София с противопожарни автомобили и транспортна техника се включиха в гасенето на пожара край симитлийските села Мечкул, Стара Кресна и Влахи. Действията на военнослужещите се ръководят от майорите Кирил Спаневиков и Александър Бойков.\r\nВ изминалите почивни дни над 200 военнослужещи от Сухопътните войски участваха в борбата с огнената стихия в три области – Благоевградска, Хасковска и Сливенска.", "date": "2017.08.28", "title": "Два вертолета Ми-17 оказват помощ за потушаването на пожара в Кресненското дефиле"}
{"url": "http://www.focus-news.net/news/2017/08/28/2430006/plovdiv-potushen-e-pozhar-vazniknal-na-poligon-na-vmz-sopot.html", "text": "Локализиран и потушен е пожар, възникнал в ранния следобед на полигон на „Вазовски машиностроителни заводи” ЕАД по време на планирани изпитателни действия. Не съществува опасност за района около полигона и за хората от околните населени места. Това съобщиха от пресцентъра на ВМЗ.\r\nИзвън територията на държавното дружество - южно от Подбалканския път София-Бургас, около 16:30 часа на същата дата е локализиран втори пожар.", "date": "2017.08.28", "title": "Пловдив: Потушен е пожар, възникнал на полигон на ВМЗ - Сопот"}
{"url": "http://www.focus-news.net/news/2017/08/28/2430007/tass-sergey-lavrov-zapochva-svoyata-obikolka-v-stranite-ot-persiyskiya-zaliv.html", "text": "В понеделник министърът на външните работи на Русия Сергей Лавров ще посети Кувейт, с което ще започне своята обиколка в страните от Персийския залив, предава ТАСС. \r\nВ Кувейт руският министър ще се срещне с емира Сабах ал Ахмед ал Джабер ас Сабах и със своя колега Сабах ал Халед ас Сабах. Последното посещение на Лавров в емирството беше през февруари 2014 г. \r\nТой ще проведе също така визита в Обединените арабски емирства и Катар. Спред обсъжданите въпроси ще бъде темата за сирийската криза. Лавров ще информира своите колеги в Кувейт, Абу Даби и Доха  за усилията в рамките на астанския процес, за създаването на зони на деескалация в Сирия и за обменянето на мнения по време на преговорите в Женева.  Мария Динкова", "date": "2017.08.28", "title": "ТАСС: Сергей Лавров започва своята обиколка в страните от Персийския залив"}
{"url": "http://www.focus-news.net/news/2017/08/28/2430008/haskovo-kmetat-dobri-belivanov-se-sreshtna-s-uchastnitsite-ot-mezhdunaroden-mladezhki-pohod-po-susha-i-voda.html", "text": "Кметът на община Хасково Добри Беливанов се срещна с участниците от „Международен младежки поход по суша и вода“, съобщиха от пресцентъра на Общината. Повече от 50 младежи от България и Русия участват в похода. Той се организира от инициативен и организационен комитет с председател Добри Беливанов по повод 140 години от Руско-турската освободителна война. В организацията участват и представители на Българската православна църква, а от руска страна - от ордена „Александър Невски“. \r\nГрупата е в България от 14 август и ще остане до 4 септември. Децата минават по стъпките на руската армия в България, като всеки ден са в различен град и се запознават с връстниците си. Част от маршрута се изминава с каяци по реки, язовири и езера. Вечер са предвидени лагери на открито с различни занимания. \r\nДнес децата участваха в срещи в Младежки център в Хасково, където се учиха да играят право хоро заедно с танцьорите от „Южняче“ под ръководството на хореографа Галина Щерева. Българският фолклор бе представен от музикантите от Народен оркестър на Община Хасково. \r\nТуристическия информационен център представи Хасково в специална турестическа обиколка, руските гости разгледаха и част от експозицията на Регионалния исторически музей.", "date": "2017.08.28", "title": "Хасково: Кметът Добри Беливанов се срещна с участниците от „Международен младежки поход по суша и вода“"}
{"url": "http://www.focus-news.net/news/2017/08/28/2430009/emsc-novo-zemetresenie-s-magnitud-24-e-registrirano-v-bosna-i-hertsegovina.html", "text": "Ново земетресение с магнитуд 2,4 по скалата на Рихтер е регистрирано в Босна и Херцеговина в 14.37 ч. местно време (15.37 ч. българско време), съобщава  Средноевропейският средиземноморски сеизмологичен център ( EMSC). \r\nЕпицентърът на труда е бил на дълбочина 2 км и на 83 км югозападно от столицата Сараево. \r\nПо-рано днес бяха регистрирани две по-силни земетресения. Първото беше усетено в 6,01 ч. местно време (7,01 ч. българско време) в района между Мостар и Читлук. В 6,14 ч. местно време на същото място беше регистриран втори земен трус със сила 3,0 по Рихтер.\r\nЗеметресенията са усетени на територията на цяла Херцеговина и Далмация. Мария Динкова", "date": "2017.08.28", "title": "EMSC: Ново земетресение с магнитуд 2,4 е регистрирано в Босна и Херцеговина"}
{"url": "http://www.focus-news.net/news/2017/08/28/2430010/pregled-na-mezhdunarodnite-novini-do-18-chasa-agentsiya-fokus.html", "text": "*** Държавният глава на Словения Борут Пахор, бивш лидер на социалдемократите в страната и бивш министър-председател, най-вероятно ще бъде преизбран за президентския пост. Това показва проучване, публикувано от вестник Delo в понеделник.\r\nРезултатите от анкетата показват, че на 22 октомври 37,2 % от избирателите в Словения ще дадат гласа си за Пахор. На второ място по популярност се нарежда бившият кмет на Кемниц – Мариан Шарец, който получава подкрепата на 23,1 % от гражданите. \r\nЛюдмила Новак, лидер на консервативната партия „Нова Словения“, се нарежда на трето място с 10,6 %. \r\nАко нито един кандидат не събере над 50 % от гласовете, на 12 ноември ще бъде проведен втори тур на президентските избори.\r\n*** Американските санкции срещу финансовия и петролния сектор на Венецуела имат за цел да продължат да разбалансират ситуацията в страната и да задълбочат икономическите проблеми, заяви в понеделник официалният представител на руското Министерство на външните работи Мария Захарова.\r\n„По този начин обявените санкции срещу финансовия и петролния сектор на Венецуела напълно очевидно целят да влошат ситуацията в страната и да задълбочат икономическите проблеми. Те ще подпомогнат онези, които не могат да реализират политическите си възможности без отстраняването от власт на венецуелското ръководство“, подчерта Захарова.\r\n*** Кола-бомба избухна в населен предимно с шиити квартал на иракската столица, в резултат на което са загинали най-малко 11 души, а 26 други са пострадали.\r\nПолицейски служител, пожелал анонимност, заяви, че в резултат на атентата „най-малко 11 души са загинали и 26 са ранени“.\r\nМедиците потвърдиха, че сред жертвите има и представители на иракските сили за сигурност.\r\n*** В четвъртък президентът на Сърбия Александър Вучич и косовският му колега Хашим Тачи ще се срещнат в Брюксел, за да стартират „нова фаза на диалога“ между Белград и Сърбия.\r\nДвамата лидери ще обсъдят прилагането на споразуменията, постигнати между двете страни в спора до този момент, на специална среща, на която ще присъства и Федерика Могерини - Върховен представител на Европейския съюз по въпросите на външните работи и политиката на сигурност.\r\nВучич и Тачи провоха неофициални разговори с Могерини преди повече от месец, а официалният последен кръг на диалога между Белград и Прищина на политическо равнище се състоя в началото на февруари.\r\n„Върховният представител и двамата президенти ще обсъдят изпълнението на споразуменията, постигнати досега в диалога\", се казва в съобщение от Европейската комисия.\r\nМеждувременно в Сърбия бяха проведени президентски избори, а в Косово – парламентарни, и бе обявено, че диалогът ще продължи на ниво държавни глави.\r\n*** Повече от 30 хил. души се очаква да бъдат настанени във временни подслони на фона на продължаващата буря „Харви“, която опустошава тексаският град Хюстън и прилежащите му райони.\r\n „Очакваме над 30 хил.  души да бъдат временно настанени в приюти, докато се стабилизира ситуацията, за да получат грижа\", заяви администраторът на Федералната агенция за управление по извънредни ситуации Брок Лонг на пресконференция във Вашингтон.\r\n„В момента това е все още е продължаваща ситуация. Ние все още не сме се възстановили\", заяви Лонг, добавяйки, че властите провеждат спасителни мисии в повече от 50 окръга в щата Тексас.\r\n*** В понеделник представителите на останалите 11 държави в Транстихоокеанското партньорство (ТТП) започнаха тридневни преговори в Сидни, на които ще обсъдят бъдещото прилагане на споразумението за свободна търговия след оттеглянето на САЩ по-рано тази година.\r\nСтраните ще коментират възможността да променят оригиналния текст на договора. Без Вашингтон бъдещето на ТТП е несигурно, но Япония, Австралия и Нова Зеландия настояват то да продължи да действа. \r\nТТП беше подписано през февруари 2016 г. от Австралия, Бруней, Канада, Чили, Япония, Малайзия, Мексико, Нова Зеландия, Перу, Сингапур, Виетнам, САЩ, като то покрива около 40% от световната икономика.\r\n*** Рекорден брой пожарникари и доброволци с 35 противопожарни автомобила са ангажирани с потушаването на новият пожар, пламнал на връх Виши баба на планината Велебит в Югозападна Босна.\r\nПожарът обхваща площ от над 400 хектара, а линията на огъня надхвърля седем километра.\r\nСпоред телевизията погасителните действия са затруднени допълнително от планинския терен, който се простира на надморска височина от над 1440 м.\r\nВ борбата с огъня са включени трактори и самолети.\r\n*** Американският президент Доналд Тръмп обяви извънредно положение в щата Луизиана, след като ураганът „Харви“ удари южната част на САЩ. \r\nРешението на държавния глава дава възможност на Федералната агенция за управление на извънредните ситуации да „координира всички усилия“ по справяне с бедствието. \r\n„Тези действия ще помогнат да се облекчат трудностите и страданията, през които преминава местното население заради извънредната ситуация и да се осигури необходимата помощ“, подчертаха от Белия дом. \r\nВ части от Луизиана се очаква да паднат поне 63 см. дъжд.\r\n*** В понеделник министърът на външните работи на Русия Сергей Лавров ще посети Кувейт, с което ще започне своята обиколка в страните от Персийския залив. \r\nВ Кувейт руският министър ще се срещне с емира Сабах ал Ахмед ал Джабер ас Сабах и със своя колега Сабах ал Халед ас Сабах. Последното посещение на Лавров в емирството беше през февруари 2014 г. \r\nТой ще проведе също така визита в Обединените арабски емирства и Катар. Спред обсъжданите въпроси ще бъде темата за сирийската криза. Лавров ще информира своите колеги в Кувейт, Абу Даби и Доха  за усилията в рамките на астанския процес, за създаването на зони на деескалация в Сирия и за обменянето на мнения по време на преговорите в Женева.", "date": "2017.08.28", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2017/08/28/2430011/ministar-valentin-radev-oganyat-kray-selo-vlahi-e-mnogo-silen-i-prodalzhavame-da-se-pritesnyavame.html", "text": "Огънят край село Влахи е много силен и продължаваме да се притесняваме. Това каза министърът на вътрешните работи Валентин Радев по време на брифинг за ситуацията около бушуващия вече пети ден пожар в Кресненското дефиле, предаде репортер на Радио „Фокус“ – Пирин. „Във Влахи обстановката се усложни, заради вятъра основно. Спасихме селото, евакуира го областният управител. Надяваме се, че няма да бъдат засегнати повече къщи“, заяви министърът. По думите му пожарът край селото е много голям, тъй като вятърът го е разгарял. Министърът заяви, че според прогнозата  се очакват валежи. „Дано и тук завали. Това много ще ни помогне да успокои малко огъня“, добави той. „Има надежда утре да се справим и то без чужда помощ“, коментира Радев. „Полицията контролира всички селища – пуснати са хората навсякъде, където искат, но забелязваме, че има хора, които се движат неконтролирано. Затова възстановяваме пълния режим на контрол от страна на полицията“, добави той.\r\nМинистър Радев се обърна към всички шофьори, пътуващи по път Е-79, да пропускат колите със специален режим на движение.  „Да бъдат много внимателни – където видят коли със специален режим, да ги пропускат“, заяви той. Валентин Радев призова всички да бъдат много внимателни и да не предприемат дейности, които могат да предизвикат пожари. \r\nМинистърът на вътрешните работа каза още, че поддържа постоянна връзка с  премиера Бойко Борисов.", "date": "2017.08.28", "title": "Министър Валентин Радев: Огънят край село Влахи е много силен и продължаваме да се притесняваме"}
{"url": "http://www.focus-news.net/news/2017/08/28/2430012/gd-granichna-politsiya-na-balgaro-rumanskata-granitsa-na-gkpp-dunav-most-vidin-ima-1-km-opashka-ot-tovarni-avtomobili-na-izhod.html", "text": "На българо-румънската граница на ГКПП \"Дунав мост - Видин\" има 1 км опашка от товарни автомобили на изход. Това сочат данни за трафика на българските гранични контролно-пропускателни пунктове на към 18:00ч., публикувани на сайта на Главна дирекция \"Гранична полиция\". На границата със Сърбия на ГКПП \"Калотина\" движението на леки автомобили е натоварено на изход. На българо-гръцката граница на ГКПП \"Кулата\", ГКПП \"Маказа\" и ГКПП \"Капитан Петко войвода\" трафикът е интензивен за леки и товарни автомобили на вход. На границата с Турция на ГКПП \"Капитан Андреево\", ГКПП \"Лесово\" и ГКПП \"Малко Търново\" трафикът е интензивен за леки и товарни автомобили на вход.\r\nНа българо-македонската граница трафикът е нормален на всички пунтове.\r\nФериботът Оряхово - Бекет работи само в светлата част от деня поради ниско ниво на река Дунав.", "date": "2017.08.28", "title": "ГД \"Гранична полиция: На българо-румънската граница на ГКПП \"Дунав мост - Видин\" има 1 км опашка от товарни автомобили на изход"}
{"url": "http://www.focus-news.net/news/2017/08/28/2430013/biser-mihaylov-oblasten-upravitel-blagodarya-za-predlozhenata-pomosht-ot-zhitelite-na-s-vlahi-no-neka-ostavim-na-horata-s-ekipirovka-i-tehnicheski-sredstva-parviya-udar-s-oganya.html", "text": "Благодаря за предложената помощ от жителите на село Влахи. Заради рязката смяна на ситуацията беше твърде опасно да влизат в селото, за да помагат на пожарникарите. Нека да оставим хората, които имат екипировката и техническите средства да се справят с пожара, да посрещнат първия удар.  Това каза областният управител на Благоевград Бисер Михайлов по време на брифинг във връзка с бушуващия вече пети ден пожар в Кресненското дефиле, предаде репортер на Радио \"Фокус\" - Пирин. \"При необходимост ние сами ще ги потърсим и ще бъдем благодарни за тяхната помощ. Изхождаме от това да защитим живота и здравето им\", добави Михайлов.\r\nЛивия НИНОВА", "date": "2017.08.28", "title": "Бисер Михайлов, областен управител: Благодаря за предложената помощ от жителите на с. Влахи, но нека оставим на хората с екипировка и технически средства първия удар с огъня"}
{"url": "http://www.focus-news.net/news/2017/08/28/2430014/kyustendil-pozhar-gori-v-mestnostta-bozovaya-obshtina-rila.html", "text": "Пожар гори в местността „Бозовая“, община Рила. Сигналът е подаден на телефон 112 този следобед. Това съобщи за Радио „Фокус“ – Кюстендил Катя Табачка, говорител на Областна дирекция на МВР – Кюстендил. Към мястото на инцидента пътуват екипи на Регионална дирекция „Пожарна безопасност и защита на населението“ – Кюстендил и горски служители.\r\nВенцеслав ИЛЧЕВ", "date": "2017.08.28", "title": "Кюстендил: Пожар гори в местността „Бозовая“, община Рила"}
{"url": "http://www.focus-news.net/news/2017/08/28/2430015/greek-reporter-pozharite-na-ostrov-zakintos-sa-ovladeni-nyama-zastrasheni-zhilishtni-sgradi.html", "text": "Пожарите, които започнаха в неделя следобед на гръцкия остров Закинтос и унищожиха хиляди акри гори, са овладени и към момента няма засегнати жилищни сгради, предава Greek Reporter. \r\nСпоред експертите огънят е причинил неизмерими щети на природната среда и пострадалите райони едва ли ще се възстановят за по-малко от десетилетие. \r\nПовече от 150 пожарникари с 53 автомобила се борят със стихията от понеделник сутринта. В гасенето на огъня се включиха също така един противопожарен самолет и четири хеликоптера. \r\nНа мястото са изпратени специалисти, за да установят дали пожарите не са избухнали вследствие на палеж.  Мария Динкова", "date": "2017.08.28", "title": "Greek Reporter: Пожарите на остров Закинтос са овладени, няма застрашени жилищни сгради"}
{"url": "http://www.focus-news.net/news/2017/08/28/2430016/cmolyan-13-signala-za-shteti-ot-mechi-e-proverila-gpypata-za-bapzo-peagipane-am-piocb-ot-nachaloto-na-mesetsa.html", "text": "Oт нaчaлoтo нa aвгycт “Гpyпaтa зa бъpзo peaгиpaнe” ĸъм Регионална инспекция по околната среда и водите (PИOCB) – Cмoлян e пpoвepилa 13 cигнaлa зa щeти oт мeчĸи, съобщиха от PИOCB – Cмoлян. B мecтнocттa „Чaиpcĸи eзepa“ в зeмлищeто нa ceлo Tpигpaд ca пpoвepeни 2 cигнaлa зa нaпaдeниe нaд ceлcĸocтoпaнcĸи живoтни. \r\nKoнcтaтиpaни ca щeти въpxy 9 живoтни – ceдeм oвцe и две тeлeтa. Ha cтoпaнитe e пpeпopъчaнo дa зaвишaвaт ĸoнтpoлa пo oпaзвaнe нa cтaдaтa и дa пocтaвят eлeĸтpoпacтиpи. Уcтaнoвeни ca щeти и въpxy ceдeм ĸoшepa в зeмлищaтa нa ceлaтa Opяxoвeц, Бaнитe и Бpeзe в oбщинитe Бaнитe и Дeвин.Πpи пpoвepĸa нa eдин oт cигнaлитe e ycтaнoвeнo, чe щeтaтa нe e нaнeceнa oт ĸaфявa мeчĸa. Koмиcия щe изгoтви пpeдлoжeния зa oбeзщeтявaнe нa coбcтвeницитe.", "date": "2017.08.28", "title": "Cмoлян: 13 сигнала зa щeти oт мeчĸи е проверила “Гpyпaтa зa бъpзo peaгиpaнe” ĸъм PИOCB от началото на месеца"}
{"url": "http://www.focus-news.net/news/2017/08/28/2430017/sport-dvama-ruski-lekoatleti-sa-diskvalifitsirani-za-period-ot-chetiri-godini.html", "text": "Двама руски лекоатлети са дисквалифицирани за период от четири години, съобщи в понеделник Всеруската федерация по лека атлетика. \r\nСветлана Василиева, която се състезава в спортно ходене, и Иван Шаблюев, който бяга на 400 метра, са обвинени в нарушаване на антидопинговите правила на Международната асоциация по лека атлетика. Те бяха признати за виновни с решение на Спортния арбитражен съд в Лозана.", "date": "2017.08.28", "title": "Спорт: Двама руски лекоатлети са дисквалифицирани за период от четири години"}
{"url": "http://www.focus-news.net/news/2017/08/28/2430018/atanas-kambitov-kmet-na-blagoevgrad-za-nas-e-chest-da-badem-organizatori-za-peta-poredna-godina-na-mezhdunarodniya-futbolen-turnir-kupite-na-obshtina-blagoevgrad.html", "text": "За нас е чест да бъдем организатори за пета поредна година на Международния футболен турнир „Купите на Община Благоевград“. Това каза по време на пресконференция относно предстоящото провеждане на съревнованието кметът на Община Благоевград д-р Атанас Камбитов, предаде репортер на Радио „Фокус“-Пирин. \r\nНа пресконференцията присъстваха още заместник-кметът на Благоевград по култура и хуманитарни дейности Христина Шопова, председателят на Общински съвет-Благоевград Радослав Тасков, Александър Кабзималски – председател на Областния съвет на Български футболен съюз-Благоевград, Венко Попов – управител на ОФК „Пирин“-Благоевград, както и треньори и представители на всички отбори-участници в детския футнолен турнир – ПФК „Левски“-София, ФК „Динамо Загреб“, Хърватия, и ФК „Апоел“ 2004-Никозия, Кипър. В група Б в турнира пък ще играят ПФК „Славия“-София, ФА „ДИТ“-София, ФК „Войводина“-Нови Сад, Сърбия, и „Цървена звезда“-Белград, Сърбия. \r\nХристина Шопова подчерта, че това е единственият турнир в България, който е безплатен за децата. По думите й всичките отбори, които ще участват, са вече доказани. Александър Кабзималски уточни правилата за участие: всички мачове ще бъдат с полувремена по 30 минути, а само за финалите - по 35 минути. Ще се играят по 2 мача на ден, а цветът на екипите ще се избира от гостуващия отбор.\r\nНатали СТЕФАНОВА", "date": "2017.08.28", "title": "Атанас Камбитов, кмет на Благоевград: За нас е чест да бъдем организатори за пета поредна година на Международния футболен турнир „Купите на Община Благоевград“"}
{"url": "http://www.focus-news.net/news/2017/08/28/2430019/mishel-barnie-nie-tryabva-da-zapochnem-da-pregovaryame-seriozno-za-brekzit.html", "text": "В понеделник главният преговарящ за Брекзит от страна на Европейския съюз Мишел Барние предупреди Великобритания да започне „да преговаря сериозно“, след като Лондон и Брюксел стратираха третия кръг от разговорите, предава AFP. \r\n„Ако трябва да бъдa честен, притеснен съм. Времето минава бързо... Ние трябва да започнем да преговаряме сериозно“, подчерта Барние, след като посрещна своя британски колега Дейвид Дейвис в сградата на Европейската комисия.  Мария Динкова", "date": "2017.08.28", "title": "Мишел Барние: Ние трябва да започнем да преговаряме сериозно за Брекзит"}
{"url": "http://www.focus-news.net/news/2017/08/28/2430020/deyan-doynov-kmet-na-sopot-prodalzhava-gaseneto-na-pozhara-kray-poligona-na-vmz-sopot-nyama-opasnost-za-naselenieto.html", "text": "Пожарът край полигона на ВМЗ – Сопот е локализиран, но все още гори. Това каза за Агенция „Фокус“ кметът на Сопот Деян Дойнов във връзка с възникналия на полигон на ВМЗ – Сопот пожар. „Надявам се всеки момент да бъде потушен напълно. На място има екипи на пожарната, както и доброволен отряд от граждани. Полагат се всички усилия“, допълни той. „Не мога да кажа със сигурност как е възникнал. Времето е слънчево, тревата е суха, има лек ветрец, който е променлив и се усилва на момента и, който е разпалил пожара“, посочи кметът на Сопот, като допълни, че има други институции, които могат да кажат какво е причинило пожара. „Има изгорели лозови масиви, стопански земи и безстопанствени. Самият пожар е  доста широкообхватен - на територията на община Сопот и община Карлово. Няма опасност за двете населени места и за жителите им“, каза още Деян Дойнов.\r\nВесела ПЕТРОВА", "date": "2017.08.28", "title": "Деян Дойнов, кмет на Сопот: Продължава гасенето на пожара край полигона на ВМЗ – Сопот, няма опасност за населението"}
{"url": "http://www.focus-news.net/news/2017/08/28/2430021/predstoyashti-sabitiya-v-stranata-za-29-avgust-agentsiya-fokus.html", "text": "***\r\nОт 12.00 часа на площадка „Радиана”, разположена в двукилометровата зона с контролиран достъп на АЕЦ „Козлодуй”  министърът на енергетиката Теменужка Петкова ще вземе участие в церемонията  по „първа копка” за изграждане на Национално хранилище за ниско и средноактивни радиоактивни отпадъци (НХ РАО).\r\n***\r\nВ Министерството на земеделието, храните и горите областният управител на Смолян Недялко Славов ще проведе работна среща с министър Румен Порожанов във връзка със засегнатите от корояда горски територии в област Смолян.\r\n***\r\nОт 10.00 часа 5-и състав на Специализирания наказателен съд ще заседава по делото срещу Иванка Х.  - произнасяне по чл.414, ал.1, т.1 от НПК.\r\n***\r\nОт 10.30 часа в 12 кабинет на Софийския градски съд публично ще бъде разпределен обвинителният акт срещу Трайчо Трайков, Симеон Дянков, Иво Прокопиев, Петър Василев, Любомир Евстатиев и Радослав Рачев по делото за продажбата на акциите на ЕВН.\r\n***\r\nОт 11.30 часа родителите на децата от Софийската  математическа гимназия и  екипа на училището ще изразят своята подкрепа за директора на училището  пред сградата на Регионалния инспекторат ул. „Антим I“ №17.\r\n***\r\nОт 12.00 часа в Националния пресклуб на БТА ще се проведе пресконференция във връзка с Общобългарски събор, който ще се състои на 16 и 17 септември край могилата на великия ни държавник Кубрат в днешна Украйна.\r\n***\r\nОт 10.30 часа ще бъде закрита лятната детска полицейска академия в младежките центрове в селата Церова кория, Пчелище и Къпиново.\r\n***\r\nОт 20.30 часа на сцена „Арт лято“ в парк „Асеневци“ ще бъде закрит JAZZ Art Night.\r\n***\r\nОт  14.15 часа  в Конферентния център на Областна администрация Видин ще се проведе среща – дискусия, относно демографските и социални проблеми в област Видин, инициирана от Министерство на труда и социалната политика.  \r\n ***\r\nОт 10.00 часа в детския отдел на Регионална библиотека „Христо Ботев“ ще се състои церемонията по награждаване на участниците в инициативата „Разкажи ми за забележителностите в твоя град“.  \r\n***\r\nОт 11.00 часа в заседателната зала на Община Каварна ще се проведе публично обсъждане за изпълнението на бюджета на Община Каварна за 2016 г.  \r\n***\r\nОт 11.00 часа, в залата на ГКПП-Лесово ще бъде проведен брифинг по повод задържане на голямо количество контрабандно пренесено наркотично вещество - хероин. \r\n***\r\nОт 11.00 часа в Танцовата зала на Родопския драматичен театър „Николай Хайтов“ главният художествен ръководител на ансамбъл „Родопа” Адриан Петров ще даде пресконференция за началото на новия творчески сезон на ансамбъла. \r\n***\r\nОт 10.00 до 12.30 часа в Детския отдел на библиотека „Родина” ще има лятна програма за деца.\r\n***\r\nОт 10.00 до 12.00 часа е къщата-музей „Гео Милев“ ще се проведат летни занимания за деца от детските градини.\r\n***\r\nОт 11.30 часа в зала 2 на Община Стара Загора ще се проведе пресконференция на организаторите за провеждането на традиционния Бирфест, който ще се проведе от 6-и до 9-и септември в централния градски парк „Пети октомври“.\r\n***\r\nОт 19.30 часа ще бъде закрита IV Фестивална ваканция „Жреци на музите 2017“.\r\n***\r\nОт 10.00 часа в зала 203  на Община Щумен ще се проведе брифинг.", "date": "2017.08.28", "title": "Предстоящи събития в страната за 29 август (Агенция „Фокус“)"}
{"url": "http://www.focus-news.net/news/2017/08/28/2430022/biser-mihaylov-oblasten-upravitel-na-blagoevgrad-kam-momenta-ekipite-se-spravyat-s-oganya-v-rayona-na-selo-vlahi-no-vyatarat-e-izklyuchitelno-silen.html", "text": "Към момента екипите се справят с огъня в района на село Влахи, но вятърът е изключително силен. Това каза за Радио „Фокус“-Пирин Бисер Михайлов, областен управител на Благоевград. „Няма особена промяна към този момент. Екипите продължават да работят в района на село Влахи. Хората са евакуирани на безопасно място“, отбеляза той.„Фокус“ припомня, че по-рано днес заради силния вятър и разрастването на огъня хората от село Влахи бяха евакуирани, а малко след като приключи евакуацията, пожарът достигна първата махала на кресненското село – „Косовец“.\r\nНатали СТЕФАНОВА", "date": "2017.08.28", "title": "Бисер Михайлов, областен управител на Благоевград: Към момента екипите се справят с огъня в района на село Влахи, но вятърът е изключително силен"}
{"url": "http://www.focus-news.net/news/2017/08/28/2430023/the-times-of-israel-spored-benyamin-netanyahu-iran-izpolzva-siriya-i-livan-za-da-unishtozhi-izrael.html", "text": "В понеделник министър-председателят на Израел Бенямин Нетаняху посрещна генералния секретар на ООН Антонио Гутереш с критика относно отношението на международната организация към Израел, пише The Times of Israel. \r\nНетаняху обясни, че Иран строи заводи за ракети с прецизно насочване в Сирия и Ливан, за да ги използва срещу Израел. \r\n„Иран е зает с това да превърне Сирия във военна база и иска да използва Сирия и Ливан като фронтова линия, за да изпълни целта си да унищожи Израел“, подчерта Нетаняху. „Това е нещо, което Израел не може да приеме. Това е ситуация, с която ООН не трябва да се примирява“, допълни премиерът. \r\nТой обаче не подкрепи своите обвинения с конкретни доказателства.  Мария Динкова", "date": "2017.08.28", "title": "The Times of Israel: Според Бенямин Нетаняху Иран използва Сирия и Ливан, за да унищожи Израел"}
{"url": "http://www.focus-news.net/news/2017/08/28/2430024/ministar-nikolina-angelkova-predstaviteli-na-horata-s-uvrezhdaniya-shte-se-vklyuchat-v-saveta-po-zakonodatelstvo.html", "text": "Представители на хората с увреждания ще се включат в Съвета по законодателство към министъра на туризма, чието учредяване предстои. Това стана ясно след проведена среща между министъра на туризма Николина Ангелкова и представители на Центъра за психологически изследвания, съобщиха от пресцентъра на Министерството на туризма. „Министерство на туризма ще подкрепи всяка добра инициатива, която би подпомогнала създаването на по-достъпна среда за хората с увреждания“, зави министър Ангелкова и допълни, че именно потърпевшите от недостъпна среда граждани могат да посочат проблемите, с които се сблъскват в ежедневието си. „Така ще можем да набележим конкретни мерки и да ги реализираме в полза на хората с увреждания“, допълни Ангелкова.\r\nПредставителите на Център за Психологически Изследвания, който работи активно за нуждите на хората с увреждания, предложи на министъра на туризма различни дейности, които да подпомогнат достигането на стандартите по Конвенцията на ОНН за правата на хората с увреждания.\r\nОсвен с включването в Съвета по законодателство, представителите на хората с увреждания ще работят активно с Министерство на туризма и по различни инициативи за общодостъпна среда.\r\nПредложените от Центъра мерки включват както анализирането на настоящата ситуация на всички обществени нива, така и реализиране на проучвания, които да очертаят параметрите на бъдеща стратегия за действие.", "date": "2017.08.28", "title": "Министър Николина Ангелкова: Представители на хората с увреждания ще се включат в Съвета по законодателство"}
{"url": "http://www.focus-news.net/news/2017/08/28/2430025/vitsepremierat-valeri-simeonov-nosi-ot-ukrayna-bastuncheto-na-daskal-botyo-petkov.html", "text": "България ще е приятел на Украйна в борбата й за суверенитет и териториална цялост. Това заяви вицепремиерът Валери Симеонов, който предвожда българска правителствена делегация на посещение в украинската страна, съобщава сайтът \"Десант\". В нея влизат още председателят на Държавната агенция за българите в чужбина (ДАБЧ) Петър Харалампиев, зам.-министърът на образованието Петър Николов, зам.-министърът на регионалното развитие Валентин Йовев, шефът на дипломатическата мисия на България в Украйна Красимир Минчев, а също и наши депутати и представители на бизнеса.\r\nПо време на церемонията при откриването на 12-ия Бесарабски панаир в Тарутино, заместник министър-председателят увери също, че България ще подкрепя Украйна по пътя й на интеграция в европейските структури. По думите му новото коалиционно правителство у нас има намерение да развива двустранните украинско-български отношения, а също и да оказва всестранна помощ на българската диаспора в Украйна. „В политическата програма на кабинета, в който влизат и представители  на партия „Обединени патриоти“, е включен раздел за оказване на помощ при съхранението и поддържането на националната идентичност, език и култура на българските общности зад граница. Може да разчитате и да се уповавате на нас“, категоричен бе българският вицепремиер по икономическата и демографска политика.\r\nВ интервю за електронния вестник „Топор“ той изтъква, че българското коалиционно правителство има планове за интензификация на развитието на морските пътнически и търговски връзки между украинските и българските пристанища.\r\nПанаирът в Тарутино води началото си от XVIII век, когато там се стичали жители от цяла Бесарабия, за да продават стоката си. Селцето имало честта да е център на тази търговия, тъй като било еднакво отдалечено от големите градове на областта – Акерман, Болграс и Измаил. В съвременна Украйна традицията за провеждането на панаира е възобновена през 2004 г.\r\nПо време на визитата на българската делегация, се състоя и среща с първия заместник-губернатор на Одеска област Александър Титарчук. Посетен бе и Всеукраинският български културен център в Одеса. В саратовското село Заря пък се проведе среща с представители на българската общност от южните части на Одеска област. Там, на 26 август под патронажа на народния депутат от Украйна – бесарабския българин Антон Киссе, се състоя футболен турнир за купата на българските села, в който взеха участие отборите на  Кулевчи и Заря от Саратски район, Криничное и Васильевка от Болградски район, Суворово от Измаильски район и Островное от Арцизски район. Победител в турнира стана тимът на селото домакин, а купата им бе връчена от българския вицепремиер Валери Симеонов.\r\nНай-вълнуващият момент от посещението на нашата делегация, бе, когато по предложение на генералния ни консул в Одеса – Димитър Тучков, директорът на Българския културен център Дмитрий Фьодорович Терзи предаде на вицепремиера Валери Симеонов автентичния бастун на даскал Ботьо Петков – бащата на Христо Ботев. Със сълзи на очи Дмитрий Фьодорович  Фьодорович „проводи“ реликвата за музея на поета революционер в родния му Калофер като ценен подарък за калоферци от бесарабските българи.", "date": "2017.08.28", "title": "Вицепремиерът Валери Симеонов носи от Украйна бастунчето на даскал Ботьо Петков"}
{"url": "http://www.focus-news.net/news/2017/08/28/2430026/washington-examiner-donald-tramp-shte-podnovi-programata-za-predostavyane-na-nyakoi-vidove-voenno-oborudvane-na-politsiyata.html", "text": "Администрацията на американския президент Доналд Тръмп  ще поднови програмата, която позволява местните и щатските полицейски служители да получават някои видове военно оборудване и оръжия, пише вестник Washington Examiner. \r\nТака наречената милитаризация на полицията беше ограничена от бившия държавен глава Барак Обама през 2015 г. \r\nВ понеделник Тръмп ще подпише изпълнителна заповед, която ще влезе в сила незабавно. Тя ще „гарантира, че може да получите животоспасяващото оборудване, от което се нуждаете, за да изпълнявате своите задължение и ще изпрати силно послание, че ние няма да позволим престъпната дейност, насилието и беззаконието  да станат новото нормално“, заяви по-рано днес главният прокурор Джеф Сешънс.  Мария Динкова", "date": "2017.08.28", "title": "Washington Examiner: Доналд Тръмп ще поднови програмата за предоставяне на някои видове  военно оборудване на полицията"}
{"url": "http://www.focus-news.net/news/2017/08/28/2430027/blagoevgrad-traditsionen-parad-na-uchastnitsite-v-detskiya-futbolen-turnir-kupite-na-obshtina-blagoevgrad-preminava-prez-tsentara-grada.html", "text": "Традиционен парад на отборите, които ще се състезават в детския футболен турнир „Купите на Община Благоевград“ преминава през центъра на Благоевград, предаде репортер на Радио „Фокус“-Пирин. Парадът започва от Съдебната палата в града, след което шествието ще премине по пешеходната зона, за да стигне до площад „Македония“, където в 20,00 часа турнирът ще бъде официално открит. Международният турнир „Купите на Община Благоевград“ се провежда за пета поредна година, като в него участват ПФК „Левски“-София, ФК „Динамо Загреб“, Хърватия, ФК „Апоел 2004“-Никозия, Кипър, и ОФК „Пирин“-Благоевград. В група Б ще играят ПФК „Славия“-София, ФА „ДИТ“-София, ФК „Войводина“-Нови Сад, Сърбия и „Цървена звезда“-Белград, Сърбия.\r\nНатали СТЕФАНОВА", "date": "2017.08.28", "title": "Благоевград: Традиционен парад на участниците в детския футболен турнир „Купите на Община Благоевград“ преминава през центъра града"}
{"url": "http://www.focus-news.net/news/2017/08/28/2430028/varna-fotovoltaichna-tsentrala-s-moshtnost-do-180-mw-shte-zaraboti-v-devnya.html", "text": "Фотоволтаична електроцентрала (ФВЕЦ) ще заработи в Девня, след като Общинският съвет даде предварително съгласие за промяна на предназначението на 4 имота – публична общинска собственост, и изготвяне на подробен устройствен план за изграждане на ФВЕЦ върху тях. Това съобщиха от пресцентъра на Община Девня. Инвестиционният проект е на фирма „4Б СОЛАР“ ЕООД, която трябва да го реализира на три етапа до края на 2022 година. Общинският съвет възложи на кмета Свилен Шитов да сключи договор с дружеството за учредяване възмездно право на строеж за срок от 50 години върху четирите имота, които се водят пасища десета категория. Стойността на инвестицията е над 100 млн. евро, което означава, че в местната хазна ще постъпят около 2 млн. евро още при даване разрешението за строеж. Тези около 4 млн. лева са изключително необходими за ремонта и благоустройството на градската инфраструктура, подчерта кметът Свилен Шитов. \r\nДевненският общински съвет гласува още да бъде отпусната финансова помощ в размер на 902 лева за двойка с репродуктивни проблеми, която ще ползва собствен генетичен материал. Осигуряването на финансови средства за лечение на безплодие става съгласно утвърден от местния парламент правилник, който влезе в сила в началото на миналата година. Годишната финансова помощ за двойки, които използват собствен генетичен материал, е до 1000 лева, а с до 500 лв. повече могат да получат кандидат-родители, на които им се налага да ползват донорски материал. Всички заявления от двойки с репродуктивни проблеми се разглеждат от комисия, сформирана от кмета на Община Девня Свилен Шитов. \r\nНа заседанието си също така Общинският съвет на Девня упълномощи кмета Свилен Шитов да предприеме необходимите законови стъпки, за да може общината да възстанови собствеността си върху земеделски имот, който се намира в местността Белите могили. Преди години местната власт е предоставила близо 200-декаровия терен на Министерството на правосъдието, което е имало намерение да строи там затвор. Процедурата по актуването на поземления имот в държавна собственост обаче така и не е била финализирана, а общината иска да си върне земята. „Водил съм разговори с министъра на правосъдието и с областния управител на Варна. Този имот не им трябва, защото до затворническото общежитие в Разделна държавата разполага с достатъчно място, за да построи още един обект за изтърпяване на наказания“, обоснова предложението си кметът Свилен Шитов, което бе подкрепено от съветниците с пълно мнозинство. По същия начин членовете на местния парламент делегираха правомощия на кмета за придобиване на 5 пасища със статут на държавна собственост, които се намират в непосредствена близост до утаителен басейн „Падина“, а в съседство има и общински земи.", "date": "2017.08.28", "title": "Варна: Фотоволтаична централа с мощност до 180 MW ще заработи в Девня"}
{"url": "http://www.focus-news.net/news/2017/08/28/2430029/nimh-utre-shte-ima-valezhi-v-sledobednite-chasove-na-mesta-v-yuzhna-balgariya-pridruzheni-s-gramotevitsi.html", "text": "През следващото денонощие през страната ще преминава студен атмосферен фронт. През нощта вятърът ще се ориентира от североизток, ще бъде до умерен и с него ще нахлува хладен въздух. На много места, главно в Северна България, ще има валежи. Това съобщи за Агенция „Фокус“ Христо Христов, дежурен синоптик в Националния институт по метеорология и хидрология (НИМХ) към Българската академия на науките (БАН). Утре облачността ще е значителна. Ще има валежи, в следобедните часове на места в Южна България, придружени с гръмотевици. Ще продължи да духа североизточен вятър, предимно слаб, в Източна България – умерен. Дневните температури ще се понижат значително и максималните ще са предимно между 20° и 25°, в София около 20°. Вечерта от северозапад ще започне намаление на облачността.\r\nНад Черноморието също ще има значителна облачност и валежи. Ще духа умерен север-североизточен вятър. Максималните температури ще бъдат 21°-23°. Температурата на морската вода е 25°-26°. Вълнението на морето ще бъде около 3 бала.\r\nВ планините ще бъде облачно, по високите части мъгливо. Ще има валежи, на места с гръмотевици. Ще духа предимно умерен северен, по-късно през деня североизточен вятър. Максималната температура на височина 1200 метра ще бъде около 17°, на 2000 метра – около 10°.\r\nАтмосферното налягане сутринта ще бъде близко до средното за месеца. През деня ще се повишава.\r\nВ сряда ще е почти без валежи, облачността ще намалее. Вятърът от североизток ще отслабне, най-късно в югоизточните райони. Преобладаващите максимални температури ще са между 22° и 27°. През следващите дни отново ще бъде слънчево. Сутрин ще е сравнително хладно, дневните температури бавно ще се повишават.", "date": "2017.08.28", "title": "НИМХ: Утре ще има валежи, в следобедните часове на места в Южна България - придружени с гръмотевици"}
{"url": "http://www.focus-news.net/news/2017/08/28/2430030/interfaks-ruskata-aviatsiya-e-unishtozhila-chetiri-tanka-i-20-avtomobila-na-islyamska-darzhava-v-siriya.html", "text": "В района на сирийския град Дер ез Зор руската авиация е унищожила четири танка и повече от 20 автомобила на терористичната групировка „Ислямска държава“, предава Интерфакс. \r\n„Руските военно-космически сили през нощта и днес през деня продължаваха успешно да нанасят удари срещу обекти на „Ислямска държава“, уточниха от руското Министерство на отбраната. \r\nОт ведомството допълниха, че това е „позволило на сирийските правителствени сили под командването на генерал Х. Сухел да продължат с настъплението по източния бряг на река Ефрат“.  Мария Динкова", "date": "2017.08.28", "title": "Интерфакс: Руската авиация е унищожила четири танка и 20 автомобила на „Ислямска държава“ в Сирия"}
{"url": "http://www.focus-news.net/news/2017/08/28/2430031/tsveta-karayancheva-gerb-radio-fokus-shte-bade-chast-ot-patriotichnoto-vazpitanie-v-kardzhali.html", "text": "Радио „Фокус“ ще бъде част от патриотичното възпитание на младите в Кърджали. Това каза пред Радио „Фокус“ заместник-председателят на Народното събрание Цвета Караянчева, която е народен представител от Кърджалийски избирателен район от листата на ГЕРБ, по повод началото на излъчването на програмата на Радио „Фокус\" в Кърджали на честота 102.8 MHz. По думите й областта има нужда от радио със звученето на „Фокус“. Според Цвета Караянчева в района няма достатъчно динамичен обмен на информация, но присъствието на Радио „Фокус“ ще промени това. \r\n“Важно е кърджалийци да свикнат да ви търсят и да споделят своите проблеми, защото Кърджали е  малко изолиран от информационния обмен в страната. Разбира се, ще ви трябва и помощ, но пък е хубаво, че имате желанието, имате волята и най-вече за нас ще е важно, тъй като знам, че Агенция „Фокус“ е изключително патриотично настроена, има много инициативи в тази посока и ще се радвам, ако можете да докоснете сърцата на кърджалийци и да се включите в патриотичното възпитание на младите хора в област Кърджали”, подчерта Караянчева. \r\nТя допълни, че всяка една медия дава нова възможност за по-голяма достъпност до проблемите на хората и тя също ще разчита на „Фокус“, за да се информира в по-голяма пълнота за всичко, което вълнува гражданите.", "date": "2017.08.28", "title": "Цвета Караянчева, ГЕРБ: Радио „Фокус“ ще бъде част от патриотичното възпитание в Кърджали"}
{"url": "http://www.focus-news.net/news/2017/08/28/2430032/sport-garbine-mugurusa-naddelya-nad-varvara-lepchenko-s-60-63.html", "text": "Испанката Гарбине Мугуруса започна с успех Открито първенство на САЩ по тенис и се класира за втория кръг на състезанието. Тя надделя над американската Варвара Лепченко с 6:0, 6:3. \r\nМеждувременно чeхкинята Кристина Плишкова записа победа срещу японката Миса Егучи с 6:2, 6:2, a Магдалена Рибарикова от Словакия спечели мача срещу италианката Камила Джорджи с 6:3, 6:4.", "date": "2017.08.28", "title": "Спорт: Гарбине Мугуруса надделя над  Варвара Лепченко с 6:0, 6:3"}
{"url": "http://www.focus-news.net/news/2017/08/28/2430033/varna-navarshvat-se-43-godini-ot-obyavyavaneto-na-valchi-dol-za-grad.html", "text": "Тази година се навършват 43 години от обявяването на Вълчи дол за град. Това съобщиха от Община Вълчи дол. Откриването на музейна сбирка – град Вълчи дол на 31 август от 18.00 часа ще постави началото на тържествата. Освен богата фолклорна програма, жителите и гостите на град Вълчи дол ще могат да видят и изложение на местни занаяти и да разгледат експонатите в музейната сбирка.\r\nПразничен ден ще бъде и съботният втори септември, който ще ни предложи разнообразна програма от спортни и музикални мероприятия.\r\nОт 9.30 часа започват традиционните „народни борби”, организирани в чест на почетния гражданин на град Вълчи дол – Петко Сираков. От 12.00 часа във футболна битка на малки вратички един срещу друг ще се изправят детските отбори на „Вихър” – Вълчи дол и „Спортист” – село Михалич.\r\nОбщинският фолклорен празник започва два часа по-късно. В него ще вземат участие самодейни състави от всички читалища от общината.\r\nВечерната програма е с начален час – 19.00. Професионален фолклорен ансамбъл „Добруджа”, певецът Лазар и поп-фолк звездата Анелия ще предложат на зрителите незабравимо шоу и емоции.", "date": "2017.08.28", "title": "Варна: Навършват се 43 години от обявяването на Вълчи дол за град"}
{"url": "http://www.focus-news.net/news/2017/08/28/2430034/kyustendil-okolo-20-dka-e-obhvanal-pozharat-v-zemlishteto-na-grad-rila.html", "text": "Около 20 дка е обхванал пожарът в землището на град Рила. Това съобщиха за Радио „Фокус” – Кюстендил от пресцентъра на Областна дирекция на МВР – Кюстендил. На място има огнеборци и горски служители, които продължават действията по потушаване на пожара. Огънят е ограничен от две страни. Заради вятъра на места пожарът от низов е преминал и във върхов. Пожарът е далеч от населени места.\r\nВенцеслав ИЛЧЕВ", "date": "2017.08.28", "title": "Кюстендил: Около 20 дка е обхванал пожарът в землището на град Рила"}
{"url": "http://www.focus-news.net/news/2017/08/28/2430035/reuters-london-ochakva-ot-es-poveche-vaobrazhenie-i-gavkavost-v-pregovorite-za-brekzit.html", "text": "В понеделник главният преговарящ за Брекзит от страна на Европейския съюз Мишел Барние заяви, че Великобритания трябва да представи своите позиции по всички отделни въпроси, предава Reuters. \r\n„Времето минава много бързо. Аз приветствам документите на британското правителство и ние ги прочетохме  много внимателно, но  искаме позициите на Обединеното кралство по всички отделни въпроси. Това е необходимо, за да се постигне достатъчен прогрес“, подчерта Барние след започването на третия кръг от преговорите. \r\n„Ние искаме британски документи, които са ясни, за да провеждаме конструктивни разговори и колкото по-бързо отстраним неопределеността, толкова по-скоро ние ще можем да обсъдим бъдещите отношения и преходния период“, допълни Барние. \r\nОт своя страна неговият британски колега Дейвид Дейвис заяви, че Лондон очаква от ЕС повече  „въображение и гъвкавост“ в преговорния процес.", "date": "2017.08.28", "title": "Reuters: Лондон очаква от ЕС повече „въображение и гъвкавост“ в преговорите за Брекзит"}
{"url": "http://www.focus-news.net/news/2017/08/28/2430036/neli-doncheva-wwf-porazheniyata-ot-pozhara-v-kresnenskoto-defile-sa-ekologichna-katastrofa.html", "text": "Пораженията от пожара в Кресненското дефиле са екологична катастрофа. Това каза за обзорното предаване на Радио „Фокус“ „Това е България“ Нели Дончева, ръководител програма “Гори” във “Фонд за дива природа” /WWF/. Тя подчерта, че е нарушен природният баланс в района. „Растителността е унищожена, най-вероятно - и по-дребните животни.  Районът около Кресна е известен с уникалността на своята  херпетофауна – представителите на влечугите, които там са много интересни. Уникален е този район за цяла България, там се срещат над 11 вида змии, които са характерни за Южна Европа. Естествените гори са от средиземноморски тип - там се срещат Космат дъб, Зимен дъб, Келяв габър, Дървовидна хвойна. Резерват „Тисата“ в района на Кресна е създаден именно с цел опазване на тези средиземноморски съобщества“, обясни Нели Дончева. \r\nТя каза още, че пожарите са най-опасни за по-дребните животни, които се придвижват по-трудно. Нели Дончева подчерта, че със сигурност е унищожена голяма част от популациите на влечугите, които обитават този район, като има опасност и за домашните животни, които живеят в заграждения, защото често при пожари хората не успяват да ги пуснат на свобода.", "date": "2017.08.28", "title": "Нели Дончева, WWF: Пораженията от пожара в Кресненското дефиле са екологична катастрофа"}
{"url": "http://www.focus-news.net/news/2017/08/28/2430037/blagoevgrad-kmetat-d-r-atanas-kambitov-otkri-mezhdunarodniya-futbolen-turnir-kupite-na-obshtina-blagoevgrad.html", "text": "Кметът на Благоевград д-р Атанас Камбитов откри официално Международния футболен турнир „Купите на Община Благоевград“, предаде репортер на Радио „Фокус“ Пирин. В словото си той заяви, че до този момент в рамките на петте години, в които се провежда детския футболен турнир, в него са взели участие общо над 1500 деца, като тази година те са над 320. Кметът Камбитов благодари на ръководствата на отборите за подкрепата през годините досега, както и на Българския футболен съюз. „Между другото от тази година Международният футболен турнир е в официалния календар на ФИФА. През тези 5 години винаги казвам едно и също на младите футболисти – и най-големите звезди, и най-великите футболисти са били на вашата възраст, така че няма никаква пречка вие да сте следващите футболни звезди! Пожелавам ви го!“, каза още градоначалникът.\r\nФутболните срещи започват още утре и ще продължат до 1 септември, когато в 22,00 часа на стадион „Христо Ботев“ ще се проведе официално закриване на турнира с церемония по награждаване на победителите. На 29 и 30 август ще се състои първата фаза от срещите, за 31 август са предвидени елиминации и полуфинални срещи, а на 1 септември ще се проведат финалите.\r\nНатали СТЕФАНОВА", "date": "2017.08.28", "title": "Благоевград: Кметът д-р Атанас Камбитов откри Международния футболен турнир „Купите на Община Благоевград“"}
{"url": "http://www.focus-news.net/news/2017/08/28/2430038/sport-balgariya-pobedi-sloveniya-s-30-na-evropeyskoto-parvenstvo-po-voleybol.html", "text": "България победи Словения с 3:0  в последния си мач от група „C\" на Европейското първенство по волейбол, което се провежда в Полша. С този успех „лъвовете“ си гарантираха второто място и по-лесен съперник в следващия етап на надпреварата. \r\nМеждувременно се проведе още една среща, при която Белгия записа успех срещу Холандия с 3:0.", "date": "2017.08.28", "title": "Спорт: България победи Словения с 3:0 на Европейското първенство по волейбол"}
{"url": "http://www.focus-news.net/news/2017/08/28/2430039/plovdiv-vav-vmz-sopot-povishavat-fond-rabotna-zaplata-prez-septemvri.html", "text": "Във „Вазовски машиностроителни заводи” (ВМЗ)-Сопот повишават фонд \"Работна заплата\" през септември. Нова система за допълнително материално стимулиране /ДМС/ - по-справедлива и по-мотивираща, която обхваща в детайли всяко от звената, разработва оперативното ръководство на предприятието, съобщиха от пресцентъра на ВМЗ. Това става по разпореждане на министъра на икономиката Емил Караниколов и след проведени преговори със синдикалните организации в държавното дружество.\r\nЦелта на новата система е по-справедлива оценка на всяко структурно звено. Тя е необходима за стимулиране процеса на реализация на Инвестиционна програма 2020, коментира изпълнителният директор на „ВМЗ“ ЕАД – д-р инж. Иван Гецов. Според него целта на програмата е пълна промяна на дружеството и превръщането му в едно от най-модерните предприятия в страната ни. \r\n„Досегашната система бе насочена основно към стимулиране на звената, пряко свързани с производствения процес и в голяма степен определящи и допълнителното материално стимулиране на структурите, целящи подобряване сфери на дейност извън производството. Системата даде положителни резултати; премахна уравниловката, наследена от миналото, и повиши производителността на труда. Това се вижда от постигнатите резултати за 2016 г. и за първото полугодие на настоящата година. Очакваме изключително добри резултати и за деветмесечието.“, поясни изпълнителният директор. Той съобщи още, че за първото полугодие на 2017-а във „ВМЗ“ е постигнато средно работно заплащане от 1 052 лв. при среден числен състав 4 600 човека. \r\nЗа да се реализира новата система за ДМС, още през месец септември ще бъде повишен фонд „Работна заплата“ с до 10%, а тестовият вариант на системата ще е готов до края на същия месец и внедрен през последното тримесечие на годината. Тези срокове са съобразени с разпореждането на министър Караниколов.", "date": "2017.08.28", "title": "Пловдив: Във „ВМЗ“-Сопот повишават фонд \"Работна заплата\" през септември"}
{"url": "http://www.focus-news.net/news/2017/08/28/2430040/sputnik-moldova-igor-dodon-saobshti-che-na-24-septemvri-shte-badat-organizirani-protesti-zaradi-otmyanata-na-referenduma.html", "text": "Президентът на Молдова Игор Додон заяви, че на 24 септември, когато трябваше да се проведе инициираният от него конституционен референдум, в страната ще се състоят протести, предава Sputnik Moldova. \r\n„Ние ще излезем на улиците, за да изразим своята позиция във връзка с този референдум и тези въпроси. Ще приемем резолюция и ще обявим конкретни стъпки за това какво ще правим в бъдеще“, обясни Додон. \r\nТой допълни, че демонстрациите  „ще бъдат организирани именно в деня, когато трябваше да се проведе референдумът“, отменен от Конституционния съд.  Мария Динкова", "date": "2017.08.28", "title": "Sputnik Moldova: Игор Додон съобщи, че на 24 септември ще бъдат организирани протести заради отмяната на референдума"}
{"url": "http://www.focus-news.net/news/2017/08/28/2430041/poshtenska-marka-na-tema-2017-mezhdunarodnata-godina-na-ustoychiviya-turizam-za-razvitie-shte-reklamira-stranata-ni-kato-turisticheska-destinatsiya-obzor.html", "text": "Пощенска марка на тема „2017 - Международната година на устойчивия туризъм за развитие“ ще рекламира страната ни като туристическа дестинация. На церемонията по валидиране на марката присъстваха министърът на туризма – Николина Ангелкова, заместник-министърът на транспорта, информационните технологии и съобщенията - Димитър Геновски и художникът и изпълнител на проекта – Татяна Узунова. \r\nМинистър Ангелкова обясни, че пощенската марка дава възможност на България да се представи като по-добра туристическа дестинация пред света, тъй страната ни е и един от най-активните членове на Световната организация по туризъм. „Акцентирали сме върху културно-историческото ни наследство. Основният фокус, върху който работим, е да превърнем България в устойчива целогодишна туристическа дестинация“, каза още тя и обясни, че през септември марката ще бъде представена на специално събитие в Китай, където ще присъстват повече от 100 министри и заместник-министри от цял свят. \r\nЗаместник-министър Геновски уточни, че целта на новата пощенска марка е да привлече хора от цял свят да видят образците на българската архитектура и история от Античността и Средновековието. Той припомни, че темата за туризма влиза в българското маркоиздаване още в средата на 20 век. „Понякога човек може да обиколи света с разглеждането на една колекция пощенски марки. Убеден съм, че новата пощенска марка ще обиколи колекциите на филатеристите по света и ще украсява писмата, които изпращаме до нашите роднини и приятели в чужбина. А това е чудесно вдъхновение за много хора да включат България в своите пътувания“, каза още Геновски.\r\nХудожникът на марката Татяна Узунова обясни, че при направата е разполагала с едно съвсем малко поле - 7x9 сантиметра, върху което да покаже възможностите на българския туризъм, а със своите богати природни и исторически дадености на България е изключително трудно да се ограничиш с няколко забележителности. „Реших да се спра на историята и корените – на древните цивилизации, с които можем да изненадаме и да впечатлим огромен брой туристи – Казанлъшката гробница и Рилския манастир. За обединението им на помощ дойде символът на вечността, на движението, на прогреса, на слънцето – кръгът. Това е най-древният и мистичен символ без начало и край - символ на безконечност. Кръгът обозначава небето, вселената и на него винаги са преписвали магически защитни функции. Надявам се, че не звучи патосно, но нека и тези кръгове с древната тракийска и с днешната християнска символика да пазят България!“, завърши Татяна Узунова.\r\nЦветилена СИМЕОНОВА", "date": "2017.08.28", "title": "Пощенска марка на тема „2017 - Международната година на устойчивия туризъм за развитие“ ще рекламира страната ни като туристическа дестинация (ОБЗОР)"}
{"url": "http://www.focus-news.net/news/2017/08/28/2430042/varna-nad-900-molbi-za-pomoshti-za-parvoklasnitsi-sa-prieti-ot-sotsialnite-direktsii-v-grada.html", "text": "945 молби за отпускане на целеви помощи за първокласници са приети от социалните дирекции във Варна до момента. Това каза за Радио „Фокус” – Варна Адриана Григорова, директор на Дирекция „Социално подпомагане” – Варна. „Спрямо същия период на миналата година подаването на молбите се движи със същите темпове. За миналата учебна година са подадени 1956 заявления за отпускане на еднократна помощ за първокласници“, допълни Адриана Григорова. \r\nЕднократната помощ, която е в размер на 250 лева, се отпуска по реда на Закона за семейни помощи за деца. Право на този вид подпомагане имат семейства, чиито деца са записани в първи клас в държавно или общинско училище за първи път. Друго задължително условие е средният месечен доход на член от семейството за предходните 12 месеца да е по-нисък или равен на 400 лева. Помощта се отпуска без доходен тест за деца с трайни увреждания, сираци и настанени в приемни семейства или при роднини и близки по реда на Закона за закрила на детето. Адриана Григорова уточни, че срокът за подаване на заявление-декларацията за отпускане на помощта след записване на детето в първи клас за текущата учебна година е до 15 октомври.\r\nМарияна ВАЛЕНТИНОВА", "date": "2017.08.28", "title": "Варна: Над 900 молби за помощи за първокласници са приети от социалните дирекции в града"}
{"url": "http://www.focus-news.net/news/2017/08/28/2430043/plovdiv-lokaliziran-e-pozharat-kray-vmz-sopot.html", "text": "Локализиран е пожарът край полигона на ВМЗ – Сопот. Това съобщи за Агенция „Фокус“  инпс. Цвятко Дешев, говорител на Пожарната в Пловдив. „Пожарът е навлязъл в непроходимо лозе. Вече можем да кажем, че е локализиран. В момента на място има 4 противопожарни автомобила от ВМЗ и два на пожарната, които го изчакват да излезе на шосето, където да бъде стопиран и напълно овладян“, обясни той. \r\nВесела ПЕТРОВА", "date": "2017.08.28", "title": "Пловдив: Локализиран е пожарът край ВМЗ – Сопот"}
{"url": "http://www.focus-news.net/news/2017/08/28/2430044/abc-news-evropeyskite-lideri-prizovaha-za-po-strogi-i-yasni-merki-sreshtu-nelegalnata-migratsiya-ot-afrika.html", "text": "Лидерите на Франция и Германия призоваха за по-строги и ясни мерки срещу нелегалната миграция от Африка в Европа, предава ABC News. \r\nПо време на срещата на върха, посветена на въпросите за миграция, в Париж германският канцлер Ангела Меркел заяви, че Европа има „хуманитарна отговорност“ да се бори с нелегалната миграция и с трафикантите на хора, които печелят от отчаянието на бежанците. \r\nОсвен това Меркел подчерта, че европейските държави трябва ясно да определят онези, които имат нужда от хуманитарна помощ и онези, които бягат от бедност. \r\nОт своя страна френският президент Еманюел Макрон призова за повече „ефективни действия“ срещу нелегалната миграция и за подпомагане развитието на икономите на африканските държави.  Мария Динкова", "date": "2017.08.28", "title": "ABC News: Европейските лидери призоваха за по-строги и ясни мерки срещу нелегалната миграция от Африка"}
{"url": "http://www.focus-news.net/news/2017/08/28/2430045/na-89-godini-v-tel-aviv-pochina-vidniyat-izraelski-voenen-deets-i-golyam-priyatel-na-balgariya-general-menahem-maron.html", "text": "На 89 години в Тел Авив почина видният израелски военен деец, герой на Израел и голям приятел на България, генерал Менахем Марон, съобщиха за Агенция \"Фокус\" близки на семейството.\r\nГенерал Марон е роден на 21 август 1928 г. в Румъния.\r\nПо време на войната за независимост служи като младши офицер в 9-ми пехотен полк на бригадата \"Негев\".\r\nОт 1951 до 1975 г. служи в танковите войски като последователно служи в Южното командване на израелската армия и командва 440-та бригада и 319-та бронетанкова дивизия. \r\nЛично ръководи разработването на танковете \"Merkava\".\r\nОт 1977 до 1980 г. е началник на Националният военен колеж на Израел.\r\nОт 1980 до 1983 г. е военен аташе в САЩ.\r\nПрез 1983 г. напуска армията след 35 прослужени години.\r\nОт 1983 до 1985 г. е генерален директор на Министерството на отбраната на Израел.\r\nВ продължение на години ръководи редица фирми с отношение към отбраната.", "date": "2017.08.28", "title": "На 89 години в Тел Авив почина видният израелски военен деец и голям приятел на България генерал Менахем Марон"}
{"url": "http://www.focus-news.net/news/2017/08/28/2430046/nimh-zhalt-kod-za-obilni-valezhi-i-gramotevichni-buri-e-v-sila-za-6-oblasti-na-stranata-za-29-avgust.html", "text": "Жълт код за обилни валежи и гръмотевични е в сила за 6 области на страната за 29 август. Това сочи справка на сайта на Националния институт по метеорология и хидрология (НИМХ) към Българската академия на науките (БАН). Жълтият код е в сила за областите Пазарджик, Пловдив, Стара Загора, Смолян, Кърджали и Хасково. В тези области се очакват значителни валежи, около и след обяд придружени с гръмотевици.  Очакваните количества на валежите са до 25-30 л/кв.м. Обилните валежи могат да доведат до локални наводнения, до прекъсване на дейности на открито и на затруднения при шофиране заради намалена видимост и аквапланинг.", "date": "2017.08.28", "title": "НИМХ: Жълт код за обилни валежи и гръмотевични бури е в сила за 6 области на страната за 29 август"}
{"url": "http://www.focus-news.net/news/2017/08/28/2430047/predstoyashti-mezhdunarodni-sabitiya-za-29-avgust-agentsiya-fokus.html", "text": "Продължава третият кръг от преговорите за излизането на Великобритания от Европейския съюз. \r\n***  Германският канцлер Ангела Меркел ще проведе традиционната лятна пресконференция по-малко от месец преди парламентарните избори. \r\n***  Френският президент Еманюел Макрон ще обяви своите основни външнополитически цели. \r\n***  Президентът на Португалия Марсело Ребело де Соуса  ще се срещне с държавния глава на Литва Далия Грибаускайте, преди да посети португалските войски, разположение в балтийската държава.  \r\n***  Френският президент Еманюел Макрон ще разговаря  с министър-председателя на Люксембург Ксавие Бетел и с премиера на Белгия Шарл Мишел. \r\n*** Втори ден от посещението на генералния секретар на ООН Антонио Гутереш в Израел и палестинските територии.", "date": "2017.08.28", "title": "Предстоящи международни събития за 29 август /Агенция „Фокус“/:"}
{"url": "http://www.focus-news.net/news/2017/08/28/2430048/inzh-damyan-damyanov-yuzdp-prodalzhavat-usiliyata-za-spravyane-s-oganya-v-rayona-na-selo-vlahi-ostavame-dezhurni-prez-noshtta.html", "text": "Продължават усилията за справяне с огъня в района на село Влахи. Това каза за Агенция „Фокус“ инж. Дамян Дамянов, директор на Югозападно държавно предприятие във връзка с пожара в Кресненското дефиле. „Продължават усилията, работим на фронта, който е към Влахи. Оставаме дежурни. Няма опасност за хората и къщите. Спокойно е за момента“, допълни инж. Дамянов. \r\nВесела ПЕТРОВА", "date": "2017.08.28", "title": "Инж. Дамян Дамянов, ЮЗДП: Продължават усилията за справяне с огъня в района на село Влахи, оставаме дежурни през нощта"}
{"url": "http://www.focus-news.net/news/2017/08/28/2430049/prof-donka-baykova-riskat-ot-konsumatsiya-na-zarazena-s-fipronil-hrana-v-balgariya-e-nishtozhen.html", "text": "Рискът от консумация на храна, заразена с фипронил, в България е нищожен. Това коментира за Радио „Фокус“ проф. Донка Байкова, специалист по хранене и диететика, във връзка с внесените у нас 500 кг яйчен жълтък на прах, замърсен с инсектицида фипронил. Тя коментира, че инсектицида има неблагоприятен ефект върху човешкото здраве, но само при предозиране. „Ако това бяха яйца, за да очакваме някакви рискове за здравето, трябва едно дете в един хранителен прием да има поне 2 яйца, а един възрастен - 6 яйца. В случая се касае за прах от яйчен жълтък. Това е субстанция от яйцата 1 към 10. Тя е изсъхнала, с по-малко водно съдържание, но само от жълтъка на яйцето“, обясни Байкова. \r\nТя каза още, че не е възможно до нас да достигне заразена пратка от яйца, защото тяхната трайност е от 28 дни, а инцидентът датира от месец март. Байкова допълни, че продуктите у нас, заразени с фипронил, са иззети или поставени под забрана, а същевременно се извършва и проверка, така че рискът от консумация на заразен сладолед или майонеза е минимален. По думите й вложените количества от въпросния заразен продукт са минимални, така че при консумация на един сладолед или една лъжица майонеза това не би имало последствия за здравето ни.", "date": "2017.08.28", "title": "Проф. Донка Байкова: Рискът от консумация на заразена с фипронил храна в България е нищожен"}
{"url": "http://www.focus-news.net/news/2017/08/28/2430050/sport-olimpiyskata-shampionka-po-figurno-parzalyane-yuliya-lipnitskaya-slozhi-kray-na-karierata-si.html", "text": "Олимпийската шампионка по фигурно пързаляне Юлия Липницкая обяви, че слага край на кариерата си. Тя обясни, че е решила да се оттегли заради травмите и увеличилата се конкуренция при индивидуалните състезания. \r\nРускинята стана известна със своето представяне на Олимпийските игри през 2014 г. в Сочи, където едва 15-годишна спечели златния медал и стана най-младия носител на отличието за последните 78г.", "date": "2017.08.28", "title": "Спорт: Олимпийската шампионка по фигурно пързаляне Юлия Липницкая сложи край на кариерата си"}
{"url": "http://www.focus-news.net/news/2017/08/28/2430051/kyustendil-3975-e-izpalnenieto-na-prihodnata-chast-v-byudzheta-na-obshtinata-za-parvoto-polugodie.html", "text": "39,75 % е изпълнението на приходната част в бюджета на Община Кюстендил за първата половина на 2017 г. Това каза пред Радио „Фокус” – Кюстендил Михаела Крумова, председател на Общински съвет – Кюстендил. Собствените приходи на Общината за този период са 5 326 769 лева. С 5,5 % е по-голям приходът в сравнение със същия период на 2016 година. \r\nИзразходвани са 16 965 095 лева. За първото полугодие на 2017 година са разплатени 367 673 лева по всички видове дългове на Община Кюстендил. Сумата включва главници, лихви, комисионни такси. В сравнение със същия период на 2016 година намалението при разплащането е с 573 938 лева.\r\nВенцеслав ИЛЧЕВ", "date": "2017.08.28", "title": "Кюстендил: 39,75 % е изпълнението на приходната част в бюджета на Общината за първото полугодие"}
{"url": "http://www.focus-news.net/news/2017/08/28/2430067/afp-antonio-guteresh-izrazi-zhelanieto-si-za-razreshavane-na-izraelsko-palestinskiya-konflikt-na-bazata-na-printsipa-za-dve-darzhavi.html", "text": "Генералният секретар на ООН Антонио Гутереш проведе разговори с израелски политици по време на първото си посещение в страната, предава AFP. Гутереш подчерта, че „мечтае“ за израелско-палестински мир. \r\nНа срещата си с премиера Бенямин Нетаняху, той говори за това, което нарече пречки пред мирния процес. Според него процесът по създаване на нови израелски поселения, както и нуждата палестинските лидери да осъдят „тероризма“, са такива.\r\n„Мечтая, че ще имам шанса да видя в Светите земи две държави, които могат да живеят заедно във взаимно признание, но също така мир и сигурност“, заяви Гутереш пред Нетаняху.\r\nТой подчерта, че е важно да се подобрят икономическите и социални условия за палестинците. Той заяви, че те трябва да получат „дивидент“ и стимул за мира. Симеон Миланов", "date": "2017.08.28", "title": "AFP: Антонио Гутереш изрази желанието си за разрешаване на израелско-палестинския конфликт на базата на принципа за две държави"}
{"url": "http://www.focus-news.net/news/2017/08/28/2430068/sport-daniel-asenov-zagubi-ot-shampiona-na-aziya-yasurbek-latipov.html", "text": "Даниел Асенов загуби мач от осминафиналите на Световното по бокс в категория до 52 килограма срещу шампиона на Азия Ясурбек Латипов от Узбекистан. По-малко от минута преди края на мача, узбекът получи наказателна точка за задържане, което можеше да обърне играта в полза на българина. Въпреки това, Ясурбек Латипов спечели с 3:2 съдийски гласа.", "date": "2017.08.28", "title": "Спорт: Даниел Асенов загуби от шампиона на Азия Ясурбек Латипов"}
{"url": "http://www.focus-news.net/news/2017/08/28/2430069/reuters-pri-ofanzivata-po-granitsata-mezhdu-siriya-i-livan-sreshtu-islyamska-darzhava-sa-zaginali-11-boytsi-na-hizbula-i-sedem-siriyski-voynitsi.html", "text": "При офанзивата срещу „Ислямска държава“ в Западен Каламун са загинали 11 бойци на „Хизбула“ и седем сирийски войници, заяви Хасан Насрала, цитиран от Reuters.\r\nСлед проточилата се една седмица битка, конвой от бойци на „Ислямска държава“ започна да напуска сирийско-ливанската граница. Екстремистите са охранявани от сирийски военен ескорт. Агенция „Фокус“ припомня, че сирийските власти, Ливан и „Хизбула“ сключиха примирие с местните подразделения на „Ислямска държава“, които получиха коридор до източните части на Сирия. Симеон Миланов", "date": "2017.08.28", "title": "Reuters: При офанзивата по границата между Сирия и Ливан срещу „Ислямска държава“ са загинали 11 бойци на „Хизбула“ и седем сирийски войници"}
{"url": "http://www.focus-news.net/news/2017/08/28/2430070/ria-novosti-sasht-i-finlandiya-shte-provedat-savmestni-voenni-manevri-paralelno-s-ruskoto-uchenie-zapad-2017.html", "text": "САЩ и Финландия ще проведат съвместни военни учения в Балтика през септември, заяви представител на Съвета за национална сигурност към Белия дом, цитиран от РИА Новости.\r\nПо негови думи, маневрите ще се проведат близо до шведското крайбрежие. Американско-финландските маневри ще бъдат паралелни с руско-белоруското учение „Запад-2017“.\r\nОт НАТО заявиха, че ще „следят внимателно“ руско-белоруското учение, което ще бъде най-мащабното за последните години.  Симеон Миланов", "date": "2017.08.28", "title": "РИА Новости: САЩ и Финландия ще проведат съвместни военни маневри паралелно с руското учение „Запад-2017“"}
{"url": "http://www.focus-news.net/news/2017/08/28/2430071/the-telegraph-hyustan-se-gotvi-za-oshte-navodneniya-dokato-desetki-hilyadi-ostanaha-bez-dom.html", "text": "Наводненията, които бяха предизвикани от урагана „Харви“ най-вероятно ще се влошат, предава The Telegraph. Федерални инженери пуснаха насъбралата се в резервоарите вода, за да предотвратят преливането на язовири.\r\nОчаква се близо 30 хиляди жители на Хюстън да останат временно бездомни, заради най-силния ураган, който е засягал Тексас в последните 50 години.\r\nБроят на жертвите варира, но властите заявиха, че могат да потвърдят осем смъртни случая.\r\nОчаква се „Харви“ да остане над крайбрежието на Тексас още няколко дена. Има опасност от наводнения в съседната Луизиана. \r\nПо-рано президентът Доналд Тръмп заяви, че усилията за възстановяване след бедствието ще са много скъпи. \r\n„Разправяме се с Конгреса. Както знаете, ще бъде много скъпа работа“, заяви президентът. Симеон Миланов", "date": "2017.08.28", "title": "The Telegraph: Хюстън се готви за още наводнения, докато десетки хиляди останаха без дом"}
{"url": "http://www.focus-news.net/news/2017/08/28/2430072/afp-liderite-na-es-se-saglasiha-che-migrantite-tryabva-da-se-proveryavat-na-myasto-v-afrika-predi-da-presichat-sredizemno-more.html", "text": "Африканските и европейски лидери подкрепиха предложения за правенето на проверки мигрантите на място в Африка, предава AFP . Целта на това предложение е да се намали броя на тези, които предприемат опасното пътешествие през Средиземно море.\r\nФренският президент Еманюел Макрон, който бе домакин на разговорите в Париж, предложи да се установят „напълно безопасни зони“ в Нигер и Чад, където мигрантите да бъдат проверявани от бежанската агенция на ООН.\r\nЛидерите съставиха и пътна карта за предложението, въпреки че все още има детайли, които се нуждаят от уточняване. В изявление те казаха, че скоро в Нигер и Чад ще бъде пратена съвместна мисия.\r\nСедемте лидери, сред които бе и Ангела Меркел заявиха, че политическата ситуация в Либия представлява препятствие за разрешаването на имигрантската криза.\r\n„Докато кризата в Либия не се разреши, не мисля, че можем да намерим окончателно решение на този въпрос“, заяви президентът на Чад Идрис Деби. Симеон Миланов", "date": "2017.08.28", "title": "AFP: Лидерите на ЕС се съгласиха, че мигрантите трябва да се проверяват на място в Африка, преди да пресичат Средиземно море"}
