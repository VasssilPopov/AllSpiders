{"url": "http://www.focus-news.net/news/2017/09/28/2440864/dmitriy-peskov-vse-oshte-nyama-planirana-sreshta-mezhdu-vladimir-putin-i-donald-tramp-po-vreme-na-sreshtata-na-visoko-ravnishte-na-atis.html", "text": "Прессекретарят на Кремъл Дмитрий Песков съобщи, че няма планирана среща на президентите на Русия и на САЩ Владимир Путин и Доналд Тръмп по време на срещата за високо равнище на организацията за Азиатско-тихоокеанско икономическо сътрудничество. Той посочи, че все още не е започнала подготовка на графика, предаде ТАСС.\r\n„Не, засега нищо не се планира. Ние засега просто не сме се готвили за срещата във Виетнам. Все още няма никакви договорени двустранни срещи във Виетнам“, заяви Песков, отбелязвайки, че все още е преждевременно да се говори за каквото и да е.  Виктор Турмаков", "date": "2017.09.28", "title": "Дмитрий Песков: Все още няма планирана среща между Владимир Путин и Доналд Тръмп по време на срещата на високо равнище  на АТИС"}
{"url": "http://www.focus-news.net/news/2017/09/28/2440831/glavniyat-prokuror-sotir-tsatsarov-sledvashtiyat-doklad-po-mehanizma-za-satrudnichestvo-i-proverka-shte-izleze-prez-noemvri.html", "text": "Следващият доклад по механизма за сътрудничество и проверка трябва да излезе около 17-20 ноември, съобщи главният прокурор Сотир Цацаров след среща в Брюксел с еврокомисаря по правосъдието Вера Юрова, предаде БНР. Цацаров уточни, че информацията е от мисията на Европейската комисия, която е била в София преди два дни.  \r\nЦелта е докладът да не съвпада с началото на българското председателство на ЕС, но същевременно да бъде достатъчно ясен и обективен, добави главният прокурор. \r\nОсвен доклада главният прокурор е обсъдил с еврокомисаря Юрова и проекта за европейската прокуратура.", "date": "2017.09.28", "title": "Главният прокурор Сотир Цацаров: Следващият доклад по механизма за сътрудничество и проверка ще излезе през ноември"}
{"url": "http://www.focus-news.net/news/2017/09/28/2440832/kyustendil-vazstanoveno-e-dvizhenieto-pri-km-75-na-am-struma-predi-paten-vazel-boboshevo-v-posoka-sofiya.html", "text": "Възстановено е движението при км 75 на АМ \"Струма\" преди пътен възел \"Бобошево\" в посока София. Това съобщиха от пресцентъра на Агенция \"Пътна инфраструктура\".", "date": "2017.09.28", "title": "Кюстендил: Възстановено е движението при км 75 на АМ \"Струма\" преди пътен възел \"Бобошево\" в посока София"}
{"url": "http://www.focus-news.net/news/2017/09/28/2440833/afp-angela-merkel-zayavi-che-frantsiya-i-germaniya-imat-konsensus-otnosno-badeshteto-na-es.html", "text": "Германският канцлер Ангела Меркел подчерта, че между Германия и Франция има дълбок консенсус относно бъдещето на Европейския съюз, предава AFP. Това е първата реакция на Меркел на речта, в която френският президент Еманюел Макрон изложи амбициозния си план за европейски реформи.\r\n„Има широко съгласие между Франция и Германия, когато става въпрос за предложенията“, заяви Меркел пред репортери. Тя направи изказването си преди да вземе участие във вечеря с европейските лидери, на която се обсъдиха предложените от Макрон реформи. Симеон Миланов", "date": "2017.09.28", "title": "AFP: Ангела Меркел заяви, че Франция и Германия имат консенсус относно бъдещето на ЕС"}
{"url": "http://www.focus-news.net/news/2017/09/28/2440834/varna-nad-120-dushi-ot-tsyalata-strana-sa-zayavili-uchastie-v-lekoatleticheskiya-probeg-varna-koyto-shte-se-provede-na-30-septemvri.html", "text": "Над 120 души от цялата страна са заявили участие в лекоатлетическия пробег „Варна“, който ще се проведе на 30 септември от входа на Морската градина до Фестивалния и конгресен център. Организатори на събитието са дирекция „Спорт“ към Община Варна, Българската федерация по лека атлетика /БФЛА/ и спортен клуб „Черно море – Атлетик“. Това съобщиха от Община Варна. Дисциплините са 1000, 2000, 3000, 4000 и 6000 метра, в зависимост от възрастовата група на участниците. Класирането е индивидуално, състезателите участват с номерата, определени от БФЛА. Предвиден е медицински преглед, който ще бъде извършен 10 минути преди старта. Награждаването ще се състои същия ден от 12,30 часа за класиралите се до четвърто място.", "date": "2017.09.28", "title": "Варна: Над 120 души от цялата страна са заявили участие в лекоатлетическия пробег „Варна“, който ще се проведе на 30 септември"}
{"url": "http://www.focus-news.net/news/2017/09/28/2440835/parlamentat-prie-godishniya-doklad-na-komisiyata-za-regulirane-na-saobshteniyata-za-2016-g-obzor.html", "text": "Парламентът прие Годишния доклад на Комисията за регулиране на съобщенията за 2016 г. Според доклада с 2.4% е спаднал броят на предприятията, регистрирали намерение да осъществяват дейност по предоставяне на обществени електронни услуги. През 2016 година дейност са осъществявали 856 предприятия, като спадът им е 4.04% в сравнение с предходната година. В доклада се посочва още, че обемът на пазара на електронни съобщения в България през 2016 година възлиза на 2.4 млрд. лева. \r\nДепутатите приеха и друг Годишен доклад на Комисията за регулиране на съобщенията, но с анализ на пощенските услуги за 2016 година. От доклада става ясно, че участниците на пощенския пазар нарастват с 4% в сравнение с предходната година. Обемът на пощенския пазар е около 393 млн. лева и отбелязва ръст с 25% спрямо 2015 година. Народните представители гласуваха със 103 гласа „за“, 3 „против“ и 51 „въздържали се“. \r\nВ пленарната зала повече дебати предизвика докладът, свързан с анализа на пощенските услуги. Депутатът от „БСП за България“ Валери Жаблянов заяви, че ръстът е 77 млн. лв. или изчислен на 18% според доклада на транспортната комисия, но в доклада, представен от КРС, ръстът от 2015 г. към 2016 г. е записан, че е 27%. Той запита от къде идват тези 8% разлика в доклада на комисията и този на КРС? Според него разминаването е доста съществено. Жаблянов попита и дали има някаква идея за развитието на „Български пощи“ и изобщо какво става на този пазар. По думите му развитието на пазара на универсалните пощенски услуги се дължи най-вероятно на изключителната динамика на развитието на електронната търговия. Според него от години няма държавна политика по отношение на „Български пощи“ и освен да се продават имотите на това предприятие на безценица и да се отдават под наем, не е забелязал нещо друго да се прави там. Жаблянов подчерта, че липсва всякакъв анализ на тези доклади.\r\nОт своя страна председателят на Комисията за регулиране на съобщенията Веселин Божков отговори, че от погледа, който има за ЕС, може да каже, че България е единствената страна, в която има нарастване на приходите от пощенски услуги. По думите му не е тайна, че традиционните пощенски услуги, особено през последните години, губят място. Според него вече по-модерните услуги са електронната търговия и хибридната поща. Той подчерта, че има нарастване на пощенските пратки с 5% и на приходите с 25%. \r\nПо повод отправения въпрос от Жаблянов на какво се дължи разминаването в докладите на КРС Веселин Божков обясни, че може би има разминаване в доклада, който е чел Жаблянов, защото са имали две заседания на Комисията по транспорт и информационни технологии. По думите му два пъти е бил разгледан Годишният доклад за пощенските услуги, тъй като в последния момент са настъпили корекции. „Еконт експрес“, един от най-големите оператори в пощенските услуги дублира два пъти една сума от 6 млн.“, поясни той. „Те дадоха разликата, в първия доклад имаме обем на пощенския пазар от 399 млн., нарастване с 27%. Във втория доклад, който беше приет със съответните корекции, пазарът става 393 млн., нарастването е 25%“, уточни председателят на КРС.\r\nДепутатът от ПГ на ГЕРБ Лъчезар Иванов заяви, че през 2005 г. Тройната коалиция в лицето на Петър Мутафчиев, който беше министър на транспорта, е започнала и поставила основите на разграбването на българските пощи. Според него по това време е стартирало раздържавяването  \"Български пощи\". По думите му в крайна сметка се е получило така, че без \"Български пощи\" да са подготвени за една конкурентна ситуация, са допуснати много частни фирми на същата писта. \r\nЛюба АЛЕКСИЕВА", "date": "2017.09.28", "title": "Парламентът прие Годишния доклад на Комисията за регулиране на съобщенията за 2016 г. (ОБЗОР)"}
{"url": "http://www.focus-news.net/news/2017/09/28/2440836/plovdiv-vazmozhnostite-za-targoviya-i-investitsii-v-balgariya-byaha-obsadeni-na-forum-v-mezhdunarodniya-panair.html", "text": "Възможностите за търговия и инвестиции в България бяха обсъдени на форум в Международен панаир в Пловдив, предаде репортер на Радио „Фокус“ - Пловдив. Форумът е организиран от Българо-турска търговско-индустриална камара и търговската секция при Посолството на Република Турция, с участието на „Национална компания индустриални зони“. Приветствие към участниците във форума поднесе Хюсеин Ергани, генерален консул на Република Турция в Пловдив и Фикрет Индже, председател на Българо-турската търговско индустриална камара. На откриването говориха още Осман Ак, председател на турско-българския бизнес съвет към Съвета за външноикономически отношения на Република Турция и главният търговски съветник при Посолството на Република Турция Емрах Сазак.\r\nГенералният  консул на Република Турция в Пловдив Хюсеин Ергани наблегна на добрите междусъседски отношения между България и Турция, като каза, че днес те са здрави и „по-силни от всякога“. „И двете страни имат политическата воля за развитие на още по-добри отношения между държавите“, каза Ергани. По думите му тези двустранни отношения укрепват още повече. „България стана много стратегическа страна в Европа“, каза още Ергани и посочи, че Турция е на 10-о място в търговските отношения на България, като има тенденция за по-голям растеж. Той каза още, че за периода 2009 – 2016 година вносът на Турция в България се е увеличил с 90%, а износът - с 80%. Същата е картината и в областта на туризма. Търговският обмен е 4.5 милиарда долара в края на 2016 година, а турските фирми у нас са създали 10 000 работни места. \r\n„Аз няма да говоря с цифри. Преди 25 години дойдох и останах в България“, каза Фикрет Индже. „И накратко искам да кажа - много съм доволен, че останих тук“, добави той и призова: „Може да инвестирате тук, без да се притеснявате“. \r\nЦветана ТОНЧЕВА", "date": "2017.09.28", "title": "Пловдив: Възможностите за търговия и инвестиции в България бяха обсъдени на форум в Международния панаир"}
{"url": "http://www.focus-news.net/news/2017/09/28/2440837/burgas-obshtinata-obyavyava-uchenicheski-konkurs-za-izrabotvane-na-logo-za-mezhdunarodno-matematichesko-sastezanie-prez-2018-g.html", "text": "Община Бургас обявява ученически конкурс за изработване на лого за Международно математическо състезание догодина, съобщиха от пресцентъра на Общината. Математическото състезание IMC (International Mathematics Competition) e едно от най-престижните в света. Бургас ще бъде негов домакин през 2018 година. Това е и признание за усилията и средствата, които се инвестират за развитие на образованието в Бургас.\r\nСъздадено през 2003 г., всяка година състезанието се провежда в различна държава. Една от неговите най-важни цели е да се създаде платформа за ученици от целия свят за обмен на знания и практически опит в областта на математиката, както и да се развие вече създаденото сътрудничество за представяне на иновативни методи за преподаване.\r\nОсвен, че ще предостави възможност на участниците да докажат своите математически способности и талант, състезанието също така ще се превърне в място за среща на различни култури, насърчавайки толерантността и приятелството.\r\nБургас ще бъде домакин на състезанието в периода 1-7 юли 2018 г. По този повод Община Бургас обявява ученически конкурс за изработване на неговото лого. Задължителен елемент, който трябва да съдържа то, е абревиатурата на състезанието - BIMC 2018. Ако логото съдържа текст, той трябва да бъде на английски език.\r\nВ конкурса могат да участват ученици от всички възрасти и училища в град Бургас. Изпращайте вашите предложения във векторен формат и формат png в срок до 06.10.2017 г., включително, на следния адрес: \r\nlogo@bimc2018.com\r\n(с копие до ssdimova@yahoo.com и zh.georgieva@burgas.bg)\r\nЗа първо място е предвидена парична награда от 300 лв., а за второ и трето - предметни награди.", "date": "2017.09.28", "title": "Бургас: Общината обявява ученически конкурс за изработване на лого за Международно математическо състезание през 2018 г."}
{"url": "http://www.focus-news.net/news/2017/09/28/2440838/the-hill-donald-tramp-premahna-ogranicheniyata-za-morski-dostavki-do-puerto-riko-za-da-mozhe-ostrovat-da-poluchi-humanitarna-pomosht.html", "text": "От Белия дом заявиха, че президентът Доналд Тръмп се е съгласиха да премахне ограниченията за морски доставки до Пуерто Рико, за да може островът да получи хуманитарна помощ, пише The Hill . Премахването на ограниченията, според който превозването на товари между американски пристанища, може да бъде извършвано само от американски кораби, ще важи за десет дена.\r\n„Президентът на САЩ заповяда декретът Джоунс да бъде отменен за Пуерто Рико. Решението влиза в сила веднага“, заяви говорителят на Белия дом Сара ХСандърс.\r\nАгенция „Фокус“ припомня, че още от понеделник в конгреса призовават ограниченията да бъдат премахнати за една година, за да се забърса с доставките на хранителни продукти, горива и медикаменти за Пуерто Рико, което бе ударено от два урагана през изминалия месец. Симеон Миланов", "date": "2017.09.28", "title": "The Hill: Доналд Тръмп премахна ограниченията за морски доставки до Пуерто Рико, за да може островът да получи хуманитарна помощ"}
{"url": "http://www.focus-news.net/news/2017/09/28/2440839/dimo-skorchev-kmet-na-grad-dunavtsi-1200-sa-uchastnitsite-vav-festivala-dunavtsi-pee-i-tantsuva.html", "text": "1200 са участниците във фестивала „Дунавци пее и танцува“, каза за Радио „Фокус“ – Видин Димо Скорчев, кмет на град Дунавци. Той посочи, че фестивалът се организира за четвърта поредна година. „Преди четири години започнахме с участието на 10 певчески и танцови групи. Тази година имаме участници от цялата страна, както и гости от Румъния, Сърбия и Македония“, каза Димо Скорчев. Патрон на фестивала е кметът на Община Видин Огнян Ценков, който ще го открие на 30 септември. Два дни ще продължат изявите на трупите. Фестивалът се организира, за да се отбележи сливането на селата Видбол и Гурково в едно общо селище – Дунавци. Сливането на двете населени места е станало през 1955 година, а през месец септември 1974 година обединеното селище е обявено за град.\r\nАнна ЛОЗАНОВА", "date": "2017.09.28", "title": "Димо Скорчев, кмет на град Дунавци: 1200 са участниците във фестивала „Дунавци пее и танцува“"}
{"url": "http://www.focus-news.net/news/2017/09/28/2440840/varna-seminar-na-tema-razvitie-na-uslugite-za-sotsialno-vklyuchvane-v-obshtnostta-ili-v-domashna-sreda-se-provede-v-dalgopol.html", "text": "Семинар на тема „Развитие на услугите за социално включване в общността или в домашна среда“ се проведе в Дългопол в рамките на проект „Независим живот за хората в неравностойно положение в община Дългопол”. Това съобщиха за Радио „Фокус“ – Варна от Община Дългопол. На семинара са присъствали представители на институциите, имащи отношение към темата – Дирекция „Социално подпомагане, Бюро по труда, отдел „Образование и хуманитарни дейности”, потребители и предоставящи социални услуги на територията на община Дългопол. Семинарът е бил открит от Ганка Георгиева – зам.-кмет на община Дългопол и ръководител на проекта. Представени са добри европейски практики в сферата на социалните услуги, както и добрите практики в предоставянето на социалните услуги по проект „Независим живот за хората в неравностойно положение в община Дългопол”. Ганка Георгиева е представила формиране на модел за по-нататъшно развитие на Звеното и услугите за социално включване на територията на Община Дългопол. Семинарът е приключил с дискусия. След края на семинара се е проведла и заключителната пресконференция по проекта „Независим живот за хората в неравностойно положение в община Дългопол”.\r\nМарияна ВАЛЕНТИНОВА", "date": "2017.09.28", "title": "Варна: Семинар на тема „Развитие на услугите за социално включване в общността или в домашна среда“ се проведе в Дългопол"}
{"url": "http://www.focus-news.net/news/2017/09/28/2440841/pernik-sas-sadeystvieto-na-tsvetislava-tsvetkova-v-tran-zapochna-izgrazhdaneto-na-cheshma-memopial-v-chect-na-ycpeshno-ppovedeniya-mesten-referendum.html", "text": "Зaпoчнa гpaдeжът нa чeшма-мeмopиaл в чecт нa ycпeшнo пpoвeдeния в Tpънcĸo peфepeндyм нa 11 юни 2017 г., съобщиха от пресцентъра на ГЕРБ - Перник. Πpoeĸтът бeше изготвен в нaчaлoтo нa мeceц aвгycт oт Общинa Tpън cъc cъдeйcтвиeтo нa зaeмaщaтa пo тoвa вpeмe длъжнocттa ĸмeт и настоящ кандидат за кмет на Община Трън от ПП ГЕРБ Цвeтиcлaвa Цвeтĸoвa. Символична пъpвa ĸoпĸa беше нaпpaвeнa в дeня нa нeзaвиcимocттa - 22 ceптeмвpи. Heoбxoдимитe мaтepиaли за мемориала ca ocигypeни oт Цветислава Цветкова, cдpyжeниe „Бългapия зa Tpънcĸo” и Общинa Tpън. Maйcтopcĸaтa paбoтa e изцялo oт дoбpoвoлeн тpyд нa тpънчaни.\r\nКандидатът на ГЕРБ обясни, че чeшмaтa щe бъдe изгpaдeнa близo дo Tpънcĸoтo ждpeлo и щe нaпoмня нa вceĸи, cпpял дa yтoли жaждaтa cи зa гepoичния пoдвиг нa тpънчaни. Ha нeя щe имa cпeциaлeн нaдпиc, ĸoйтo дa yвeĸoвeчи и дa нaпoмня нa пoĸoлeниятa на тpънчaни, чe ниĸoй дpyг нe мoжe дa oпpeдeля cъдбaтa нa poдния им ĸpaй.", "date": "2017.09.28", "title": "Перник: Със съдействието на Цветислава Цветкова в Трън започна изграждането на чeшма-мeмopиaл в чecт нa ycпeшнo пpoвeдeния местен референдум"}
{"url": "http://www.focus-news.net/news/2017/09/28/2440842/vtori-den-prodalzhavat-napadkite-mezhdu-bsp-i-gerb-za-naznacheniya-v-obshtina-haskovo-obzor.html", "text": "Втори ден продължават нападките и взаимните обвинения между БСП и ГЕРБ за това кои хора и по какъв начин са назначени в ръководството на Община Хасково. Спорът започна в сряда, след като депутатът от БСП Елена Йончева заяви, че Хасково е новият „Суджукгейт“, а на ръководни позиции в общинската администрация са назначени близки и роднини на народния представитл от ГЕРБ Делян Добрев. По-късно същия ден в Народното събрание от ГЕРБ обявиха, че се разграничават от действията на кмета на Хасково Добри Беливанов. Председателят на ПГ на ГЕРБ Цветан Цветанов заяви, че кметът не се ползва с подкрепата на партията на местно и на централно ниво, защото изцяло се е отклонил от обещанията, които партията е дала през последните няколко години. Тогава Делян Добрев пое отговорността за назначението на кмета Беливанов, защото го е номинирал за поста. Той обясни, че Добри Беливанов ходи на луксозни екскурзии в бизнесмена Иван Стаматов, който е близък до БСП и заяви, че именно Стаматов е бил „златният пръст“ през 2005 година, когато се сформира кабинетът „Станишев“.\r\nДен по-късно депутатът Елена Йончева изнесе нова информация за назначенията в Община Хасково. По думите ѝ през 2015 година по искане на Делян Добрев кметът на общината е назначил за зам.-кмет Евгени Консулов - кум на Добрев и бивш негов съдружник. Вторият назначен зам.-кмет е Милена Трендафилова, която също е бивш съдружник на депутата от ГЕРБ. За секретар на общината е назначена кумата му Биляна Димитрова, а за председател на ОИК е назначен неговият кум и неин съпруг. А за председател на Комисията по бюджет и финанси в общината е назначен зетят на Добрев. Елена Йончева обясни, че зетят на депутата от ГЕРБ е акционер в над 40 фирми, през които минават обществени поръчки за около 100 млн. лева според разследване на журналисти. Поръчките са за саниране на жилища по Програмата за енергийна ефективност, строителство и ремонт на пътища, и на училища. „Това не са хора, които са поканени на празничната трапеза на Делян Добрев, а ръководството на община Хасково. Едно семейство държи „ножа и хляба“, кажете това нормално ли е“, попита Елена Йончева. Тя обясни, че е обявен конкурс за съответните позиции в общината, но по нейна информация тестовете са били подменени, за да могат изброените да заемат позициите.\r\nВ отговор депутатът от ГЕРБ Делян Добрев заяви, че Елена Йончева изказва купища лъжи и за голяма част от тях той и всички засегнати хора вероятно ще имат основание да я съдят. Добрев посочи, че споменатата от нея фирма не е собственост на зет му, защото той няма такъв, а споменатият от Йончева - Даниел Гаргов всъщност е съпруг на братовчедка му. Делян Добрев уточни, че участието на Гаргов във въпросната фирма е само косвено, а мажоритарният ѝ собственик е \"червеният полковник\" Величко Минев, с което БСП си вкарват автогол постоянно. „Създава се изкуствен скандал, за да могат да прикрият с него друг. През последните 2 години те буквално вербуваха кмета на Хасково чрез луксозни екскурзии с един бизнесмен“, коментира депутатът от ГЕРБ. По думите му джипът, с който се разхождат кметът и бизнесменът, струва колкото 2 тристайни апартамента в София. Делян Добрев заяви, че единствената му роднина в общината е братовчедка му Росица Гаргова и отрече да е бил съдружник с бившите зам.-кметове Милена Трендафилова и Евгени Консулов. Той уточни, че той е кум на зам.-кмета Консулов, а не обратното, както и че е кум и на секретаря Биляна Димитрова. „Решенията в общината не се вземат от кмета, а от близкия до БСП Иван Стаматов. На него БСП му подават задачите за скандалите, които виждате. Не знам дали в това участват пари, но със сигурност участват луксозни екскурзии, нерегламентирани контакти“, коментира Делян Добрев. Той обясни, че зам.-кметовете са назначени по негово настояване, но са избрани първо от хората, участвали са в кампанията на ГЕРБ и са най-подготвените в общината. \r\nПо-късно казусът коментира и зам.-председателят на ПП ГЕРБ Цветан Цветанов. По думите му снетото доверие от кмета на Хасково е показател за принципността в ГЕРБ. \"Ние сме принципни - когато някой не изпълнява поетите ангажименти на партията към обществото и към жителите на дадено населено място, ние ще се разграничим и ще отстояваме принципната позиция да защитаваме обществения интерес. ГЕРБ има 130 кмета от 265 общини. Това е първият кмет, от когото ние се разграничаваме. Може да допуснеш грешка, но важното е като допуснеш грешка да намериш смелостта и силата да отстояваш принципната позиция да се разграничиш и да вървиш напред\", заяви Цветанов.\r\nНа въпрос защо партията сега е оттеглила доверието си от Беливанов, ако е имало подозрения за негов уклон в посока БСП той отговори, че са предстояли парламентарни избори, структуриране на нов парламент и формиране на правителство и затова просто са изчаквали. Цветанов отбеляза, че през изминалите 2 години с екипа в администрацията на Община Хасково са направени проекти и се усвояват 140 млн. лв. Той коментира и обвиненията, че този екип е сформиран от приятелския и роднински кръг на народния представител от ГЕРБ Делян Добрев с думите:  \"На Делян Добрев цялата му рода, на него и на съпругата му, е от Хасково. Какво лошо има в това, ако един човек работи в общината и той ти е роднина?... Не е проблем, ако той има необходимите качества\".\r\nЗам.-председателят на ГЕРБ отбеляза, че тези хора вече са подали своите оставки, а кметът Добри Беливанов се е обадил по телефона, за да му бъде удължен с още един ден отпуска и така в петък няма да присъства на общинската сесия в града.\r\nБиляна ИВАНОВА", "date": "2017.09.28", "title": "Втори ден продължават нападките между БСП и ГЕРБ за назначения в Община Хасково (ОБЗОР)"}
{"url": "http://www.focus-news.net/news/2017/09/28/2440843/predstoyashti-mezhdunarodni-sabitiya-za-29-septemvri-agentsiya-fokus.html", "text": "Каталонският вицепрезидент Ориол Хункуерас ще даде пресконференция относно провеждането на референдума за независимост.\r\n*** Лидерите на ЕС ще проведат среща посветена на дигиталните въпроси, на която Еманюел Макрон ще се опита да убеди колегите си за премахването на европейските данъчни мерки насочени срещу технологичните гиганти. \r\n***“ Британската партия на независимостта“ избира нов лидер.\r\n*** Съветът за човешки права към ООН ще гласува резолюции на последната си 36-та сесия.", "date": "2017.09.28", "title": "Предстоящи международни събития за 29 септември (Агенция „Фокус“)"}
{"url": "http://www.focus-news.net/news/2017/09/28/2440844/burgas-obvineniyat-v-bludstvo-uchilishten-direktor-ot-novo-panicharevo-ostava-pod-domashen-arest.html", "text": "Училищният директор, обвинен в блудство с малолетна ученичка, остава под домашен арест, предаде Нова телевизия. Ако вината на Христо Радев бъде доказана, той може да бъде осъден на затвор от 2 до 8 години. На излизане от съдебната зала 58-годишният мъж разказа своята истина за случилото се. Той твърди, че е станал жертва на вендета на три ромски семейства, уличавани от него в кражби. Сред тях е и фамилията на момичето, подало сигнала за блудство.\r\nВ съда обаче стана ясно, че свидетели са потвърдили версията на 14-годишната девойка. Тя направила и запис. Но не видео, а аудио. В него ясно се чува как девойката моли директора да спре да я целува. Не се оплакала обаче на никого в училището.\r\nОт тази сутрин училището в Ново Паничарево е с временно назначен директор. А преподавателите не вярват в обвиненията срещу Радев. В учебното заведение влизат психолози, които ще работят както с децата, така и с учителите.\r\nПрокуратурата обяви, че се разпитват още три момичета, за които има съмнения ,че в продължение на година също били потърпевши от действията на директора.", "date": "2017.09.28", "title": "Бургас: Обвиненият в блудство училищен директор от Ново Паничарево остава под домашен арест"}
{"url": "http://www.focus-news.net/news/2017/09/28/2440845/smolyan-sas-sredstva-po-operativna-programa-regioni-v-rastezh-v-devin-iztsyalo-shte-se-remontirat-dve-detski-gradini.html", "text": "Общо 7 323 235 лв. предстои да инвестират общините Смолян и Девин в образователна инфраструктура, със средствата по Оперативна програма „Региони в растеж” в Девин изцяло ще се ремонтират две детски градини. Това каза за Радио „Фокус” – Смолян Красимир Даскалов – кмет на Община Девин. „За община Девин са предвидени средства, с които ще бъдат въведени енергоефективни мерки в двете детски градини в града, като в едната са на стойност около 345 000 лева, а в другата 273 000 лв. и включват саниране на покриви, цялостен ремонт на топлинните инсталации, както и на котлите, подменяме горивото от нафта на метан и всичко това ще доведе до много по-добри условия на учебния процес, на почивката и играта на децата там, а също така ще подобри и условията на труд за учителите и помощния персонал”, обясни Даскалов. По думите му освен всичко това ще се постигнат и добри икономически резултати, тъй като ще се намалят разходите за отопление през зимния сезон с повече от 50%. Кметът припомни, че още на 16 септември при посещението си в Девин на откриването на реконструиран топлопровод за минерална вода в града премиерът Бойко Борисов заяви пред жителите и гостите на града, че близо 600 млн. лв. ще отидат за образователна инфраструктура.\r\nДаниела БОЙКОВА", "date": "2017.09.28", "title": "Смолян: Със средства по Оперативна програма „Региони в растеж” в Девин изцяло ще се ремонтират две детски градини"}
{"url": "http://www.focus-news.net/news/2017/09/28/2440464/predstoyashti-sabitiya-v-stranata-za-28-septemvri-agentsiya-fokus.html", "text": "***\r\nОт 9.00 часа ще се проведе редовно заседание на Народно събрание. \r\n***\r\nОт 13.00 часа в Гранитна зала на Министерския съвет ще се проведе заседание на Националния съвет за тристранно сътрудничество. \r\n***\r\nОт 9.00  часа в София Хотел Балкан в залите Роял 3 и Роял 2 ще се проведе 16-а международна конференция InfoSec & Data Storage. Сред участниците в нея са: Красимир Каракачанов, заместник министър-председател по обществения ред и сигурността и министър на отбраната, Росен Желязков, председател, Държавна агенция „Електронно управление“, Николай Ненков, заместник-председател, Държавна агенция „Национална сигурност“ и др. \r\n***\r\nОт 10.30 часа в зала „Тържествена“ в сградата на Централния военен клуб министърът на транспорта информационните технологии и съобщенията Ивайло Московски и заместник-министрите Велик Занчев, Ангел Попов и Димитър Геновски ще представят приоритетите в секторите „Транспорт“ и „Телекомуникации“ по време на Българското председателство на Съвета на ЕС.\r\n***\r\nОт 13.00 часа в сградата на МВР министърът на вътрешните работи Валентин Радев и заместник-главният секретар на МВР главен комисар Георги Арабаджиев ще дадат редовен месечен брифинг.\r\n***\r\nОт 9.00 часа Бисер Петков, министър на труда и социалната политика, проф. Николай Петров, министър на здравеопазването и Н. Пр. Денис Кнобел, посланик на Конфедерация Швейцария, ще посетят Център „Домашни грижи“ – Враца.\r\n***\r\nОт 11.00 часа министърът на регионалното развитие и благоустройството Николай Нанков и кметът Калин Каменов ще проведат среща с гражданите пред обновената по Националната програма за енергийната ефективност жилищна сграда на ул. „Братя Миладинови“ №10. От 11.30 часа на бул. „Христо Ботев“ № 124 министър Николай Нанков ще направи първа копка на път III-1002 Враца – пещера Леденика.\r\n***\r\nОт 12.00 часа министърът на земеделието, храните и горите Румен Порожанов ще участва в  Четвъртата международна конференция „Мир и земеделие”, която се провежда в рамките на проекта „Хляб на мира”.\r\n***\r\nОт 9.00 часа в Интер Експо Център ще се проведе конференцията The Business Inside.\r\n***\r\nОт 9.30 часа в Дома на Европа (ул. „Георги Раковски” №124) ще се проведе конференция на тема \"Музеите на Азербайджан\" по повод 25-годишнината от установяването на дипломатически отношения между Азербайджан и България.\r\n***\r\nОт 9.30 часа в Capital Fort в столицата (бул. Цариградско шосе 90) заместник-председателят на Държавната агенция „Електронно управление“ Александър Йоловски ще вземе участие в Първата международна конференция „София – град на знанието“.\r\n***\r\nОт 10.00 часа ще се проведе заседание на Столичния общински съвет.\r\n***\r\nОт 10.00 часа VII състав на Специализирания наказателен съд ще гледа делото срещу Илиан М., Ангел П., Живомир Б. и др. обвинени за образуване и ръководене на организирана престъпна група. \r\n***\r\nОт 10.00 часа X състав на Специализирания наказателен съд ще гледа делото срещу Цветелин Ц., Тихомир В., Пламен А. и др. обвинени за образуване и ръководене на организирана престъпна група. \r\n***\r\nОт 10.00 часа XII състав на Специализирания наказателен съд ще гледа делото срещу Младен М., Мария Т., Полина Т. и др. обвинени за образуване и ръководене на организирана престъпна група. \r\n***\r\nОт 10.30 часа XVII състав на Специализирания наказателен съд ще гледа делото срещу Емил М., Тодор Ст., Димитър П. и др. обвинени за образуване и ръководене на организирана престъпна група.\r\n***\r\nОт 11.00 часа в конферентна зала на БСК ще се проведе пресконференция на тема „Динамика на сивата икономика 2007 – 2016 г.“. \r\n***\r\nОт 11.30 часа в местността Меча поляна на Туристически комплекс „Мальовица“ ще се състои юбилейно събитие под мотото „Празник на партньорите на Национален парк „Рила”.    \r\n***\r\nОт 12.00 часа в Пресклуб БТА ще се проведе пресконференция да предстоящия концерт в София на маестро Валерий Гергиев, пианиста Денис Мацуев и на Симфоничния оркестър на Мариинския театър от Санкт Петербург, Русия.\r\n***\r\nОт 13.00 часа в София Тех Парк ще се проведе двудневна Международна конференция по зелено предприемачество.\r\n***\r\nОт 13.00 часа в Национален пресклуб БТА ще се проведе пресконференция на Съюз на пенсионерите на тема: „1 октомври – Международен ден на възрастните хора. Проблеми на пенсионерите в България. Възможни решения.“\r\n***\r\nОт 13.30 часа XV  състав на Специализирания наказателен съд ще гледа делото срещу Антон С., Добрин С., Генчо Р., Росен П., и др., обвинени в образуване и ръководене на организирана престъпна група.\r\n***\r\nОт 14.00 часа XIII състав на Специализирания наказателен съд ще гледа делото срещу Йордан Й., Веселин Й., Маргарита Т., Данаил Г. и др., обвинени в образуване и ръководене на организирана престъпна група.\r\n***\r\nОт 14.30 часа XVIII състав на Специализирания наказателен съд ще гледа делото срещу Красимир К., Славчо А. и Галина В., обвинени в образуване и ръководене на организирана престъпна група.\r\n***\r\nОт 15.00 часа 5 състав на Софийския градски съд ще гледа делото срещу Ирена И. (съдия от Белоградчик) и др. (престъпление по служба).\r\n***\r\nОт 16.00 часа VI състав на Специализирания наказателен съд ще гледа делото срещу Пенчо Ч. за незаконно превеждане през граница. \r\n***\r\nОт 16.30 часа в залата на Националния съвет на Отечествен съюз (ОС), ул. „Витошка” №18, ще бъде подписано споразумение за сътрудничество между ОС и  Общоруското обществено движение „Народен фронт — за Русия”.\r\n***\r\nОт 18.00 часа в къща музей „Димитър Димов“, Националният литературен музей организира паметна вечер, посветена на известни български интелектуалци с медицинско образование от Възраждането до наши дни.\r\n***\r\nОт 18.30 часа в Къща за литература и превод с представяне на излезлия на арабски език каталог „Нови литературни гласове от Балканите. Изборът на преводача\" и \r\nдискусия върху контактите на българската литература извън Европа ще бъде отбелязан Международния ден на преводача. \r\n***\r\nОт 18.30 часа в София Тех Парк, Иновационен форум \"Джон Атанасов, ще се проведе тържественото отбелязване на 10-та годишнина от създаването на  Катедра \"Софтуерни технологии\" на Факултета по математика и информатика на Софийския университет.\r\n***\r\nОт 19.00 часа в Литературния клуб на Столична библиотека ще започне новият сезон на поредицата „Поет на месеца“ с един от най-интересните съвременни български поети – Марин Бодаков.\r\n***\r\nОт 10:30 часа ще се състои пресконференция с кмета на Асеновград д-р Емил Караиванов в сградата на Община, ет. 3, кабинет на кмета.\r\n***\r\nОт 10.00 часа в залата на Народно читалище „Будител“ ще се състои закриваща конференция на проект „Независим живот”,  осъществяван с финансовата подкрепа по \r\nОперативна програма „Развитие на човешките ресурси”.\r\n***\r\nОт 13.30 часа в Регионален исторически музей – Благоевград ще бъде октирата научна конференция на тема „Югозападна България – нови изследвания и проучвания“ по повод 65-годишнина от основаването на културната институция. \r\n***\r\nОт 10.00 часа в заседателната зала на Община Дупница ще се проведе извънредно заседание на Общинския съвет. \r\n***\r\nОт 14.00 часа в заседателната зала на Община Кюстендил ще се проведе редовно заседание на Общинския съвет. \r\n***\r\nВ града ще се състои двудневна научна конференция на тема „Българските бежанци в Бургас и региона 1878–1945 г.“.\r\n***\r\nБургас отбелязва Европейската седмица на спорта, която се провежда под мотото „Бъди активен“. От 09.30 часа ще се проведе спортен празник на различните зони в изцяло реновирания от Община Бургас двор на ОУ „Братя Миладинови“. Той ще бъде посетен от министър Кралев и кмета Димитър Николов. В 10.00 часа в двора на ОУ „Васил Априлов“ ще бъде проведена демонстрация на Полицейска лична защита от служители на ОД на МВР – Бургас, както и задържане с куче. В 11.15. часа програмата на събитието продължава на пл. „Атанас Сиреков“ пред Община Бургас. Там ще се проведат „Женски футболен хепънинг“. В 12.15 часа в байк зоната на парк „Езеро“, състезателите на Спортен клуб по планинско колоездене „Шор Инвейдърс“ ще демонстрират своите умения в дисциплината Dirt Jump.\r\n***\r\nОт 11.00 часа в кафе Joy (партерен етаж) в Триа Сити Център, ще се състои пресконференция по повод стартирането на инициативата „Аз и Ти ЗаЕдно“  за талантливите деца на Бургас.\r\n***\r\nОт 9.00 часа в хотел \"Черно море\" ще се проведе международна конференция на тема: “Стратегията на НАТО за сигурността в черноморския регион”.\r\n***\r\nОт 9.30 часа в зала \"Младост\" на Двореца на културата и спорта ще се състои пресконференция по повод началото на Десети Черноморски туристически форум.\r\n***\r\nОт 14.00 часа в офиса на ГЕРБ общинският съветник Марица Гърдева ще проведе приемна за граждани. \r\n***\r\nОт 9.00 часа в Голяма зала на Община Велико Търново ще се проведе  заседание на Великотърновски общински съвет. \r\n***\r\nОт 10.30 часа в новата зала за пресконференции на стадион „Ивайло“ ще се проведе пресконференция преди големия мач „Етър“ – ЦСКА, на която ще присъстват треньорът Станислав Генчев и футболистите Йордан Апостолов и Румен Руменов. \r\n***\r\nОт 18.00 часа в Изложбени зали „Рафаел Михайлов“ ще бъде открита изложба на Глобален номадски арт проект – 2017. \r\n***\r\nМежду 11.00 и 13.00 часа председателят на КЗП Димитър Маргаритов ще открие приемна за граждани в офиса на регионалното звено на институцията.\r\n***\r\nОт 18.30 часа в НЧ „Напредък - 1869“ Драматичен театър „Гео Милев“ - град Стара Загора ще представи постановката „Голямото надлъгване\" по Рей и Майкъл Куни.\r\n***\r\nОт 17.30 часа в Огледална зала „Нели Божкова“ ще бъде представена книгата на проф. Огнян Герджиков „Аз не бях политик“. \r\n***\r\nОт 19.00 часа в Драматичен театър „Йордан Йовков“ – камерна зала ще се състои премиера на спектакъла „Чудо“ от Иван Радоев.\r\n***\r\nОбластният управител на Русе Галин Григоров ще проведе работна среща с Султанка Петрова, заместник-министър на труда и социалната политика и нейния екип за демографските тенденции и възможностите за взаимодействие и партньорство в социалната сфера.\r\n***\r\nОт 10.15 часа, в Международен панаир Пловдив,  палата 7, ще се състои Годишния бизнес форум „Индустрия 4.0”. Ще участва Томислав Дончев, представители на Eвропейската инвестиционна банка, Световната банка и други.\r\n***\r\nОт 15.00 часа в рамките на Международния технически панаир в Пловдив ще се състои Дискусионен форум „Загубите на вода – реално състояние и перспективи“.\r\n***\r\nОбщински съветници от ПП ГЕРБ – Пловдив ще имат приемен ден. От 17.30 до 19.00 часа офиса на ПП ГЕРБ в район „Западен” на ул. „Царевец” № 9, с граждани ще се срещнат Петър Попов и Ясен Михайлов. От 17.30 до 19.00 часа в офиса на партията в район „Северен” на бул. „Марица” №91, приемен ден ще има Гошо Къчков. От 17.00 до 18.30 часа в офиса на ПП ГЕРБ в район „Източен” на ул. „Коста Паница” №5 с граждани ще се срещне Пенчо Малинов. От 16.00 до 18.00 часа в офиса на ПП ГЕРБ в район „Южен“ на ул. „Академик Петър Динеков” № 1А, приемен ден ще има Веселин Маневски. \r\n***\r\nОт 17.00 часа във фоайето на зала България “Национална компания индустриални зони” ще представи възможностите за чуждестранни инвестиции пред представители на водещи турски компании по време на семинар, организиран от Българско-турската търговско-индустриална камара и Търговската секция при Посолството на Република Турция. \r\n***\r\nОт 17.30 часа в читалище „Св. Климент Охридски” – Симитли ще бъде представена стихосбирката „Черна котка“. \r\n***\r\nОт 14.00 часа в Сесийна зала на Община Смолян ще се проведе заседание на Общинския съвет. В дневния ред са включени 18 точки. \r\n***\r\nОт 19.00 часа в първа зала на РДТ – Смолян ще бъде представена постановката „Зле съшитият Орфей“. \r\n***\r\nОт 17.30 часа пред сградата на Община Сопот, Гражданският комитет в града организира протестен митинг, на който ще изрази недоволството си от управлението на кмета и зам.-кмета на общината.\r\n***\r\nНа ул.“Иван Вазов“, северно от ул.“Радецки“, до ул.“Хан Аспарух“, както и в югозападната част на парк „Загорка“ ще се проведе традиционният старозагорски есенен панаир.\r\n***\r\nОт 12.45 часа на Паметник на участниците в Старозагорското въстание в парк „Ал. Стамболийски“ и Паметник на лобното място на Кольо Ганчев, Господин Михайловски и Сава Силов ще се състои поднасяне на цветя от възпитаници на СУ „Васил Левски“ и признателни потомци по повод 142 години от Старозагорското въстание.\r\n***\r\nОт 19.00 часа в Зала „Орфеида“, Парк –хотел Стара Загора, ще се състои Вкусът на музиката Кулинарни и музикални шедьоври с Йоланта Делибозова – Йоли и Камерен ансамбъл „Колегиум музикум SZ“.", "date": "2017.09.28", "title": "Предстоящи събития в страната за 28 септември (Агенция „Фокус“)"}
{"url": "http://www.focus-news.net/news/2017/09/28/2440465/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Министърът на отбраната на САЩ Джеймс Матис обеща подкрепа за Въоръжените сили на Афганистан, но отказа да назове точния брой на войниците, които ще бъдат изпратен в Афганистан, пише американското издание The Hill, отразявайки изненадващото посещение на Матис в Кабул.\r\nАмериканският военен министър, който пристигна в Афганистан след посещението си в Индия, каза, че САЩ ще предприемат \"холистичен\" подход, без определени крайни срокове за победа над талибаните, като използват подкрепата на други страни в региона, включително Пакистан и Индия.\r\n„Предпочитам да не назовавам точен брой на войниците в момента. Ще доведем още американци. Ще дойдат и още сили на коалицията - не-американци“, заяви Матис по време на съвместна пресконференция с президента на Афганистан Ашраф Гани и с Генералния секретар на НАТО Йенс Столтенберг.\r\n*** Само 14% от американците смятат, че Русия представлява „най-голмата заплаха“ за националната сигурност на САЩ. За това свидетелстват резултатите от публикуваното днес (27.09) изследване на общественото мнение, което американското издание Politico е провело, съвместно с компанията Morning Consult, като този показател се е понижил с 2% в сравнение с данните за юли т.г.\r\nПоловината от жителите на Съединените щати смятат, че Северна Корея е „най-голямата заплаха“ за тяхната страна. Това е с 10% повече от юлското изследване. 18% от запитаните са убедени, че „Ислямска държава“ е главната заплаха за САЩ, като този показател е бил 30% през юли. Други 6% смятат, че това е Китай, а други 2% - Иран.\r\nОсвен това, според изследването 70% от попитаните са изразили подкрепа за решението на президента на САЩ Доналд Тръмп да въведе санкции срещу Северна Корея, а 11% не са доволни от решението.\r\nВ анкетата са взели участие 1987 пълнолетни американски граждани и то е проведено в периода между 22 и 24 септември 2017 година.\r\n*** Министърът по европейските въпроси на Турция Омер Челик заяви, че сигурността на европейския континент не може да бъде гарантирана без Турция и дългоочакваната европейска армия не може да бъде основана без участието на Турските въоръжени сили, пише турското издание Hurryiet, позовавайки се на думите на европейския министър, изказани по време на посещението му в Испания.\r\n„Европейската армия не може да бъде организирана без Турция. Не казвам, че подкрепяме, или не подкрепяме идеята. Но сигурността на Европа не може да бъде гарантирана без Турция“, подчерта той.\r\nЧелик каза, че статичната Европа ще се провали в основаването на общоевропейска армия и затова трябва да се обърне към по-реформистка структура, взимайки Турция на своя страна, докато го прави.\r\n„За съжаление, тези които говорят за Турция го правят без да погледнат картата. Турция има огромно стратегическо значение и е на нивото на европейските демокрации“, заяви турският министър.\r\n„Турция е европейска държава и европейска демокрация. Оставяйки Турция извън Европа, би означавало, че всъщност, ЕС се отстранява от геополитическите въпроси, и икономически, и дипломатически“, добави той.\r\nОсвен това, Челик направи коментар и за ситуацията в Испания, след като автономната област Каталония реши да проведе плебисцит на първи октомври.\r\n„Подкрепяме единството, териториалния интегритет и конституционните граници на Испания. Не мислим, че подобен референдум ще е от полза за хората в този момент, когато е нужна повече интеграция“, каза той.\r\n*** Делегация от висшестоящи иракски военни се е отправила към Иран, за да „координира военните действия“, пише ливанското издание Daily Star Lebanon, позовавайки се на комюнике от иракското военно ведомство.\r\nВ съобщението не се дават детайли относно темите, които ще бъдат обсъждани по време на визитата, но се предполага, че това ще са възможните ответни мерки на правителството в Багдад относно плебисцита, проведен в Иракски Кюрдистан.\r\nИран и Турция се противопоставиха на действията на Кюрдското регионално правителство и изпратиха части на армиите си да проведат взаимни военни учения близо до границата с кюрдския регион. Същевременно Турция провежда взаимни военни учения и с иракските Въоръжени сили.\r\n***", "date": "2017.09.28", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2017/09/28/2440466/middle-east-monitor-tsenata-na-petrola-prodalzhava-da-pada.html", "text": "Цената на петрола продължава да върви надолу втори пореден ден, повлияна от заплахите на турския президент Реджеп Тайип Ердоган, че страната ще блокира износа на суровината от района на Иракски Кюрдистан, пише в сряда Middle East Monitor. \r\nЕдин барел суров петрол достигна до цена от 60 долара в понеделник, за първи път от юни 2015 година насам. Междувременно стойността на долара се покачи до най-високото си ниво спрямо еврото в последния месец.  Цанко Цолов", "date": "2017.09.28", "title": "Middle East monitor: Цената на петрола продължава да пада"}
{"url": "http://www.focus-news.net/news/2017/09/28/2440467/anadolu-agency-premierite-na-turtsiya-i-irak-obsadiha-kyurdskiya-referendum.html", "text": "Министър-председателят на Турция Бинали Йълдъръм е провел в сряда телефонен разговор със своя иракски колега, Хайдар ал Абади, предава Anadolu Agency. Двамата са обсъдили развитието на кризата около Иракски Кюрдистан, след проведения в понеделник референдум за независимост в областта. Засегнати са били също така двустранните отношения между двете държави и някои регионални проблеми, съобщават още от агенцията.  Цанко Цолов", "date": "2017.09.28", "title": "Anadolu Аgency: Премиерите на Турция и Ирак обсъдиха кюрдския референдум"}
{"url": "http://www.focus-news.net/news/2017/09/28/2440468/burgas-chastichno-bedstveno-polozhenie-e-v-sila-za-malko-tarnovo-zaradi-reka-mladezhka-veleka-prelya-pri-sinemorets-obzor.html", "text": "Частично бедствено положение бе обявено в селата Младежко, Калово, Бяла вода, Граматиково и Стоилово, намиращи се на територията на община Малко Търново. Това се наложи заради придошлата река Младежка. Нивата на реката се покачиха заради голямото количество дъжд, което падна днес в област Бургас, където бе в сила и жълт код за обилни валежи. Част от къщите в тези населени места бяха наводнени, а пътят за село Младежко бе затворен, заради придошлите води на реката. След спиране на валежите областният управител на Бургас Вълчо Чолаков поясни, че бедственото положение все още е в сила, но ситуацията се е успокоила. Заради обилните валежи нивото на река Велека също бе критично. Заради опасност от приливна вълна към моста на реката бе ограничено движението по участък от пътя Синеморец-Резово. По-късно стана ясно, че реката е преляла преди Синеморец и е ограничила достъпа до населеното място. За сутринта на 28 септември е предвидена акция по отпушване на дигата, така че да се получи отток и пътят да бъде отворен. Вследствие на придошлите реки няма бедстващи хора, нито прелели язовири.\r\nДеница КИТАНОВА", "date": "2017.09.28", "title": "Бургас: Частично бедствено положение е в сила за Малко Търново заради река Младежка, Велека преля при Синеморец (ОБЗОР)"}
{"url": "http://www.focus-news.net/news/2017/09/28/2440469/izvestiya-vladimir-putin-utvardi-aleksandar-sergeev-za-rakovoditel-na-ran.html", "text": "Руският президент Владимир Путин потвърди с указ назначаването на Александър Сергеев  за ръководител на Руската академия на науките, пише вестник “Известия“.\r\nСергеев спечели провелите се във вторник избори с общо 1045 гласа в двата тура на гласуването. Досегашният член на Руския институт за приложна физика ще заема този пост в следващите пет години.  Цанко Цолов", "date": "2017.09.28", "title": "„Известия“: Владимир Путин утвърди Александър Сергеев за ръководител на РАН"}
{"url": "http://www.focus-news.net/news/2017/09/28/2440470/the-guardian-rusiya-i-sasht-shte-si-satrudnichat-v-sazdavaneto-na-parvata-kosmicheska-stantsiya-na-lunata.html", "text": "Русия и САЩ се съгласиха да си сътрудничат в строежа на първата космическа станция на луната, пише британският вестник The Guardian. Проектът е част от дългосрочен план на НАСА за изследване на далечния космос и изпращане на хора на Марс, казват още от изданието. \r\nСпоразумението е постигнато в сряда, по време на конгреса на астронавтите в Аделаида, Австралия. Двете страни вече работят по унифициране на техническите стандарти, като се очаква същинската работа да започне в средата на следващото десетилетие.  Цанко Цолов", "date": "2017.09.28", "title": "The Guardian: Русия и САЩ ще си сътрудничат в създаването на първата космическа станция на луната"}
{"url": "http://www.focus-news.net/news/2017/09/28/2440471/afp-postignat-e-seriozen-napredak-v-pregovorite-za-nafta.html", "text": "Представители на Мексико, САЩ и Канада заявиха в сряда, че е постигнат сериозен напредък в преговорите за Северноамериканското споразумение за свободна търговия (НАФТА), предава AFP. \r\nАгенцията припомня, че сряда бе последния ден от петдневния трети етап от преговорите, провеждащи се в Отава, Канада. Според изявлението е постигнат „невероятен напредък“ по редица от по-конкретните и наистина важни въпроси, като обаче се казва още, че най-сложната част от процеса все още не е започнала.  Цанко Цолов", "date": "2017.09.28", "title": "AFP: Постигнат е сериозен напредък в преговорите за НАФТА"}
{"url": "http://www.focus-news.net/news/2017/09/28/2440472/na-6-oktomvri-se-ochakva-da-bade-vazstanoven-litsenzat-na-emko-mezhduvedomstveniyat-savet-shte-zasedava-izvanredno-obzor.html", "text": "По предложение на БСП министърът на икономиката Емил Караниколов беше изслушан в парламентарната комисия по икономическа политика и туризъм за дейността на дружествата „Емко“ и „Дуранит“. Министърът обясни, че от дружеството „Емко“ е подаден съдебен иск, за да се разгледа спирането на лиценза му за внос и износ. Той уточни, че проверките в дружеството от МВР са продължили до 25 септември, а резултатите трябва да бъдат получени до 4 октомври. На 6 октомври е насрочено извънредно заседание на Междуведомствения съвет по случая с „Емко“. Емил Караниколов изрази надежда тогава да бъде възстановен лицензът на дружеството. Той коментира, че ако резултатите бъдат готови по-рано, съветът ще има готовност да заседава. Министърът обясни, че във взаимоотношенията между „Емко“ и „Кинтекс“ има 3 договора - един за снаряди S8 и два за 122-милиметрови снаряди. Сроковете за доставка по двата договора са до края на септември, а за другия договор до края на октомври. По договорите на „Кинтекс“ с третата страна има възможност за забавяне до 20 седмици. След отнемането на лиценза на „Емко“, „Кинтекс“ пристъпва към разваляне на договорите, а за да обезпечи и собствения си интерес и този на държавата, подписва договор с „ВМЗ Сопот“, който също е производител на тези изделия. Емил Караниколов обясни, че „ВМЗ-Сопот“ е дал 10% по-ниска цена от тази на „Емко“, което позволява ако се получи 10-седмично забавяне на доставката на стоката към третата страна, то да бъде покрито от разликата. Министърът уточни, че третата страна е уведомена, че ще се получи забавяне от 6 седмици. 122-милиметровите снаряди ще бъдат изпратени в средата на ноември, а другите в средата на декември. Той коментира, че следващата доставка, която ще бъде през март, ще бъде абсолютна печалба за „Кинтекс“ и ще бъде направено всичко възможно, за да няма забавяне. Емил Караниколов посочи, че на 28 септември ще има среща между „Кинтекс“ и „Емко“, за да разговарят за взаимоотношенията си оттук нататък. Той съобщи, че е имало и телефонен разговор между „ВМЗ- Сопот“ и „Емко“. Министърът обясни, че дружеството „Дунарит“ се притежава от офшорна компания на Вирджинските острови със собственик банкерът Цветан Василев. В следствие на това съдът е блокирал вписването на всякакви действия по партидата на „Дунарит“.\r\nНа заседанието на комисията Жельо Бойчев заяви, че БСП иска да получи отговор на въпросите как се защитават икономическите интереси на България и как се гарантират работните места на заетите в оръжейния отрасъл. Според него буди недоумение това, че при наличието на надеждно изпълнение на доставките по договора до момента, се създава ситуация, в която има реален риск да не можем да изпълним договора и да загубим този толкова важен за България пазар. Жельо Бойчев обясни, че правителството трябва да подкрепя всеки български производител в усилията му да печели договори в чужди страни. Той допълни, че при провал на изпълнението на договора и загуба на този голям пазар отговорността ще бъде на икономическия министър.\r\nПо-рано, министър Караниколов коментира, че ще инициира промени в законодателството, които да позволят при констатирани нарушения в оръжейни предприятия да се спира лицензът за производство на продукция, а не за внос и износ, както е в момента. Според него трябва да се спре лицензът за производство и на фирмите да се разреши изнасянето от площадките на застрашената от констатираните нередности продукция. Емил Караниколов коментира, че законовите промени не са били инициирани по-рано, за да не се получи блокиране едновременно и на производството, и на износа на \"Емко\". Обмисляните законови промени трябва да бъдат внесени за обсъждане в комисия към Министерството на икономиката за военнопромишления комплекс, в която участват и представители на бизнеса. Ако предложението бъде одобрено, то ще се придвижи по съответния ред в МС. Във връзка с законодателните промени след изслушването си в парламента Емил Караниколов обясни, че според него, когато на производствената площадка има боеприпаси, които се съхраняват, законът трябва да казва да се спре производството, а не вносът и износът. Той уточни, че дружеството „Емко“ от много време не плаща на Министерство на отбраната наем на складовете, които използва. Депутатът от БСП Румен Гечев заяви, че сме изправени пред изключителната опасност да компрометираме българския оръжеен комплекс и да затворим вратите на България, която прави по 1,4 млрд. долара годишно. Той коментира, че в случая има готова продукция, а държавата търси друг производител, който да произведе същата продукция и да я изнесе, което не е сигурно дали ще може да го направи. По думите му ако работата по тези договори се издъни правителството трябва да отиде при тази продукция на пристанището и да се самовзриви.\r\n„Фокус“ припомня: На 20 септември стана ясно, че Министерството на икономиката е възложило проверка във „ВМЗ-Сопот“ и в \"Кинтекс\". Във „ВМЗ-Сопот“ да се проверява дали има техни лицензии, които са под интелектуална собственост - патенти, които се използват от други дружества. В \"Кинтекс\" в период от 10 години назад да се проверява как са извършвани сделките, при какви условия, на какви цени и дали е спазван принципът най-добрата оферта да спечели. По-рано през деня, стотици работници от „Емко“ се събраха на протест пред сградата на парламента с искане да бъде възстановен лицензът на завода. При тях излязоха депутати от ПГ на „БСП за България“ с предложение да излъчат свои представители и да разговарят. След срещата между БСП и протестиращите в Народното събрание стана ясно, че ще бъде поискано изслушването на министър Емил Караниколов в Комисията по икономическа политика.\r\nБиляна ИВАНОВА", "date": "2017.09.28", "title": "На 6 октомври се очаква да бъде възстановен лицензът на „Емко“, Междуведомственият съвет ще заседава извънредно (ОБЗОР)"}
{"url": "http://www.focus-news.net/news/2017/09/28/2440473/the-independent-britanski-reporter-e-ubit-sled-ataka-na-islyamska-darzhava-v-siriya.html", "text": "Британският оператор Мехмет Аксой, работещ като военен репортер в Сирия, е убит във вторник, след нападение от страна на „Ислямска държава“, потвърдиха в сряда негови близки, пише The Independent. \r\nИзрасналия във Великобритания Аксой е бил член на кюрдска военна групировка и главен редактор на сайт, занимаващ се с кюрдски етнически въпроси. Той е петият британски гражданин, който намира смъртта си в Сирия, пише още вестника.  Цанко Цолов", "date": "2017.09.28", "title": "The Independent: Британски репортер е убит след атака на „Ислямска държава“ в Сирия"}
{"url": "http://www.focus-news.net/news/2017/09/28/2440474/kommersant-siriyskiyat-vanshen-ministar-zayavi-che-rusiya-ne-se-nuzhdae-ot-voenna-baza-v-deir-ez-zor.html", "text": "Сирийският външен министър Уалид Муалем, заяви по време на телевизионно интервю, че Русия няма нужда от военна база в провинция Деир ез-Зор, пише вестник “Коммерсант“. Муалем коментира изявлението на Москва, че страната обмисля създаване на база на територията на сирийската провинция. Министърът припомни, че между Русия и правителството в Багдад има споразумение, според което Москва има право на военни центрове в районите на Тартус и Хмеймим. . Цанко Цолов", "date": "2017.09.28", "title": "„Коммерсант“: Сирийският външен министър заяви, че Русия не се нуждае от военна база в Деир ез-Зор"}
{"url": "http://www.focus-news.net/news/2017/09/28/2440475/evening-standard-avtomobil-izbuhna-v-plamatsi-po-vreme-na-dvizhenie-v-london.html", "text": "Автомобил се възпламени докато е преминавал през моста Уестминстър в британската столица, пише ежедневникът Evening Standard. Инцидентът се е случил късно вечерта в сряда, на мястото веднага се пристигнали екипи на полицията и пожарната, които са успели да се справят в огъня. \r\nЗа сега не се съобщава за пострадали, шофьорът също е без наранявания. Обстоятелствата около инцидента все още не са изяснени, но от полицията увериха, че най-вероятно не става въпрос за умишлени действия.  Цанко Цолов", "date": "2017.09.28", "title": "Evening Standard: Автомобил избухна в пламъци по време на движение в Лондон"}
{"url": "http://www.focus-news.net/news/2017/09/28/2440476/oon-ochakva-se-do-mesets-da-badat-podnoveni-mirnite-pregovori-za-siriya.html", "text": "Очаква се до месец да бъдат подновени мирните преговори за Сирия, заяви в сряда представител на ООН, предава Anadolu Agency. Това ще бъде осмият кръг от разговори за умиротворяване на страната, след като последните два, провели се съответно през месеците юли и май тази година, не доведоха до никакъв напредък за прекратяването на продължаващия вече шест години и половина конфликт. \r\nСпоред данни на ООН, от началото на вътрешните въоръжени борби в страната през 2011 г., повече от 250 хил. души са били убити.  Цанко Цолов", "date": "2017.09.28", "title": "ООН: Очаква се до месец да бъдат подновени мирните преговори за Сирия"}
{"url": "http://www.focus-news.net/news/2017/09/28/2440477/balgariya-v-svetovnite-medii-agentsiya-fokus.html", "text": "В руската столица Москва се е провела работна среща между директора на Газпром Алексей Милер и министъра на енергетиката на Бълария Теменужка Петкова. Това се е случило в кулоарите на срещата на Работната група за енергийно сътрудничество на руско-българската междуправителствена комисия за икономическо сътрудничество, пише специализираното издание World Pipelines.\r\nНа срещата са разгледани актуалните и възникващи въпроси, свързани с двустранното сътрудничество, с акцент върху доставките на руски газ за България и транзита на газ в България в контекста на проекта за тръбопровод \"Турски поток\".\r\nПрез 2016 година, Газпром е изнесъл 3,18 милиарда кубически метра природен газ за България, което е с 2,1% повече от предходната година.\r\n\"Турски поток\" е проектът за газопровод за износ без транзитно преминаване през Черно море от Русия до Турция и по-нататък до границата на Турция със съседните страни. Първата тръба от газопровода е предназначен за турските потребители, а втората ще доставя газ за южна и югоизточна Европа. Всяка тръба ще има пропускателен капацитет от 15,75 млрд. кубически метра газ. \"Южен поток\" Транспорт \"Б.В.\", изцяло притежавано дъщерно дружество на \"Газпром\", отговаря за изграждането на подводния участък на газопровода.\r\n*** Американското военно присъствие в България и Румъния „е жизнено важно за поддържането на силна Европа и има възпиращо действие за руската агресия“, заяви полковник Бенджамин Джоунс, имайки предвид близостта на руската армия, намираща се на около 320 километра от американските – в Крим, предава официалната страница на Армията на САЩ www.army.mil .\r\nТова присъствие на САЩ е в лагера Михаил Когалничеану в Румъния и в тренировъчния район Ново Село в България, каза Джоунс, който е командир на гарнизона на Армията на САЩ в Ансбах, Германия, който отговаря и за двете места.\r\nПоддържайки присъствието си в района, ако възникне конфликт, няма да бъде нужно да се осъществява принудително влизане в труднодостъпни райони и няма да трябва да се иска разрешение за разполагането на войски, след като те вече ще са там, обясняват американските военни.\r\n***Началникът на Организацията на библиотеките и архивите на Иран Ашраф Боруджерди призова за разширяване на културните връзки между Иран и България, предава иранската държавна новинарска агенция IRNA.\r\n„Подобно съдействие ще доведе до обмен на мнения сред учените и изследователите“, заяви тя, по време на среща със съветници на българския президент по външната и културната политика.\r\n*** Димитрос Аврамопулис, европейският комисар по миграцията и гражданството, заяви на пресконференция в Брюксел в сряда, че приемането на България и Румъния в Шенген е не само политически честно, но и необходимо, предава Independent Balkan News Agency. \r\nСпоред Аврамопулис е важно да се запази баланса между свободното движение на граждани от една страна и сигурността от друга. За да се постигне това е нужно сътрудничество и обединен Шенген, „който трябва да включва Румъния и България“. \r\n***", "date": "2017.09.28", "title": "България в световните медии (Агенция \"Фокус\")"}
{"url": "http://www.focus-news.net/news/2017/09/28/2440478/gerb-ottegli-doverieto-si-ot-kmeta-na-haskovo-dobri-belivanov-obzor.html", "text": "ГЕРБ се разграничи се от действията на кмета на Хасково Добри Беливанов. Това стана ясно след изявление пред журналисти в Народното събрание на председателя на парламентарната група на партията Цветан Цветанов. По думите на Цветанов Добри Беливанов не се ползва с подкрепата на партията на местно ниво, защото изцяло се е отклонил от обещанията, които от ГЕРБ са дали през последните няколко години. По повод думи на Елена Йончева в ефира на Bulgaria ON AIR, че Хасково е нов „суджук гейт“, той коментира: „Не искам да влизам в този словесен дебат с Елена Йончева. Ние си имаме своята политическа позиция, своя капацитет и ще направим всичко възможно да защитим обществения интерес“. „Няма да нарушим силата на ГЕРБ в Хасковска област. По-добре е да назоваваш проблемите с истинските им имена отколкото да се криеш зад тях и да смяташ, че имаш кмет, който можеш да защитаваш на всяка цена“, посочи още Цветан Цветанов. Народният представител от ГЕРБ Делян Добрев заяви от своя страна, че поема отговорността за номинацията на Добри Беливанов за кмет на Хасково преди две години .„Днес стана ясно, че кметът Беливанов е с бизнесмена Иван Стаматов на луксозна почивка в Кан, Ница и Монако. Разхождат се с най-модерния джип „Бентли“, което поражда много въпроси и дава отговори“, посочи той. Според него това доказва, че властовият център никога не е бил в община Хасково, а в офиса, къщата и луксозните екскурзии с въпросния бизнесмен. По повод коментара на Елена Йончева, че в общината управляват роднини и приятели на Делян Добрев депутатът от ГЕРБ посочи: „Истината е, че Елена Йончева е „гузен негонен бяга“. Зам.-кметовете, за които тя говори преди дни напуснаха общината, несъгласни с това, което се случва“. „Кметът изпрати декларация как всички случили се неща в общината са благодарение на него, а проблемите са заради зам.-кметовете, а истината е точно обратната“, заяви Делян Добрев. По думите му именно Иван Стаматов е бил „златният пръст“ през 2005 година, когато се сформира кабинетът „Станишев“ . „Не искаме оставката на кмета, а просто си оттегляме доверието. Извиних се публично за това, че съм го номинирал. Истината е, че той е разочарование още от първите дни на управление, не работеше в екип“, заяви още Делян Добрев.", "date": "2017.09.28", "title": "ГЕРБ оттегли доверието си от кмета на Хасково Добри Беливанов (ОБЗОР)"}
{"url": "http://www.focus-news.net/news/2017/09/28/2440479/vedomosti-pozharat-vav-voenniya-sklad-v-ukrayna-e-unishtozhil-boepripasi-za-800-miliona-dolara.html", "text": "Пожарът, който избухна във военния склад във Виницка област в Украйна е унищожил боеприпаси на обща стойност ок. 800 млн. долара, пише руското издание “Ведомости“. Информацията е дадена от председателя на Върховния съвет по национална сигурност на Украйна. \r\nСпоред съобщението на говорителя на ведомството Иван Виник, „да кажем, че нищо не се е случило и че не се нуждаем от танкови снаряди… ако бяхме на такава позиция, можехме просто да продадем унищоженото за 800 млн. долара“. Общият обем на засегнатите и съсипани материали е ок. 60 хил. тона, се казва още в съобщението.  Цанко Цолов", "date": "2017.09.28", "title": "„Ведомости“: Пожарът във военния склад в Украйна е унищожил боеприпаси за 800 милиона долара"}
{"url": "http://www.focus-news.net/news/2017/09/28/2440480/dzheremi-korbin-leybaristite-sa-pred-portite-na-vlastta.html", "text": "Джереми Корбин, лидерът на британските лейбъристи, заяви в сряда, че партията се намира \"пред портите на властта\" на страната, пише New York Times. В реч, продължила ок. 80 минути, Корбин разкритикува премиера Тереза Мей и консервативната партия с думите: „Те със сигурност не са силни, нито стабилни“, като добави, че правителството се „крепи на косъм“ и политическият център се е изместил в ляво. \r\nВестникът пише още, че Корбин също така е нарекъл оттеглянето на САЩ от Парижкото споразумение за климата „тревожно“, а речта на президента Доналд Тръмп пред ООН „притеснителна“. \r\nСряда бе последния ден на годишния конгрес на Лейбъристката партия, провеждащ се в Брайтън. Цанко Цолов", "date": "2017.09.28", "title": "Джереми Корбин: Лейбъристите са \"пред портите на властта\""}
{"url": "http://www.focus-news.net/news/2017/09/28/2440481/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Лидерът на лейбъристите Джереми Корбин, заяви по време на своята реч на партийния конгрес в сряда, че те могат да „гарантират безпрепятствен достъп до единния пазар“ след Брекзит, пише британския ежедневник  Daily Telegraph. \r\nИзданието съобщава още, че след изявлението съветници, близки до лидера на партията, са пояснили, че най-вероятно Корбин е имал предвид само двугодишния преходен период между излизането на Лондон от ЕС и подписването на ново споразумение между двете страни. \r\nВестникът припомня, че ако Великобритания иска да запази достъпа си до единния пазар, ще е нужно да приеме правилото за свободно движение на хора и надзор от Европейския съд, неща, които лейбъристите до сега отхвърляха като възможности. \r\n*** Русия и САЩ се съгласиха да си сътрудничат в строежа на първата космическа станция на луната, пише британският вестник The Guardian. Проектът е част от дългосрочен план на НАСА за изследване на далечния космос и изпращане на хора на Марс, казват още от изданието. \r\nСпоразумението е постигнато в сряда, по време на конгреса на астронавтите в Аделаида, Австралия. Двете страни вече работят по унифициране на техническите стандарти, като се очаква същинската работа да започне в средата на следващото десетилетие. \r\n*** Британският оператор Мехмет Аксой, работещ като военен репортер в Сирия, е убит във вторник, след нападение от страна на „Ислямска държава“, потвърдиха в сряда негови близки, пише The Independent. \r\nИзрасналия във Великобритания Аксой е бил член на кюрдска военна групировка и главен редактор на сайт, занимаващ се с кюрдски етнически въпроси. Той е петият британски гражданин, който намира смъртта си в Сирия, пише още вестника. \r\n*** Автомобил се възпламени докато е преминавал през моста Уестминстър в британската столица, пише ежедневникът Evening Standard. Инцидентът се е случил късно вечерта в сряда, на мястото веднага се пристигнали екипи на полицията и пожарната, които са успели да се справят в огъня. \r\nЗа сега не се съобщава за пострадали, шофьорът също е без наранявания. Обстоятелствата около инцидента все още не са изяснени, но от полицията увериха, че най-вероятно не става въпрос за умишлени действия. \r\n***", "date": "2017.09.28", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2017/09/28/2440482/balgariya-shte-raboti-za-otpadaneto-na-rouming-taksite-za-zapadnite-balkani-obzor.html", "text": "България ще работи за отпадането на роуминг таксите за Западните Балкани. Това обяви министърът на Българското председателство на Съвета на ЕС Лиляна Павлова по време на Международна конференция за българското председателство на ЕС на тема: „Асоциацията на почетните консули в подкрепа на българското председателство на ЕС“. Пред консулите министър Павлова заяви, че иска председателството ни на Съвета на ЕС да бъде не само българско, а и балканско. Според нея темата за Западните Балкани трябва да се обсъди малко повече. Тя поясни, че сред фокусите по темата за Западните Балкани по време на председателството е свързаността, сигурността и анализът на отделните държави от този регион, за да се даде един честен, но реалистичен план за стъпките и възможностите им по пътя на членството в ЕС. Министър Павлова обърна внимание пред консулите, че по време на председателството ще бъде обсъждан и Брекзит, като посочи, че това прави девиза „Съединението прави силата“ актуален повече от всякога за Европа. По думите й изявлението на Тереза Мей, че Великобритания няма да се откаже от плащанията си до 2020 г. е важно за България и за другите държави от ЕС, тъй като финансовите пакети биха били под риск през 2018 г. Министър Павлова заяви, че България има подкрепата на председателя на ЕК Жан - Клод Юнкер по отношение на бъдещето на ЕС през 2020 г. Лиляна Павлова подчерта, че България категорично не подкрепя идеята на разделение на скорости, на изток и запад, на богати и бедни, на деление на принципа в или отвън еврозоната. По-късно министър Павлова взе участие в заседанието на Комисията по европейски въпроси и контрол на европейските средства, където отчете значителен напредък в изпълнение на мерките, заложени в плана за подготовка на председателството. По думите й само за два месеца са изпълнени 10 мерки. Тя напомни, че в отчетения период са били приети проект на Национална програма за председателството и проект на приоритети, които са станали обект на обществени обсъждания.\r\nДеница КИТАНОВА", "date": "2017.09.28", "title": "България ще работи за отпадането на роуминг таксите за Западните Балкани (ОБЗОР)"}
{"url": "http://www.focus-news.net/news/2017/09/28/2440483/washington-post-general-dzhouzef-danford-be-preizbran-za-predsedatel-na-saveta-na-nachalnik-shtabovete.html", "text": "Сенатът одобри кандидатурата на генерал Джоузеф Дънфорд за длъжността председател на Съвета на началник-щабовете, пише Washington Post. Това ще бъде втори мандат на Дънфорд на тази позиция. Генералът за първи път бе номиниран от бившия президент Барак Обама, а през месец май тази година – за втори път от Доналд Тръмп. Дънфорд получи високи оценки от представителите и на демократите и на републиканците в Сената.  Цанко Цолов", "date": "2017.09.28", "title": "Washington Post: Генерал Джоузеф Дънфорд бе преизбран за председател на Съвета на началник-щабовете"}
{"url": "http://www.focus-news.net/news/2017/09/28/2440484/vzglyad-sasht-zayaviha-che-shte-premahnat-himicheskoto-si-orazhie-do-2023-g.html", "text": "Съединените американски щати обявиха, че процесът по премахване на химическите им оръжия, който тече в момента, ще приключи до 2023 г., съобщават от Вашингтон, пише руското издание “Взгляд“. \r\nВестникът припомня, че по предварителни договорки, Русия и САЩ трябваше да унищожат своите химически оръжия до 2012 г., но процесът се забави. В сряда Владимир Путин обяви, че Москва е ликвидирала последната част от арсенала си, като призова Вашингтон да направи същото. Цанко Цолов", "date": "2017.09.28", "title": "„ВЗГЛЯД“: САЩ заявиха че ще премахнат химическото си оръжие до 2023 г."}
{"url": "http://www.focus-news.net/news/2017/09/28/2440485/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Съединените американски щати обявиха, че процесът по премахване на химическите им оръжия, който тече в момента, ще приключи до 2023 г., съобщават от Вашингтон, пише руското издание “Взгляд“. \r\nВестникът припомня, че по предварителни договорки, Русия и САЩ трябваше да унищожат своите химически оръжия до 2012 г., но процесът се забави. В сряда Владимир Путин обяви, че Москва е ликвидирала последната част от арсенала си, като призова Вашингтон да направи същото.\r\n*** Пожарът, който избухна във военния склад във Виницка област в Украйна е унищожил боеприпаси на обща стойност ок. 800 млн. долара, пише руското издание “Ведомости“. Информацията е дадена от председателя на Върховния съвет по национална сигурност на Украйна. \r\nСпоред съобщението на говорителя на ведомството Иван Виник, „да кажем, че нищо не се е случило и че не се нуждаем от танкови снаряди… ако бяхме на такава позиция, можехме просто да продадем унищоженото за 800 млн. долара“. Общият обем на засегнатите и съсипани материали е ок. 60 хил. тона, се казва още в съобщението. \r\n*** Сирийският външен министър Уалид Муалем, заяви по време на телевизионно интервю, че Русия няма нужда от военна база в провинция Деир ез-Зор, пише вестник “Коммерсант“. Муалем коментира изявлението на Москва, че страната обмисля създаване на база на територията на сирийската провинция. Министърът припомни, че между Русия и правителството в Багдад има споразумение, според което Москва има право на военни центрове в районите на Тартус и Хмеймим. \r\n*** Руският президент Владимир Путин потвърди с указ назначаването на Александър Сергеев  за ръководител на Руската академия на науките, пише вестник “Известия“.\r\nСергеев спечели провелите се във вторник избори с общо 1045 гласа в двата тура на гласуването. Досегашният член на Руския институт за приложна физика ще заема този пост в следващите пет години. \r\n***", "date": "2017.09.28", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2017/09/28/2440486/balgariya-i-rumaniya-shte-prouchvat-vazmozhnostta-za-izgrazhdane-na-nov-most-nad-r-dunav-pri-ruse-gyurgevo-obzor.html", "text": "Втори мост над р. Дунав край Русе ще даде възможност и на България, и на Румъния да осигурят поемането на много по-голям трафик, който ще бъде генериран от строящата се пътна инфраструктура в Северна България. Това посочи министър-председателят Бойко Борисов при обсъждането на проекта на междуправителствен меморандум за извършване на проучвания за изграждане на ново мостово съоръжение на р. Дунав по време на редовното правителствено заседание.\r\n„Всички сме свидетели: мине не мине седмица – километрични опашки на Русе. С изграждането, защото предполагам, че вече никой не се съмнява, че като кажем нещо то става… след няколко години Северна България ще изглежда като Южна България“, каза премиерът и даде пример с проектирането на автомагистрала „Хемус“, на скоростния път Русе – Велико Търново, тунела по Шипка, пътя Ботевград – Мездра. „Това означава много повече инвестиции и това не са празни думи, защото виждате: завод след завод се строи там“, коментира Борисов. Съоръжението ще позволи свързване на Букурещ със София, Солун и Белград, както и поемане на трафика от Азия за Европа не само по хоризонтална, но и по вертикална линия, подчерта премиерът, като допълни: „От всички други мостове не сме се отказали, но засега те са само на ниво добри пожелания“.\r\nСлед разискванията Министерският съвет одобри като основа за водене на преговори меморандум между правителствата на България и Румъния за извършване на задълбочени проучвания за изграждане на нов мост на р. Дунав при Русе-Гюргево.\r\nАнализът показва многократно нарастване през последните години на автомобилния трафик през Дунав мост 1, както и на търговския обмен по Рейнско-Дунавския коридор (коридор 7). Съществуващото съоръжение е открито за експлоатация преди повече от 60 години и техническите му възможности не позволяват облекчаване на трафика. Поради дългата му експлоатация се налага рехабилитация на конструкцията и спирания на движението. Това води до значителни задръствания, натоварване на инфраструктурата и други затруднения. Изграждането на ново съоръжение при Русе-Гюргево ще облекчи значително съществуващия трафик, ще намали негативното въздействие върху околната среда и ще има цялостен положителен икономически ефект за двете страни.\r\nС подписването на Меморандум между правителствата на България и Румъния за проучвания за изграждане на нов мост на р. Дунав при Русе-Гюргево двете страни ще поставят основа за подобряване на транспортната си свързаност и повишаване на икономическата активност в региона. Подкрепа за изграждането на ново съоръжение на р. Дунав при Русе-Гюргево е изразена и от местните и регионални власти на двете страни.\r\nПо време на правителственото заседанието бе одобрен и проект на споразумение между Изпълнителна агенция „Морска администрация” и Румънската морска администрация за предоставяне на достъп на кораби, нуждаещи се от помощ, до места за убежища.\r\nС подписването му ще се изпълнят изискванията на Директива 2002/59/ЕО за създаване на система на Общността за контрол на движението на корабите и за информация. Споразумението определя процедурите за сътрудничество с румънската страна за съставянето на план за приемането на кораби в пристанищата в Черноморския регион и обезпечаването на тяхната безопасност. Регламентират се принципите на двустранното сътрудничество, както и вземането на решения при предоставяне на място за убежище на кораб с оглед избягване на ненужен риск за корабоплаването и околната среда. Ще се подобри обмяната на информация за улеснение на координацията между компетентните органи в двете държави за навременна намеса, оказване на помощ и предоставяне на места за убежища.", "date": "2017.09.28", "title": "България и Румъния ще проучват възможността за изграждане на нов мост над р. Дунав при Русе-Гюргево (ОБЗОР)"}
{"url": "http://www.focus-news.net/news/2017/09/28/2440487/ekathimerini-anarhisti-sa-proniknali-v-sgradata-na-gratskoto-ministerstvo-na-pravosadieto.html", "text": "Протестиращи анархисти са проникнали в сградата на гръцкото министерство на правосъдието в сряда, съобщава електронното издание Ekathimerini. Групата, която според данните на вестника, се състояла от ок. 18 души, е успяла да стигне до третия етаж на сградата, призовавайки за премахване на едно от положенията, заложени в националния закон за антитероризъм. \r\nПолицията се е намесила и е извела протестиращите извън територията на министерството.  Цанко Цолов", "date": "2017.09.28", "title": "Ekathimerini: Анархисти са проникнали в сградата на гръцкото Министерство на правосъдието"}
{"url": "http://www.focus-news.net/news/2017/09/28/2440488/xinhua-dzheyms-matis-otkaza-da-posochi-tochniya-broy-na-amerikanskite-voynitsi-koito-shte-pristignat-v-afganistan.html", "text": "Министърът на отбраната на САЩ Джеймс Матис отказа да посочи броя на допълнителния контингент американски войници, които Вашингтон ще прати в Афганистан, предава агенция Xinhua. Матис обоснова решението си с думите, че „няма да разкрия точния брой войници пред врага“. \r\nСпоред данни на държавни медии, в страната има ок. 11 хил. американски войници, като се очаква още поне три хиляда да пристигнат.\r\nМатис заяви, че „афганистанските сили продължават да са водещи, но ще им дадем още предимства“.  Като част от тези предимства, ще бъдат ок. 1 млрд. долара финансова помощ, която САЩ ще предоставят на местните военни сили до 2020 г. Цанко Цолов", "date": "2017.09.28", "title": "Xinhua: Джеймс Матис отказа да посочи точния брой на американските войници, които ще пристигнат в Афганистан"}
{"url": "http://www.focus-news.net/news/2017/09/28/2440489/api-ogranicheno-dvizhenieto-po-patya-veliko-tarnovo-targovishte.html", "text": "Временно е ограничено движението в двете посоки по път I-4 Велико Търново-Търговище, в района на с. Кавлак, поради ПТП, съобщават от Агенция Пътна Инфраструктура  Водачите изчакват на място.", "date": "2017.09.28", "title": "АПИ: Ограничено движението по пътя Велико Търново-Търговище"}
{"url": "http://www.focus-news.net/news/2017/09/28/2440490/pregled-na-mezhdunarodnite-novini-do-6-chasa-agentsiya-fokus.html", "text": "Президентът на САЩ Доналд Тръмп заяви в сряда, че серията урагани, които връхлетяха страната тази година, ще повлияят негативно върху очаквания икономически ръст.\r\nПо думите на Тръмп, икономическия ръст през последното тримесечие достигна 3%, което е повече отколкото беше заложено в плана на Вашингтон. \r\nНо според него, „това тримесечие, мисля, щеше да бъдат показани по-добри резултати, но ураганите ще имат своето отражение“. \r\n***Министърът на отбраната на САЩ Джеймс Матис обеща подкрепа за Въоръжените сили на Афганистан, но отказа да назове точния брой на войниците, които ще бъдат изпратен в Афганистан.\r\nАмериканският военен министър, който пристигна в Афганистан след посещението си в Индия, каза, че САЩ ще предприемат \"холистичен\" подход, без определени крайни срокове за победа над талибаните, като използват подкрепата на други страни в региона, включително Пакистан и Индия.\r\n„Предпочитам да не назовавам точен брой на войниците в момента. Ще доведем още американци. Ще дойдат и още сили на коалицията - не-американци“, заяви Матис по време на съвместна пресконференция с президента на Афганистан Ашраф Гани и с Генералния секретар на НАТО Йенс Столтенберг.\r\n*** В град Калиновка, Винницка област, ситуацията около складовете за боеприпаси се е стабилизирала, според съобщение от пресслужбата на военното ведомство на Украйна.\r\n„Ситуацията се е стабилизирала на складовете за боепипаси в Калиновка . Интензивността на взривовете, към 17 часа, се е съкратила до 3-4 в минута“, пише в съобщението.\r\n*** Съединените американски щати обявиха, че процесът по премахване на химическите им оръжия, който тече в момента, ще приключи до 2023 г., съобщават от Вашингтон. \r\nВестникът припомня, че по предварителни договорки, Русия и САЩ трябваше да унищожат своите химически оръжия до 2012 г., но процесът се забави. В сряда Владимир Путин обяви, че Москва е ликвидирала последната част от арсенала си, като призова Вашингтон да направи същото.\r\n*** Джереми Корбин, лидерът на британските лейбъристи, заяви в сряда, че партията се намира \"пред портите на властта\" на страната. В реч, продължила ок. 80 минути, Корбин разкритикува премиера Тереза Мей и консервативната партия с думите: „Те със сигурност не са силни, нито стабилни“, като добави, че правителството се „крепи на косъм“ и политическият център се е изместил в ляво. Корбин също така е нарекъл оттеглянето на САЩ от Парижкото споразумение за климата „тревожно“, а речта на президента Доналд Тръмп пред ООН „притеснителна“. Сряда бе последния ден на годишния конгрес на Лейбъристката партия, провеждащ се в Брайтън.\r\n*** Очаква се до месец да бъдат подновени мирните преговори за Сирия, заяви в сряда представител на ООН. Това ще бъде осмият кръг от разговори за умиротворяване на страната, след като последните два, провели се съответно през месеците юли и май тази година, не доведоха до никакъв напредък за прекратяването на продължаващия вече шест години и половина конфликт. \r\nСпоред данни на ООН, от началото на вътрешните въоръжени борби в страната през 2011 г., повече от 250 хил. души са били убити. \r\n*** Представители на Мексико, САЩ и Канада заявиха в сряда, че е постигнат сериозен напредък в преговорите за Северноамериканското споразумение за свободна търговия (НАФТА).\r\nАгенцията припомня, че сряда бе последния ден от петдневния трети етап от преговорите, провеждащи се в Отава, Канада. Според изявлението е постигнат „невероятен напредък“ по редица от по-конкретните и наистина важни въпроси, като обаче се казва още, че най-сложната част от процеса все още не е започнала. \r\n***", "date": "2017.09.28", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2017/09/28/2440491/bbc-donald-tramp-obyavi-plan-za-golemi-danachni-namaleniya.html", "text": "Американският президент Доналд Тръмп и републиканската партия предложиха намаление на корпоративния данък от 35% на 20%, предава BBC. Според държавния глава, тази промяна би направила американските фирми конкурентноспособни и ще запази средната класа граждани. Демократите определиха плана като подарък за богатите. \r\nСред предложените реформи са промяна на данъка за отвъдморски печалби, премахване на таксите при наследство и др. \r\nСпоред Тръмп, икономиката на САЩ „не може да съществува освен ако не реформираме драстично остарялата, сложна и тежка данъчна система“.  Цанко Цолов", "date": "2017.09.28", "title": "BBC: Доналд Тръмп обяви план за големи данъчни намаления"}
{"url": "http://www.focus-news.net/news/2017/09/28/2440492/the-local-belgiyskata-politsiya-arestuva-ispanets-za-vrazki-s-islyamska-darzhava.html", "text": "Белгийската полиция арестува в сряда испанец, заподозрян в членство в „Ислямска държава“, който според властите е подготвял атентат в страната, пише испанското издание на The Local. Предполага се, че също така мъжът е действал като рекрутиращ нови попълнения за терористичната организация. \r\nБелгийската полиция е действала по сигнал на испанските органи за сигурност. Арестувания мъж е издирван от полицията в Мадрид в продължение на няколко години.  Цанко Цолов", "date": "2017.09.28", "title": "The Local: Белгийската полиция арестува испанец за връзки с „Ислямска държава“"}
{"url": "http://www.focus-news.net/news/2017/09/28/2440493/afp-yaponskiyat-premier-razpusna-na-parlamenta.html", "text": "Японският премиер Шиндзо Абе разпусна Народното събрание в четвъртък, започвайки по този начин подготовката за предсрочните парламентарни избори в страната, предава AFP. \r\nМинистър-председателят търси по този начин подкрепа за твърдата си политика спрямо Северна Корея, напомнят от агенцията. Абе направи изненадващото заявление, че ще свика ранни избори в понеделник. Хората ще упражнят правото си на глас на 22 октомври.  Цанко Цолов", "date": "2017.09.28", "title": "AFP: Японският премиер разпусна на парламента"}
{"url": "http://www.focus-news.net/news/2017/09/28/2440494/sofiya-vazstanoveno-e-dvizhenieto-po-pat-iii-191-bistritsa-zheleznitsa.html", "text": "Възстановено е движението по път III-191 Бистрица - Железница. Това съобщиха от пресцентъра на Агенция \"Пътна инфраструктура\".", "date": "2017.09.28", "title": "София: Възстановено е движението по път III-191 Бистрица - Железница"}
{"url": "http://www.focus-news.net/news/2017/09/28/2440495/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”.\r\nМетеорологична обстановка:\r\nДнес ще се задържи предимно облачно, но само на отделни места ще превали слабо. Ще продължи да духа слаб, в Дунавската равнина, Източна България и Източните Родопи умерен до силен вятър от изток-североизток. Максимални температури, предимно между 13° и 18°, в София около 13°.\r\nОграничения за товарни автомобили:\r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n- Автомагистралите; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“: \r\nобласт Бургас: от км 325+000 до км 359+000 в участъка Карнобат-Ветрен – почистване на окопи и водостоци. Срок до 30.09.2017 г.; \r\nобласт Пазарджик: движение в една лента от км 89+400 дясно до км 89+000 в посока София при с. Сарая, поради изкопни работи и направата на прозорец на разделителната ивица. Движението се извършва в активната лента. Срок от 9:00 ч. до 17:00 ч. на 29.09.2017 г.;\r\nАМ „Хемус“: област София:\r\nОграничено движението посока София от км 29+860 до км 35+150, поради ремонтни дейности по виадукта на км 33+600 и лява тръба на пътен тунел „Витиня”. Движението се осъществява двупосочно в платното посока Варна. По виадукта на км 33+600 и в пътен тунел „Витиня” аварийна лента е затворена и автомобилите се движат в активна и изпреварваща ленти. Срок до 30.11.2017 г.\r\nОграничено е движението по АМ Хемус в посока Варна от км 34+300 до км 39+720, поради ремонтни дейности по виадуктите при км 35+760 и км 37+520. Движението се осъществява двупосочно в лявото платно, като са обособени две ленти в посока София и една в посока Варна. Срок до 30.11. 2017 г.\r\nОграничено движението по АМ \"Хемус\" в посока София от км 49+000 до км 53+880, поради ремонтни дейности по виадукт на км 51+360. Движението се осъществява двупосочно в платното посока Варна. Срок до 30.11.2017 г.\r\nЗа тежкотоварни МПС с технически допустима максимална маса над 10 тона:\r\nОграничено е движението на МПС над 10 т в посока Варна от км 30+260 до км 47+060, поради ремонтни дейности по виадуктите при км 35+760 и км 37+520. \r\nОбходен маршрут: Движението се отклонява по път I-1 и път II-17 от п.в. \"Витинска река\" при км 30+260 до п.в. Ботевград при км 47+060. Срок до 30.11.2017 г.\r\nОграничено е движението на МПС над 10 т по АМ \"Хемус\" в посока София от км 35+450 до км 30+260, поради ремонтни дейности по виадукти при км 33+600 и тунел „Витиня“. \r\nОбходен маршрут: Движението се отклонява при км 35+450 /временна пътна връзка/ по път I-1, след което се връща по АМ \"Хемус\" на км 30+260 при п.в. \"Витинска река\". Срок до 30.11.2017 г.\r\nЗа МПС над 10 тона, се предвиждат и следните обходни маршрути:\r\nЗадължителен маршрут за МПС над 10 тона, пътуващи по направление Видин –София, от области Видин, Монтана и Враца с крайна цел София е: път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 10 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 10 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД следва да приключи най-късно до 30.11.2017 г; \r\nпри Потоп посока Варна от км 16+760 до км 19+690 – движение с повишено внимание, поради ремонтно-възстановителни дейности в аварийната лента на виадукт при км 19+250. Срок до 12.01.2018 г.; \r\nАМ „Струма“: област Кюстендил: след тунел Блатино от км 51 до км 52 – движение с повишено внимание и ограничена скоростта до 90 км/ч, поради неравност на пътна настилка, причинена от ПТП. Срок до 29.09.2017 г.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nВъведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Републиката“ - забранен за МПС над 12 т;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Видин и Монтана: Ограничено е движението по път I-1 Ружинци-Дунавци за МПС над 12 т само в посока от Монтана към Видин, поради уширение на пътна настилка на лява лента в участъка от с. Медовница до с. Скомля от км 53+300 до км 53+425. Движението в участъка за посока Видин-Монтана се осъществява двупосочно в една лента. Движението на МПС над 12 тона в посока Монтана-Видин се осъществява по обходен маршрут по пътища III-114, III-112 и II-11 през Ружинци-Тополовец-Добри дол-Арчар-Дунавци. Срок до 30.09.2017 г.; област Видин: Поради техническа профилактика на Дунав мост 2 Видин-Калафат временно се спира трафика за всички превозни средства, преминаващи в двете посоки на движение на 28.09.2017 г. от 13.00 часа до 15.00 часа; област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; ограничено движение по път І-1 Монтана-Враца, поради ремонтни дейности по мостове и виадукти на \"Витиня\" АМ \"Хемус\" за тежкотоварни автомобили над 10 тона. Срок до 30.11.2017 г.\r\nОбходен маршрут: от Видин е проход Петрохан-София.\r\nЗа пътуващите от Лом-Вирове-Монтана-Берковица-Проход Петрохан-София. област Враца: Враца-Мездра от км 152+000 до км 161+000 - монтиране на СПО /мантинела/. Стесняване на от лентите за движение. Срок: 29.09.2017 г.; област София: забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 01.09.2018 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2018 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок 13.09.2018 г.; Ограничено движението при Владая в лявото платно /посока София/ от км 277+070 до км 279+161, поради ремонтни дейности в участъка от км 277+610 до км 278+601. Движението се осъществява двупосочно в дясното платно /посока Перник/. Алтернативни маршрути: \r\nПосока София – АМ „Люлин”; СОП, или ІІІ-1801; СОП. \r\nПосока Перник – СОП; АМ „Люлин”; СОП; ІІІ-1801. Срок 28.09.2017 г.; \r\nобласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; област Кюстендил: км 355+564, пътен възел Кочериново движение с повишено внимание поради превоз и преминаване на влекачи с ремаркета с греди с дължина 32 м. Превозът ще бъде само през делнични дни, през светлата част на денонощието от 9,00 до 16,00 часа и няма да се извършва при намалена видимост и лоши атмосферни условия. Влекачите преминават по временен бетонов път, като след преминаването постоянната организация се възстановява. Движението ще е сигнализирано с пътни знаци съгласно одобрен проект за ВОБД. Срок до 02.10.2017 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: област Варна: Девня-Варна от км 160+000 до км 170+000 – частични ремонтни работи на асфалтовата настилка. Движение с повишено внимание. Срок до 28. 09.2017 г.\r\n- път І-3 Гара Бяла-Плевен-Луковит-Коритна-Ябланица-Ботевград: област Ловеч: от 138+940 до км 139+880 в гр. Луковит – затваря се лявото платно в посока София-Русе. Движението на МПС се прехвърля в посока Русе-София, където се осъществява двупосочно, поради ремонт на пътната настилка. Срок до 31.10.2017 г.; област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 31.10.2017 г.; област Търговище: в участъка Търговище-Черенча от км 244+00 до 245+000 – ремонт на окоп. Движение с повишено внимание. Срок до 29.09.2017 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.03.2018 г.; област Хасково: Димитровград – Хасково в работен участък 1 от км 278+711 до км 284+400 – движение в едно платно, поради ремонтни дейности на асфалтовата настилка. Срок до 18.12.2017 г. ; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 30.10.2017 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: област Бургас: Соколово-Ветрен от км 456+170 до км 468+400 – рязане на храсти и косене. Срок до 30.09.2017 г.; Карнобат-Соколово от км 451+000 до км 454+000 ще се извършат геодезически измервания. Движение с повишено внимание. Срок до 29.09.2017 г.; \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2017 г.; Момин проход-Костенец - движение в една лента от км 141+000 до км 142+000, поради ремонтни дейности в дясното платно /посока Костенец/. Движението се осъществява двупосочно в платното посока София. Срок 02.10.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 01.12.2017 г.; област Бургас: Варна-Бургас при км 184+258 – движението на МПС се провежда при стеснение на платното за движение и намалена скорост до 40 км/ч., като работният участък е върху лявата пътна лента. Срок до 31.10.2017 г.\r\nСъстояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-108 АМ „Струма“-с. Кърналово от км 0+000 до км 7+000 – косене и изсичане на храсти и почистване на окопи. Движението се извършва в лявата или дясната лента за движение, съгласно поставените пътни знаци. Срок до 29.09.2017 г.; път III-198 с. Пирин-с. Горно Спанчево от км 28+000 до км 38+000 – косене и изсичане на храсти и почистване на окопи. Движението се извършва в лявата или дясната лента за движение, съгласно поставените пътни знаци. Срок до 29.09.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.10.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.10.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок до 31.10.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: няма.\r\nПът II-99 Крайморие-Караагач от км 0+000 до км 49+000 – рязане на сухи дървета. Движение с повишено внимание. Срок до 29.09.2017 г.; път III-795 югозападен обход-Карнобат от км 49+000 до км 53+000 ще се извършат геодезически измервания. Движение с повишено внимание. Срок до 29.09.2017 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път III-208 Провадия- Дългопол-Айтос от км 6+600 до км 51+100 – ръчно косене. Движение с повишено внимание. Срок до 29.09.2017 г.; път III-904 Старо Оряхово-Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.; път III-904 Старо Оряхово-Гроздьово от км 23+403 до км 41+705 – частични ремонтни дейности. Движението на МПС се осъществява в свободната лента. Срок до 17.12.2018 г.; път III-2008 Повеляново-Езерово-Варна от км 12+000 до км 12+250 – направа на регули и италиански улеи. Движение с повишено внимание. Срок до 29.09.2017 г.\r\nОПУ-В. Търново:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. \r\nОбходен маршрут: Котленски проход. Срок до 15.11.2017 г.\r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nпът III-514 Г.Оряховица-с.Арбанаси-В.Търново от км 43+865 до км 48 +830 – ограничено движение поради ремонт. Срок до 30.11.2017 г. \r\nОбходен маршрут: с.Арбанаси-с.Шереметя-В.Търново.\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: няма.\r\nОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът II-11 Козлодуй-Гложене км 89+000 до км 95+000. Рязане на храсти и почистване на окопи. Стесняване на едната лента. Срок до 29.09.2017 г .; път III-101 Враца-Криводол от км 1+000 до км 3+000 – профилиране на банкети. Движение с повишено внимание. Срок: 05.10.2017 г.; път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 30.09.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 30.09.2017 г.; \r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 31.08.2018 г.\r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 31.08.2018 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 31.03.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич-Кардам от км 25+830 до км 43+515 – рехабилитация. Срок до 31.10.2017 г; път II-97 Околовръстен път на гр. Добрич от км 7+824 до км 16+539 786 – движение в една лента, поради частични ремонтни дейности на асфалтовата настилка. Преминаването се регулира от сигналисти. Срок до 31.10.2017 г.; \r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано Пелатиково от км 10+000 до км 14+000 е ограничено движението на товарни автомобили, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок до 02.10.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.10.2017 г; път III-602 Горна Козница-Мала Фуча от км 12+900 до 22+400 – движение в една лента, поради частични ремонти на пътната настилка, почистване на окопи и попълване на банкети.Сигнализирано с пътни знаци. Срок до 31.10.2017 г.; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 02.10.2017 г. \r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост.\r\nРемонтни дейности: \r\nПът III-5904 Крумовград-Ивайловград от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-307 в град Луковит от км 0+000 до км 0+514 – ограничено движение, поради ремонт на пътната настилка на път I-3. \r\nОбходен маршрут: за МПС с обща маса до 5 тона от кръстовището с ул. „Предел“ до път I-3. Обходен маршрут за МПС с обща маса над 5 тона, движещи се по направление Угърчин-Луковит е от центъра на село Тодоричене по общински път LOV 2091 до път I-3. Срок до 11.10.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.09.2017 г.\r\nРемонтни дейности:\r\nПът ІІ-35 разклон с. Слатина-Ловеч от км 30+600 до км 44+100 – движение с повишено внимание, поради полагане на маркировка. Стесняване на една от лентите за движение. Срок 30.09.2017 г.; път ІІІ-402 Борима-Дълбок дол от км 26+000 до км 30+380 – движение с повишено внимание, поради почистване на настилка от кал и профилиране на банкети. Стесняване на една от лентите за движение. Срок до 29.09.2017 г.;\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 02.10.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 31.10.2017 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2018 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: \r\nПът III-843 Сърница-Бърдуче от км 48+000 до км 53+800 - поетапно затваряне на лява и дясна ленти за движение, поради локални ремонти на пътно тяло.Срок от 9.00 до 17.00 часа до 29.09.2017 г.; път III-801 Белица-Поибрене от км 27+000 до км 30+000 – движение в една лента с поетапно затваряне на лява и дясна лента за движение, поради частичен ремонт на асфалтовата настилка. Срок от 9:30 ч. до 17:00 ч. на 28.09.2017 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности:\r\nПът ІІ-63 Трън-отклонение за с. Туроковци (дясна лента посока Трън-Главановци) от км 49+000 до км 49+050 – движение в една лента, поради изграждане на подпорна стена. Срок до 29.09.2017 г.; път ІІІ-638 отклонение за Бабица-община Брезник от км 0+000 до км 2+000 – движение в една лента, поради оформяне короните на дървета. Срок до 29.09.2017 г.; път III-8114 Бегуновци-Кошарево от км 8+000 до км 13+000 – изсичане на храсти и млада гора. Една от лентите за движение е стеснена. Срок до 29.09.2017 г. \r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-118 от км 23+057 до км 24+038 /в чертите на гр. Д. Митрополия/ – ограничено движението за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; \r\nПът ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+221 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: няма.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: \r\nПът II-86 Пловдив-Асеновград – движение с повишено внимание съгласно поставените знаци, поради частични ремонтни дейности в банкета. Срок до 20.12.2017 г.; път ІІІ-667 Първомай-Дълбок извор в с. Поройна при км 19+435 /мост над р. Чинар дере/ – движение в една лента съгласно поставена вертикална сигнализация и светофарна уредба, поради ремонтни дейности. Обходен маршрут: през временно изграден път в с. Поройна. Срок до 27.01.2018 г.\r\nОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+659 /с. Бистра-Разград/-– ограничено движение за всички МПС, поради строително-монтажни дейности. През затвореният участък ще се пропускат живущите в населените места Манастирско, Трапище и Бистра поради липса на друга алтернатива за достигане до тях.\r\nОбходен маршрут: Търговище-път II-74-с. Въбел-с. Здравец-с. Подгорица-път II-51 с. Дралфа-с. Чудомир-гр. Лозница-път I-2-Разград и обратно. \r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г.\r\nРемонтни дейности: \r\nПът II-49 Кубрат-Тутракан от км 79+890 до км 89+100 – частични ремонтни дейности на асфалтовата настилка. Срок до 31.10.2017 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ–202 Русе-Щръклево-Нисово-Кацелово при км 36+945 – аварийно-възстановителни работи на мост до с. Кацелово при км 36+945 над р. Черни Лом. Ограничено е движението на МПС над 10 тона, като едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Участъкът е сигнализиран. Срок до 01.12.2017 г.\r\nРемонтни дейности: \r\nПът III-202 Щръклево-Нисово от км 0+000 до км 7+000 и от км 10+000 до км 12+000 – движение с повишено внимание, поради направа на изкоп на канавка. Срок до 29.09.2017 г. \r\nПът ІІІ-501 Русе-Басарбово при км 5+976 – авариен ремонт на лява тротоарна конзола на мостово съоръжение. Движението на МПС се извършва в едната лента с пропускателен режим. Участъкът е сигнализиран.Въведено е ограничение на скоростта 40 км/ч. Срок до 01.12.2017 г.; път III-2001 Писанец-Ветово-Глоджево от км 15+600 до км 25+000 – движение в една лента на участъци, поради частични ремонтни дейности по асфалтовата настилка. Движението се регулира от сигналисти. Срок до 29.09.2017 г.; път III-2003 Сеново-Глоджево от км 13+060до км 16+300 – движение в една лента на участъци, поради частични ремонтни дейности по асфалтовата настилка. Движението се регулира от сигналисти. Срок до 29.09.2017 г.\r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание, спрямо поставената временна сигнализация, поради ремонтни дейности на асфалтовата настилка. Срок до 21.05.2018 г.; път III-235 Окорш-Паисиево-Главиница-Зафирово-М.Преславец в участъка от км 0+000 до км 12+000 – поетапно затваряне на лява и дясна ленти за движение, поради частичен ремонт на асфалтовата настилка и профилиране на банкети. Срок до 31.10.2017 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 30.11.2017 г.\r\nРемонтни дейности: няма. \r\nОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\r\nРемонтни дейности: \r\nПът ІІ-86 Чепеларе-Соколовци от км 80+200 до км 94+240 – частични ремонти на пътното платно. МПС да се движат с повишено внимание в свободната лента, съобразно създадената организация на движение. Срок до 06.10.2017 г.; път ІІ-86 Соколовци-Смолян от км 101+900 до км 101+950 – възстановяване и изграждане на пътен насип. Движение с повишено внимание в свободната лента, съобразно създадената организация на движение. Срок до 06.10.2017 г.; път ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-864 Проглед-Пампорово при км 3+900 – кофражни работи за ремонт на подпорна стена. МПС да се движат с повишено внимание в свободната лента, съобразно създадената организация на движение. Срок до 29.09.2017 г.; път ІІІ-865 Лещак-Вехтино от км 3+000 до км 15+150 – изсичане на храсти и косене на тревни площи за видимост. Движение с повишено внимание в свободната лента, съобразно създадената организация на движение. Срок до 29.09.2017 г.; път ІІІ-866 Смолян-Стойките (в чертите на гр. Смолян) от км 0+000 до км 11+550 – отпушване на отводнителни шахти. МПС да се движат с повишено внимание в свободната лента, съобразно създадената организация на движение. Срок до 29.09.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8631 Момчиловци-местност Момина вода от км 4+610 до км 4+650 – извършване на механизиран скален изкоп. МПС да се движат с повишено внимание в свободната лента, съобразно създадената организация на движение. Срок до 29.09.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; \r\nпът ІІІ-8652 Падина-Неделино (Мадан-Златоград) в чертите на гр. Неделино – поради изграждане на мост над р. Неделинска, свързващ ул. „Александър Стамболийски“ и ул. „Напредък“, се затваря движението от км 17+905 до км 17+940.\r\n- Товарните автомобили и транзитното движение да преминават през път III-8652 Па-дина-Неделино-кръстовище при км 17+905 (мост над р. Неделинска)-ул. „Напредък“ и се включват в път III-8652 Неделино-(Мадан-Златоград)-кръстовище при км 19+150 и обратно;\r\n- За всички останали МПС по път III-8652 Падина-Неделино-кръстовище при км 17+905 (мост над р. Неделинска)-през ул. Напредък-ляво съществуващ мост и се включват в път III-8652 (Мадан-Златоград)-кръстовище при км 18+150 и обратно. Срок до 05.10.2017 г.; \r\nпът ІІІ-8681 Рудозем-Смилян от км 0+000 до км 5+590 – извършване на механизиран земен изкоп, оформяне на земни окопи и почистване на свлачища и срутища. МПС да се движат с повишено внимание в свободната лента, съобразно създадената организация на движение. Срок до 29.09.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.\r\nОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2018 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2018 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nпът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 01.09.2018 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. \r\nОбходен маршрут: Котленски проход. Срок до 15.11.2017 г.\r\nПът II-55 Гурково-В. Търново – затворен за преминаване на МПС в гр. Гурково. \r\nОбходен маршрут: \r\n- Движението на МПС до 12 т в посока север-юг преминава по път II-55 /Проход на Републиката/ до км 55+800, където да се отклонява през четвъртокласния път IV- 53438 Димовци-Николаево до кръстовището с подбалканския път I-6:\r\n- Движението на МПС до 12 т в посока юг-север се пренасочва по градската улична мрежа на гр. Гурково. Срок до 15.11.2017 г.\r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово;\r\nпът III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път II-74 /Търговище-Попово/-с. Въбел-с. Здравец-с. Подгорица- път II-51 -гр. Лозница-път I-2 /Разград-Шумен/-Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 31.12.2017 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.09.28", "title": "Актуална пътна обстановка"}
{"url": "http://www.focus-news.net/news/2017/09/28/2440496/predstoyashti-sabitiya-v-stranata-za-28-septemvri-agentsiya-fokus.html", "text": "***\r\nОт 9.00 часа ще се проведе редовно заседание на Народно събрание. \r\n***\r\nОт 13.00 часа в Гранитна зала на Министерския съвет ще се проведе заседание на Националния съвет за тристранно сътрудничество. \r\n***\r\nОт 9.00 часа в София Хотел Балкан в залите Роял 3 и Роял 2 ще се проведе 16-а международна конференция InfoSec & Data Storage. Сред участниците в нея са: Красимир Каракачанов, заместник министър-председател по обществения ред и сигурността и министър на отбраната, Росен Желязков, председател, Държавна агенция „Електронно управление“, Николай Ненков, заместник-председател, Държавна агенция „Национална сигурност“ и др. \r\n***\r\nОт 10.30 часа в зала „Тържествена“ в сградата на Централния военен клуб министърът на транспорта информационните технологии и съобщенията Ивайло Московски и заместник-министрите Велик Занчев, Ангел Попов и Димитър Геновски ще представят приоритетите в секторите „Транспорт“ и „Телекомуникации“ по време на Българското председателство на Съвета на ЕС.\r\n***\r\nОт 13.00 часа в сградата на МВР министърът на вътрешните работи Валентин Радев и заместник-главният секретар на МВР главен комисар Георги Арабаджиев ще дадат редовен месечен брифинг.\r\n***\r\nОт 9.00 часа Бисер Петков, министър на труда и социалната политика, проф. Николай Петров, министър на здравеопазването и Н. Пр. Денис Кнобел, посланик на Конфедерация Швейцария, ще посетят Център „Домашни грижи“ – Враца.\r\n***\r\nОт 11.00 часа министърът на регионалното развитие и благоустройството Николай Нанков и кметът Калин Каменов ще проведат среща с гражданите пред обновената по Националната програма за енергийната ефективност жилищна сграда на ул. „Братя Миладинови“ №10. От 11.30 часа на бул. „Христо Ботев“ №124 министър Николай Нанков ще направи първа копка на път III-1002 Враца – пещера Леденика.\r\n***\r\nОт 12.00 часа министърът на земеделието, храните и горите Румен Порожанов ще участва в Четвъртата международна конференция „Мир и земеделие”, която се провежда в рамките на проекта „Хляб на мира”.\r\n***\r\nОт 9.00 часа в Интер Експо Център ще се проведе конференцията The Business Inside.\r\n***\r\nОт 9.30 часа в Дома на Европа (ул. „Георги Раковски” №124) ще се проведе конференция на тема \"Музеите на Азербайджан\" по повод 25-годишнината от установяването на дипломатически отношения между Азербайджан и България.\r\n***\r\nОт 9.30 часа в Capital Fort в столицата (бул. Цариградско шосе 90) заместник-председателят на Държавната агенция „Електронно управление“ Александър Йоловски ще вземе участие в Първата международна конференция „София – град на знанието“.\r\n***\r\nОт 10.00 часа ще се проведе заседание на Столичния общински съвет.\r\n***\r\nОт 10.00 часа VII състав на Специализирания наказателен съд ще гледа делото срещу Илиан М., Ангел П., Живомир Б. и др. обвинени за образуване и ръководене на организирана престъпна група. \r\n***\r\nОт 10.00 часа X състав на Специализирания наказателен съд ще гледа делото срещу Цветелин Ц., Тихомир В., Пламен А. и др. обвинени за образуване и ръководене на организирана престъпна група. \r\n***\r\nОт 10.00 часа XII състав на Специализирания наказателен съд ще гледа делото срещу Младен М., Мария Т., Полина Т. и др. обвинени за образуване и ръководене на организирана престъпна група. \r\n***\r\nОт 10.30 часа XVII състав на Специализирания наказателен съд ще гледа делото срещу Емил М., Тодор Ст., Димитър П. и др. обвинени за образуване и ръководене на организирана престъпна група.\r\n***\r\nОт 11.00 часа в конферентна зала на БСК ще се проведе пресконференция на тема „Динамика на сивата икономика 2007 – 2016 г.“. \r\n***\r\nОт 11.30 часа в местността Меча поляна на Туристически комплекс „Мальовица“ ще се състои юбилейно събитие под мотото „Празник на партньорите на Национален парк „Рила”.    \r\n***\r\nОт 12.00 часа в Пресклуб БТА ще се проведе пресконференция да предстоящия концерт в София на маестро Валерий Гергиев, пианиста Денис Мацуев и на Симфоничния оркестър на Мариинския театър от Санкт Петербург, Русия.\r\n***\r\nОт 13.00 часа в София Тех Парк ще се проведе двудневна Международна конференция по зелено предприемачество.\r\n***\r\nОт 13.00 часа в Национален пресклуб БТА ще се проведе пресконференция на Съюз на пенсионерите на тема: „1 октомври – Международен ден на възрастните хора. Проблеми на пенсионерите в България. Възможни решения.“\r\n***\r\nОт 13.30 часа XV  състав на Специализирания наказателен съд ще гледа делото срещу Антон С., Добрин С., Генчо Р., Росен П., и др., обвинени в образуване и ръководене на организирана престъпна група.\r\n***\r\nОт 14.00 часа XIII състав на Специализирания наказателен съд ще гледа делото срещу Йордан Й., Веселин Й., Маргарита Т., Данаил Г. и др., обвинени в образуване и ръководене на организирана престъпна група.\r\n***\r\nОт 14.30 часа XVIII състав на Специализирания наказателен съд ще гледа делото срещу Красимир К., Славчо А. и Галина В., обвинени в образуване и ръководене на организирана престъпна група.\r\n***\r\nОт 15.00 часа 5 състав на Софийския градски съд ще гледа делото срещу Ирена И. (съдия от Белоградчик) и др. (престъпление по служба).\r\n***\r\nОт 16.00 часа VI състав на Специализирания наказателен съд ще гледа делото срещу Пенчо Ч. за незаконно превеждане през граница. \r\n***\r\nОт 16.30 часа в залата на Националния съвет на Отечествен съюз (ОС), ул. „Витошка” №18, ще бъде подписано споразумение за сътрудничество между ОС и Общоруското обществено движение „Народен фронт — за Русия”.\r\n***\r\nОт 18.00 часа в къща музей „Димитър Димов“, Националният литературен музей организира паметна вечер, посветена на известни български интелектуалци с медицинско образование от Възраждането до наши дни.\r\n***\r\nОт 18.30 часа в Къща за литература и превод с представяне на излезлия на арабски език каталог „Нови литературни гласове от Балканите. Изборът на преводача\" и дискусия върху контактите на българската литература извън Европа ще бъде отбелязан Международния ден на преводача. \r\n***\r\nОт 18.30 часа в София Тех Парк, Иновационен форум \"Джон Атанасов, ще се проведе тържественото отбелязване на 10-та годишнина от създаването на  Катедра \"Софтуерни технологии\" на Факултета по математика и информатика на Софийския университет.\r\n***\r\nОт 19.00 часа в Литературния клуб на Столична библиотека ще започне новият сезон на поредицата „Поет на месеца“ с един от най-интересните съвременни български поети – Марин Бодаков.\r\n***\r\nОт 10.30 часа ще се състои пресконференция с кмета на Асеновград д-р Емил Караиванов в сградата на Община, ет. 3, кабинет на кмета.\r\n***\r\nОт 10.00 часа в залата на Народно читалище „Будител“ ще се състои закриваща конференция на проект „Независим живот”, осъществяван с финансовата подкрепа по Оперативна програма „Развитие на човешките ресурси”.\r\n***\r\nОт 13.30 часа в Регионален исторически музей – Благоевград ще бъде октирата научна конференция на тема „Югозападна България – нови изследвания и проучвания“ по повод 65-годишнина от основаването на културната институция. \r\n***\r\nОт 10.00 часа в заседателната зала на Община Дупница ще се проведе извънредно заседание на Общинския съвет. \r\n***\r\nОт 14.00 часа в заседателната зала на Община Кюстендил ще се проведе редовно заседание на Общинския съвет. \r\n***\r\nВ града ще се състои двудневна научна конференция на тема „Българските бежанци в Бургас и региона 1878–1945 г.“.\r\n***\r\nБургас отбелязва Европейската седмица на спорта, която се провежда под мотото „Бъди активен“. От 09.30 часа ще се проведе спортен празник на различните зони в изцяло реновирания от Община Бургас двор на ОУ „Братя Миладинови“. Той ще бъде посетен от министър Кралев и кмета Димитър Николов. В 10.00 часа в двора на ОУ „Васил Априлов“ ще бъде проведена демонстрация на Полицейска лична защита от служители на ОДМВР – Бургас, както и задържане с куче. В 11.15 часа програмата на събитието продължава на пл. „Атанас Сиреков“ пред Община Бургас. Там ще се проведат „Женски футболен хепънинг“. В 12.15 часа в байк зоната на парк „Езеро“, състезателите на Спортен клуб по планинско колоездене „Шор Инвейдърс“ ще демонстрират своите умения в дисциплината Dirt Jump.\r\n***\r\nОт 11.00 часа в кафе Joy (партерен етаж) в Триа Сити Център, ще се състои пресконференция по повод стартирането на инициативата „Аз и Ти ЗаЕдно“ за талантливите деца на Бургас.\r\n***\r\nОт 9.00 часа в хотел \"Черно море\" ще се проведе международна конференция на тема: “Стратегията на НАТО за сигурността в черноморския регион”.\r\n***\r\nОт 9.30 часа в зала \"Младост\" на Двореца на културата и спорта ще се състои пресконференция по повод началото на Десети Черноморски туристически форум.\r\n***\r\nОт 14.00 часа в офиса на ГЕРБ общинският съветник Марица Гърдева ще проведе приемна за граждани. \r\n***\r\nОт 9.00 часа в Голяма зала на Община Велико Търново ще се проведе заседание на Великотърновски общински съвет. \r\n***\r\nОт 10.30 часа в новата зала за пресконференции на стадион „Ивайло“ ще се проведе пресконференция преди големия мач „Етър“ – ЦСКА, на която ще присъстват треньорът Станислав Генчев и футболистите Йордан Апостолов и Румен Руменов. \r\n***\r\nОт 18.00 часа в Изложбени зали „Рафаел Михайлов“ ще бъде открита изложба на Глобален номадски арт проект – 2017. \r\n***\r\nМежду 11.00 и 13.00 часа председателят на КЗП Димитър Маргаритов ще открие приемна за граждани в офиса на регионалното звено на институцията.\r\n***\r\nОт 18.30 часа в НЧ „Напредък - 1869“ Драматичен театър „Гео Милев“ - град Стара Загора ще представи постановката „Голямото надлъгване\" по Рей и Майкъл Куни.\r\n***\r\nОт 17.30 часа в Огледална зала „Нели Божкова“ ще бъде представена книгата на проф. Огнян Герджиков „Аз не бях политик“. \r\n***\r\nОт 19.00 часа в Драматичен театър „Йордан Йовков“ – камерна зала ще се състои премиера на спектакъла „Чудо“ от Иван Радоев.\r\n***\r\nОбластният управител на Русе Галин Григоров ще проведе работна среща с Султанка Петрова, заместник-министър на труда и социалната политика и нейния екип за демографските тенденции и възможностите за взаимодействие и партньорство в социалната сфера.\r\n***\r\nОт 10.15 часа, в Международен панаир Пловдив,  палата 7, ще се състои Годишния бизнес форум „Индустрия 4.0”. Ще участва Томислав Дончев, представители на Eвропейската инвестиционна банка, Световната банка и други.\r\n***\r\nОт 15.00 часа в рамките на Международния технически панаир в Пловдив ще се състои Дискусионен форум „Загубите на вода – реално състояние и перспективи“.\r\n***\r\nОбщински съветници от ПП ГЕРБ – Пловдив ще имат приемен ден. От 17.30 до 19.00 часа офиса на ПП ГЕРБ в район „Западен” на ул. „Царевец” №9, с граждани ще се срещнат Петър Попов и Ясен Михайлов. От 17.30 до 19.00 часа в офиса на партията в район „Северен” на бул. „Марица” №91, приемен ден ще има Гошо Къчков. От 17.00 до 18.30 часа в офиса на ПП ГЕРБ в район „Източен” на ул. „Коста Паница” №5 с граждани ще се срещне Пенчо Малинов. От 16.00 до 18.00 часа в офиса на ПП ГЕРБ в район „Южен“ на ул. „Академик Петър Динеков” №1А, приемен ден ще има Веселин Маневски. \r\n***\r\nОт 17.00 часа във фоайето на зала България “Национална компания индустриални зони” ще представи възможностите за чуждестранни инвестиции пред представители на водещи турски компании по време на семинар, организиран от Българско-турската търговско-индустриална камара и Търговската секция при Посолството на Република Турция. \r\n***\r\nОт 17.30 часа в читалище „Св. Климент Охридски” – Симитли ще бъде представена стихосбирката „Черна котка“. \r\n***\r\nОт 14.00 часа в Сесийна зала на Община Смолян ще се проведе заседание на Общинския съвет. В дневния ред са включени 18 точки. \r\n***\r\nОт 19.00 часа в първа зала на РДТ – Смолян ще бъде представена постановката „Зле съшитият Орфей“. \r\n***\r\nОт 17.30 часа пред сградата на Община Сопот, Гражданският комитет в града организира протестен митинг, на който ще изрази недоволството си от управлението на кмета и зам.-кмета на Общината.\r\n***\r\nНа ул. “Иван Вазов“, северно от ул. “Радецки“, до ул. “Хан Аспарух“, както и в югозападната част на парк „Загорка“ ще се проведе традиционният старозагорски есенен панаир.\r\n***\r\nОт 12.45 часа на Паметник на участниците в Старозагорското въстание в парк „Ал. Стамболийски“ и Паметник на лобното място на Кольо Ганчев, Господин Михайловски и Сава Силов ще се състои поднасяне на цветя от възпитаници на СУ „Васил Левски“ и признателни потомци по повод 142 години от Старозагорското въстание.\r\n***\r\nОт 19.00 часа в Зала „Орфеида“, Парк–хотел Стара Загора, ще се състои Вкусът на музиката Кулинарни и музикални шедьоври с Йоланта Делибозова – Йоли и Камерен ансамбъл „Колегиум музикум SZ“.", "date": "2017.09.28", "title": "Предстоящи събития в страната за 28 септември (Агенция „Фокус“)"}
{"url": "http://www.focus-news.net/news/2017/09/28/2440497/predstoyashti-mezhdunarodni-sabitiya-za-28-septemvri-agentsiya-fokus.html", "text": "Европейските лидери ще проведат дигитална среща на върха. Вечерта ще се проведе неформална вечеря, на която ще бъдат обсъдени най-важните въпроси от европейския дневен ред.\r\n*** Президентът на Русия Владимир Путин пристига на визита в Турция, по време на която ще проведе разговори с колегата си Реджеп Таийп Ердога\r\n*** Представителят на Каталония, отговарящ за международните връзки на областта, Раул Ромева ще даде пресконференция в Брюксел, на която темата ще е референдумът за независимост, който трябва да се проведе на 1 октомври\r\n***", "date": "2017.09.28", "title": "Предстоящи международни събития за 28 септември (Агенция „Фокус“)."}
{"url": "http://www.focus-news.net/news/2017/09/28/2440498/nimh-shte-se-zadarzhi-predimno-oblachno-no-samo-na-otdelni-mesta-shte-prevali-slabo.html", "text": "Днес ще се задържи предимно облачно, но само на отделни места ще превали слабо. Ще продължи да духа слаб, в Дунавската равнина, Източна България и Източните Родопи умерен до силен вятър от изток-североизток. Максималните температури ще са предимно между 13° и 18°, в София – около 13°. Такава е прогнозата за времето на Националния институт по метеорология и хидрология (НИМХ) към БАН, съобщи за Агенция „Фокус” дежурният синоптик Евгения Егова. Атмосферното налягане е по-високо от средното за септември и ще остане без съществена промяна.\r\nНад Черноморието ще бъде облачно и на места ще превали слаб дъжд. Ще духа умерен до силен североизточен вятър. Максималните температури ще са 18 – 19°, температурата на морската вода е около 21°. Вълнението на морето ще бъде 3 – 4 бала.\r\nНад планините ще бъде облачно, по високите части мъгливо. На места ще превали слаб дъжд, над 2000 – 2200 метра – слаб сняг. Ще духа умерен до силен североизточен вятър. Максималната температура на височина 1200 метра ще е около 8°, на 2000 метра – около 3°.", "date": "2017.09.28", "title": "НИМХ: Ще се задържи предимно облачно, но само на отделни места ще превали слабо"}
{"url": "http://www.focus-news.net/news/2017/09/28/2440499/sofiya-obran-e-inkaso-avtomobil-v-zhk-ovcha-kupel-2.html", "text": "Обран е инкасо автомобил в ж.к. „Овча купел“ 2. Това съобщиха за Агенция „Фокус“ от пресцентъра на МВР. Обирът е станал в 23.00 часа в ж.к. „Овча купел“ 2. По първоначална информация един от двамата охранители в автомобила е бил ударен по глава. Не е пострадал сериозно. Все още не е ясно каква е задигната сума. От МВР все още не съобщават колко души се издирват.\r\nОчаквайте подробности\r\nМариела РУСЕВА", "date": "2017.09.28", "title": "София: Обран е инкасо автомобил в ж.к. „Овча купел“ 2"}
{"url": "http://www.focus-news.net/news/2017/09/28/2440500/parlamentat-shte-glasuva-godishniya-doklad-na-komisiyata-za-regulirane-na-saobshteniyata-za-2016-godina.html", "text": "Парламентът ще гласува Годишния доклад на Комисията за регулиране на съобщенията за 2016 година. Това се посочва в програмата за работа на Народното събрание. Докладът е приет от Комисията по транспорт, информационни технологии и съобщения на 19 юли. От доклада на комисията става ясно, че към 31 декември 2016 година с 2.4% е спаднал броят на предприятията, регистрирали намерение да осъществяват дейност по предоставяне на обществени електронни услуги. През 2016 година дейност са осъществявали 856 предприятия, спадът им е 4.04% в сравнение с предходната година. Обемът на пазара на електронни съобщения в България през 2016 година възлиза на 2.4 млрд. лева. Народните представители ще гласуват и Годишен доклад на Комисията за регулиране на съобщенията с анализ на пощенските услуги за 2016 година. От доклада на комисията става ясно, че участниците на пощенския пазар нарастват с 4% в сравнение с предходната година. Обемът на пощенския пазар е около 393 млн. лева и отбелязва ръст с 25% спрямо 2015 година. 5 парламентарни комисии ще проведат заседания.", "date": "2017.09.28", "title": "Парламентът ще гласува Годишния доклад на Комисията за регулиране на съобщенията за 2016 година"}
{"url": "http://www.focus-news.net/news/2017/09/28/2440501/reuters-pochina-hyu-hefnar.html", "text": "Основателят на списание „Плейбой“ Хю Хефнър почина на 91 години в нощта на сряда срещу четвъртък, предава агенция Reuters. От седалището на компанията съобщиха, че  смъртта му е била спокойна.\r\nХефнър бе наречен „пророк на поп хедонизма“ от списание \"Time\" и изигра немалка роля по време на сексуалната революция пред 60те години на миналия век. От агенцията припомнят, че той имаше три брака, последният от които от 2012 г., като жена му бе 60 години по-млада от него.  Цанко Цолов", "date": "2017.09.28", "title": "Reuters: Почина Хю Хефнър"}
{"url": "http://www.focus-news.net/news/2017/09/28/2440502/ministar-nikolay-nankov-shte-postavi-nachalo-na-rehabilitatsiyata-na-patya-vratsa-peshtera-ledenika.html", "text": "Днес министърът на регионалното развитие и благоустройството Николай Нанков ще направи първа копка на път III-1002 Враца – пещера Леденика. Това съобщиха от пресцентъра на Министерството на регионалното развитие и благоустройството. Церемонията ще се състои от 11.30 часа на бул. „Христо Ботев“ №124 в град Враца. \r\nРехабилитацията на 17-километровия участък е част от първите приоритетни обекти на Оперативна програма „Региони в растеж“ 2014 - 2020.\r\nПреди това, от 10.30 часа, министър Нанков ще присъства на официалното откриване на ремонтирания бул. „Васил Кънчов“ във Враца. В програмата за посещението на министъра в града е предвидена и среща с граждани, която той ще проведе заедно с кмета Калин Каменов, от 11.00 часа, пред обновената със средства от Националната програма за енергийна ефективност жилищна сграда на ул. „Братя Миладинови“ №10.", "date": "2017.09.28", "title": "Министър Николай Нанков ще постави начало на рехабилитацията на пътя Враца – пещера Леденика"}
{"url": "http://www.focus-news.net/news/2017/09/28/2440503/natsionalniyat-savet-za-tristranno-satrudnichestvo-shte-provede-zasedanie.html", "text": "От 13.00 часа в Гранитна зала на Министерския съвет ще се проведе заседание на Националния съвет за тристранно сътрудничество. Това съобщиха от правителствената информационна служба.\r\nСоциалните партньори ще обсъдят промени в Кодекса на труда и в Закона за безопасни условия на труд, както и предложението на АИКБ, БСК, БТПП и КРИБ за отмяна на допълнителното трудово възнаграждение за придобит трудов стаж и професионален опит (т.н. „клас“), и др.", "date": "2017.09.28", "title": "Националният съвет за тристранно сътрудничество ще проведе заседание"}
{"url": "http://www.focus-news.net/news/2017/09/28/2440504/zamestnik-ministar-denitsa-nikolova-shte-uchastva-v-sreshta-na-natsionalnite-koordinatori-po-dunavskata-strategiya-v-budapeshta.html", "text": "Заместник-министърът на регионалното развитие и благоустройството и Ръководител на УО на ОПРР Деница Николова ще вземе участие днес в среща на Националните координатори по Дунавската стратегия. Това съобщиха от пресцентъра на Министерство на регионалното развитие и благоустройството. Събитието ще се състои днес в Будапеща, Унгария. Сред основните теми на форума е обсъждане на бъдещето на Контактното звено за Дунавската стратегия и възможностите за подобряване дейността му за по-ефективно изпълнение на дейностите залегнали в нея. \r\nПреди срещата на Националните координатори ще се проведе и среща на Председателското Трио (Естония - България - Австрия) на Съвета на ЕС, на която ще бъдат обсъдени текущи въпроси по отношение на общите за Триото цели и националните приоритети на всяка страна по време на председателството на ЕС.", "date": "2017.09.28", "title": "Заместник-министър Деница Николова ще участва в среща на Националните координатори по Дунавската стратегия в Будапеща"}
{"url": "http://www.focus-news.net/news/2017/09/28/2440505/hurriyet-turskoto-pravitelstvo-obyavi-proekt-za-ostro-povishenie-na-danatsite.html", "text": "Турското правителство обяви в сряда план за остро повишаване на данъците, пише всекидневникът Hurriyet. Промените включват 40% увеличение на данъка за личните автомобили и на корпоративния данък до 22% от 20%, на таксата за печалба от лотарията и др. Финансовият министър на страната обяви, че проектът, който съдържа 130 точки, бе внесен в Парламента в сряда.   Цанко Цолов", "date": "2017.09.28", "title": "Hurriyet: Турското правителство обяви проект за остро повишение на данъците"}
{"url": "http://www.focus-news.net/news/2017/09/28/2440506/sofiya-vodachite-da-shofirat-s-povisheno-vnimanie-po-pat-ii-17-skravena-botevgrad-pri-vlizane-v-botevgrad-poradi-patnotransportno-proizshestvie.html", "text": "Водачите да шофират с повишено внимание по път II-17 Скравена - Ботевград, при влизане в Ботевград, поради пътнотранспортно произшествие. Това съобщиха от пресцентъра на Агенция \"Пътна инфраструктура\". Лентата в посока София е стеснена.", "date": "2017.09.28", "title": "София: Водачите да шофират с повишено внимание по път II-17 Скравена - Ботевград, при влизане в Ботевград, поради пътнотранспортно произшествие"}
{"url": "http://www.focus-news.net/news/2017/09/28/2440507/natsionalna-kompaniya-industrialni-zoni-shte-predstavi-vazmozhnostite-za-chuzhdestranni-investitsii-pred-turskiya-biznes.html", "text": "“Национална компания индустриални зони” ще представи възможностите за чуждестранни инвестиции пред представители на водещи турски компании по време на семинар, организиран от Българско-турската търговско-индустриална камара и Търговската секция при Посолството на Република Турция. Това съобщиха от пресцентъра на “Национална компания индустриални зони”. Събитието под надслов „Възможностите за търговия и инвестиции в България“ ще се проведе днес, от 17.00 часа, по време на най-голямото българско изложение – Пловдивски международен технически панаир. Потенциалът на страната ни като логистичен хъб ще бъде основен фокус на дискусиите. Събитието ще се проведе в фоайето на зала \"България\".", "date": "2017.09.28", "title": "“Национална компания индустриални зони” ще представи възможностите за чуждестранни инвестиции пред турския бизнес"}
{"url": "http://www.focus-news.net/news/2017/09/28/2440508/stolichna-obshtina-predlaga-da-se-vavede-uspokoena-zona-v-tsentralnata-chast-na-sofiya.html", "text": "Столична община предлага се да въведе „успокоена зона\" в централната част на София. Решението ще бъде взето на днешното заседание на Столичния общинския съвет. Точката в дневния ред на общинските съветници ще внесе зам.-кметът Евгени Крусев. Предлага се в „успокоената зона“ ограничението за движение да е до 30 км/ч и изграждането на велоленти в карето между ул. „Алабин“, бул. „Хр. Ботев“, бул. „В. Левски“, бул. „Цар Освободител“ и ул. „Леге“ и изграждане на велоалеи по бул. „Монтевидео“ и бул. „Овча Купел“.", "date": "2017.09.28", "title": "Столична община предлага да се въведе „успокоена зона\" в централната част на София"}
{"url": "http://www.focus-news.net/news/2017/09/28/2440509/gd-granichna-politsiya-na-gkpp-kapitan-andreevo-se-e-obrazuvala-kolona-ot-tovarni-avtomobili-s-dalzhina-ot-7-km-na-izhod.html", "text": "На ГКПП \"Капитан Андреево\" се е образувала колона от товарни автомобили с дължина от 7 км на изход от страната. Това сочат данни към 6.00 часа, публикувани на сайта на ГД \"Гранична полиция\". На ГКПП \"Лесово\" има 5 км колона от изчакващи товарни автомобили на изход. На ГКПП \"Дунав мост\" има 1.5 км колона от изчакващи товарни автомобили на изход и 1 км колона от товарни автомобили на вход. На българо-румънската граница на ГКПП \"Дунав мост 2\" трафикът е интензивен на вход на изход. На българо-сръбската, българо-македонската и българо-гръцката граница трафикът е нормален на всички гранични контролно-пропускателни пунктове.\r\nПредстои временно спиране на трафика на всички МПС, преминаващи в двете посоки по \"Дунав мост 2\" Видин - Калафат, поради техническа профилактика на мостовото съоръжение. Спирането на движението през ГКПП \"Дунав мост 2\" ще се осъществи:\r\n- от 13.00 часа до 15.00 часа днес.\r\nПрепоръчва се използването на други гранични контролно пропускателни пунктове.\r\nФериботът Оряхово - Бекет работи само през деня, поради ниското ниво на река Дунав.", "date": "2017.09.28", "title": "ГД \"Гранична полиция\": На ГКПП \"Капитан Андреево\" се е образувала колона от товарни автомобили с дължина от 7 км на изход"}
{"url": "http://www.focus-news.net/news/2017/09/28/2440510/denyat-28-septemvri-v-balgarskata-istoriya.html", "text": "На 28 септември Българската Православната църква отбелязва деня на Преподобни Харитон Изповедник. През 1915 г. българските войски завземат западния бряг на река Марица, съгласно договора от 24 август същата година. В периода 28 септември - 1 октомври - 1919 г. се провежда Велик събор на македонските братства. На него се изказва мнение за автономия на Македония под протектората на Обществото на народите. През 1869 г. е основано ''Българско книжовно дружество'' в Браила, което през 1911 г. е преименувано на Българска академия на науките (БАН). \r\n2007 г.\r\nС указ на Президента на Р България Жозе Мануел Барозу и Кондолиза Райс са удостоени с орден „Стара планина” I-ва степен, а Ангела Меркел и Тони Блеър получават лента за особени заслуги.\r\n2005 г.\r\nЗапочва Световният шампионат по шахмат на ФИДЕ, спечелен от Веселин Топалов.\r\n2005 г.\r\nСловакия ратифицира договора за присъединяване на България и Румъния в ЕС по времена председателството на италианското правителство\r\n2002 г.\r\nВ периода 28 – 29 септември вицепремиерът Николай Василев и финансовият министър Милен Велчев участват на срещата на Международния валутен фонд и Световната банка във Вашингтон, където Велчев представя развитието на българската икономика. Той получава наградата на списание \"Юромъни\" за финансов министър на годината.\r\n1998 г.\r\nПрезидентът Стоянов налага своето първо отлагателно вето – върху Закона за радиото и телевизията. Стоянов възразява срещу начина на формиране на НСРТ, ограниченията за предаванията на майчин език, поголовното събиране на таксите за радио и телевизия и забраната за реклама в най-гледаното време по БНТ.\r\n1989 г.\r\nВ периода 28 – 30 септември в софийската кинозала \"Сердика\" се събират близо 1000 души от завърналите се след емигрирането в Турция български турци. Мотото на срещата е: \"България – наше Отечество, съдба и бъдеще\". Целта й е да демонстрира привързаността към България и да покаже, че турската пропаганда ги е подвела да се изселят.\r\n1983 г.\r\nВзето е решение за отстраняване на Александър Лилов от ръководството на БКП.\r\n1982 г.\r\nВ периода 28 септември – 1 октомври се провежда учение на Обединените въоръжени сили на страните от Варшавския договор. Учението - \"Щит-82\", се провежда на българска територия и в акваторията на Черно море.\r\n1962 г.\r\nПодписана е търговска спогодба между България и Нигерия.\r\n1960 г.\r\nНа 15-та сесия на Общото събрание на ООН в Ню Йорк първият секретар на ЦК на БКП Тодор Живков представя план за укрепване мира и разбирателството на Балканите.\r\n1949 г.\r\nПубликуван е Закон за задължителната военна служба. Тя става тригодишна, по съветски образец.\r\n1945 г.\r\nПолитбюро на ЦК на БРП (к) обсъжда стопанската политика на партията. В приетата стопанска декларация се определят основните насоки за икономическо развитие и в стопанската политика е допуснато известно либерализиране. Провъзгласено е хармонично развитие на частната, държавната и кооперативната инициатива.\r\n1941 г.\r\nВ периода 28 септември – 6 октомври гръцки националисти и комунисти вдигат въоръжен бунт в района на Драма, потушен от българските войски. До края на 1941 г. около 200 000 гърци се изселват от контролираните от България територии.\r\n1919 г.\r\nВ периода 28 септември – 1 октомври се провежда Велик събор на македонските братства (56 братства). На него се изказва мнение за автономия на Македония под протектората на Обществото на народите.\r\nМакедонските дружества и братства са организации на бежанци и преселници от Македония в България и други страни, със задача да подпомагат своите сънародници от европейските предели на Османската империя, останали под властта на Високата порта по силата на решенията на Берлинския конгрес (1878 г.).\r\n1918 г.\r\nПо време на Първата световна война българска делегация със съдействието на американската дипломация пристига в Солун и започва преговори за примирие. Примирието е сключено на следващия ден, като България се задължава да изтегли, разоръжи и демобилизира войските си, с изключение на 3 дивизии и четири конни полка. Антантата получава правото да задържи в плен 100-хилядна българска армия на запад от Скопския меридиан, да установи контрол върху българските комуникации и частично да окупира страната.\r\n1915 г.\r\nБългарските войски завземат западния бряг на река Марица, съгласно българо-германския договор, сключен на 24 август същата година, според който България поема задължението да се намеси в Първата световна война, като в замяна й се предоставят земите, отнети й от съседните балкански държави след поражението й в Междусъюзническата война. Формиран е Одрински окръг със седалище в Караагач.\r\n1887 г.\r\nПровеждат се избори за V Обикновено народно сърбание, спечелени от поддръжници на Стефан Стамболов. Гласуват 22% от избирателите.\r\n1869 г.\r\nОсновано е ''Българско книжовно дружество'' в Браила, което през 1911 г. е преименувано на Българска академия на науките (БАН).\r\n1864 г.\r\nВ Лондон по инициатива на Карл Маркс и Фридрих Енгелс е създаден “Първият Интернационал” (Международно дружество на работниците) – първата международна организация на пролетариата.На тази дата са родени:\r\n1908 г.\r\nРоден е Марин Петров Големинов – български композитор, академик.\r\nТой е един от най-изтъкнатите български съвременни композитори от т. нар. второ поколение. Автор е на оперите \"Ивайло\", \"Зографът Захарий\", \"Тракийски идоли\"; балетите \"Нестинарка\", \"Дъщерята на Калояна\". Носител е на Хердерова награда.На тази дата умират:\r\n2008 г.\r\nУмира Константин Павлов - български поет и киносценарист. Автор е на пиесите „Табу”, „Птици”, „Персифедрон”. Сред филмите, снимани по негови сценарии, са: „Спомен за близначката”, „Селцето”, „Чуй петела”, „Илюзия”, „Масово чудо”, „Бяла магия”, „Памет”, „Без драскотина”, „Нещо във въздуха”, както и анимационните „Птици”, „Стари басни” и „Внимание, червено”.\r\n1994 г.\r\nУмира Илко Моис Ескенази – български политик. Основател и първи президент на Еврейския комитет \"Цион\". Един от учредителите на Обединения демократичен център, преименуван през октомври 1992 г. на \"Обединен християндемократически център\". Вицепремиер по икономическите въпроси през 1992 –1993 г.\r\n1969 г.\r\nУмира Кимон Георгиев – български политик и държавник. Един от основателите на Военния съюз, както и един от главните организатори на държавния преврат на 9 юни 1923 г. Налага се като лидер в Политическия кръг \"Звено\". Активно участва в подготовката и провеждането на държавния преврат на 19 май 1934 г. От 19 май 1934 г. до 22 януари 1935 г. заема поста министър-председател. От 9 септември 1944 г. до ноември 1946 г. е министър-председател на първото отечественофронтовско правителство. След това заема редица важни държавни постове: министър на външните работи, министър на електрификацията и мелиорациите, председател на Комитета по строителство и архитектура, заместник председател на МС, заместник-председател на Националния съвет на ОФ.\r\n1953 г.\r\nУмира Стефан Николов Аврамов - участник в Илинденско-Преображенското въстание (1903 г.), писател. Автор е на книгата \"Революционните борби в Азот (Велешко) и Поречието\".За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.09.28", "title": "Денят 28 септември в българската история"}
{"url": "http://www.focus-news.net/news/2017/09/28/2440511/ruse-obshtinskite-savetnitsi-ot-gerb-organizirat-priemni-za-grazhdani.html", "text": "Общинските съветници от ГЕРБ организират приемни за граждани, четвъртък, от 17.30 часа в град Русе, съобщиха от пресцентъра на партията. Записванията стават на място или на телефон 082/82 52 64. В централния офис на партията, който се намира на ул „Чипровци” № 2, на въпроси на хората ще отговарят Орлин Дяков и Евгени Игнатов. \r\nВ клуба на ул. „Доростол” № 1 жителите на общината ще могат да поставят своите проблеми пред Илиян Илиев и Мария Димитрова. \r\nТихомир Георгиев и Бедрос Пехливанян ще са на разположение на хората за актуални проблеми в офиса в кв. „Чародейка”, комплекс „Чародейка”, ет. 2.\r\nЕлка Симеонова и Марияна Иванчева ще бъдат в клуба на ул. „Отец Паисий” №4, а Събина Павлова и д-р Кристиян Иванов – в клуба в кв. „Дружба 3“ (до комплекс „Олимпия“).", "date": "2017.09.28", "title": "Русе: Общинските съветници от ГЕРБ организират приемни за граждани"}
{"url": "http://www.focus-news.net/news/2017/09/28/2440512/v-sgradata-na-mvr-shte-se-provede-redoven-mesechen-brifing-na-ministar-valentin-radev.html", "text": "Днес, от 13.00 часа, в сградата на МВР министърът на вътрешните работи Валентин Радев и заместник-главният секретар на МВР главен комисар Георги Арабаджиев ще дадат редовен месечен брифинг. Това съобщиха от пресцентъра на МВР.", "date": "2017.09.28", "title": "В сградата на МВР ще се проведе редовен месечен брифинг на министър Валентин Радев"}
{"url": "http://www.focus-news.net/news/2017/09/28/2440513/dobrich-poradi-avariya-tseliyat-grad-e-s-narusheno-vodopodavane.html", "text": "Поради авария целият град е с нарушено водоподаване днес, съобщиха от пресцентъра на водоснабдителното дружество. Аварията е в Помпена станция „Приморци“. От водното дружество не посочват нито причината, нито час, в който аварията ще бъде отстранена и ще започне нормално водоподаване.", "date": "2017.09.28", "title": "Добрич: Поради авария целият град е с нарушено водоподаване"}
{"url": "http://www.focus-news.net/news/2017/09/28/2440514/dubrovnik-times-broyat-na-turisticheski-korabi-po-harvatskoto-kraybrezhie-znachitelno-po-malak-otkolkoto-prez-2016-godina.html", "text": "Dubrovnik Times: Броят на туристическите кораби, извършващи круизи по адриатическото крайбрежие на Хърватска, е значително по-малък тази година, отколкото през 2016 г., пише Dubrovnik Times. \r\nСпоред данни на Хърватското статистическо бюро, извършените круизи през първите седем месеца на 2017 г., са с 15.2% процента по-малко отколкото същия период миналата година. Този процес си личи най-ясно в статистиката за месец май, където между двете години разликата е 24%.\r\nПо същото време миналата година в Адриатика са били регистрирани 7.5% повече кораби, които предлагат услугата. Някои експерти предполагат, че тази тенденция е причинена от домино ефект, предизвикан от решението Венеция да ограничи потока туристи, пристигащи в града.   Цанко Цолов", "date": "2017.09.28", "title": "Dubrovnik Times: Броят на туристически кораби по хърватското крайбрежие значително по-малък отколкото през 2016 година"}
{"url": "http://www.focus-news.net/news/2017/09/28/2440515/predsedatelyat-na-komisiyata-za-zashtita-na-potrebitelite-dimitar-margaritov-shte-otkrie-priemna-za-grazhdani-vav-vratsa.html", "text": "Председателят на КЗП Димитър Маргаритов ще открие приемна за граждани във Враца. Днес, между 11.00 часа и 13.00 часа, Комисията за защита на потребителите (КЗП) ще проведе приемна за граждани в офиса на регионалното звено на институцията във Враца. Точният адрес е ул. „Мито Цветков” 2, стая 14 и 15, срещу Сувенирната палата. Това съобщиха от пресцентъра на КЗП. Според Маргаритов подобни събития събуждат доверие към институцията. „Потребителите могат очи в очи да се срещнат с нашите експерти, с мен, да споделят конкретни случаи или да получат консултация как би трябвало да постъпят, когато бъде направен опит към тях да се адресира нелоялна практика. Понеже институциите в България като че ли все още не са достатъчно отворени към гражданите, мисля че тази инициатива дава възможност на хората да разберат, че няма нищо лошо или страшно, а по-скоро е полезно за тях, когато има към кого да се обърнат и съответно кой да им помогне в трудна за тях ситуация”, каза председателят.  \r\nМаргаритов посочи, че в момента акцент в контролната дейност на Комисията са стоките за ученика. „Тази тематична кампания я разгръщаме и във връзка със стартиралата вече нова учебна година във Враца, региона, но и в цялата страна. Проверките са фокусирани върху обозначаването на цените и условията за продажбите, намаленията и промоциите на този тип стоки. Обръщаме внимание, например при продажбата на ученически раници на послания като „поддръжка на гърба”, „ергономичен гръб” – дали това да може да бъде доказано със съответните документи, включително от изпитвания, за да са посланията наистина коректни”, обясни Маргаритов. Той добави, че в търговската мрежа инспекторите основно следят цените да са коректно обявени и прилагани. „Ефективността на нашата дейност, надявам се, е още по-голяма и заради това, че извършваме контролни покупки. Практически се поставяме в ролята на клиентите така, както те пазаруват и по този начин установяваме и някои нарушения”, каза още Маргаритов. \r\nВъв Враца и региона от началото на 2017 г. КЗП е извършила близо 1300 инспекции, при които са съставени около 100 акта за различни административни нарушения или нелоялни търговски практики. „В седмична брошура голяма верига е заблуждавала клиентите с невярна информация за мощност на електроуред, който е бил предлаган на промоционална цена. Установихме, че техническите характеристики на този уред не съответстват на рекламния анонс. Хората очевидно са били примамвани от по-атрактивните характеристики и промо цената да закупят нещо, което не разполага с тези характеристики и оттам – цената не би трябвало да се тълкува като толкова изгодна”, каза още Маргаритов. \r\nВ последните месеци във врачанския регион са забранени и четири вида опасни стоки, предимно свързани с отглеждането на децата – облекла и обувки с лесно откъсващи се детайли, които при поглъщане могат да доведат до инцидент.", "date": "2017.09.28", "title": "Председателят на Комисията за защита на потребителите Димитър Маргаритов ще открие приемна за граждани във Враца"}
{"url": "http://www.focus-news.net/news/2017/09/28/2440516/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата днес, съобщиха от пресцентъра на дружеството. Във връзка с почистване и дезинфекция на резервоар „Изгрев – Гниляне“ на ул. „Лозянски дол“, кв. „Изгрев“ в Нови Искър, се налага спиране на водоподаването от 10:00 до 18:00 часа на клиентите на „Софийска вода” живеещи в кв. „Гниляне“, кв. „Курило“, кв. „Изгрев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: кв. „Гниляне“ на площада; кв. „Курило“ - ул. „Вечерница“ ъгъла с ул. „Търговска“; кв. „Изгрев“ - ул. „Христо Ботев“ ъгъла с ул. „Надежда“.\r\nВъв връзка с подмяна на хидрофорна уредба на ул. „Крум Кюлявков“, жк. „Дианабад“, се налага спиране на водоподаването от 10:00 до 19:00 часа на клиентите на „Софийска вода”, живеещи на ул. „Крум Кюлявков“ – висока зона на бл. 56 и бл. 57. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Крум Кюлявков“ ъгъла с ул. „Владимир Трендафилов“.\r\nВъв връзка с подмяна на сградно водопроводно отклонение на ул. „Надежда“ в с. Житен се налага спиране на водоподаването от 09:30 до 14:30 часа на клиентите на „Софийска вода”, живеещи в на ул. „Отец Паисий“, ул. „Търговска“, ул. „Стубела“, ул. „Люляк“, ул. „Черковна“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Житница“ ъгъла с ул. „Надежда“.\r\nВъв връзка с подмяна на сградно водопроводно отклонение на ул. 39 в кв. „Враждебна“ се налага спиране на водоподаването от 09:30 до 17:00 часа на клиентите на „Софийска вода”, живеещи на ул. 39. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 39 №6.\r\nВъв връзка с монтаж на спирателни кранове на ул. „Липа“ в с. Доброславци се налага спиране на водоподаването от 09:00 до 21:00 часа на клиентите на „Софийска вода”, живеещи на ул. „Градинарска“ от ул. „Липа“ до ул. „Житенски път“, бивш стопански двор. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Липа“ пред бивш стопански двор.\r\nВъв връзка с изграждане на водомерна шахта и монтаж на водомерен възел на ул. „Ѝеромонах Гаврил Лесновски“, вилна зона „Симеоново – север“, се налага спиране на водоподаването от 09:30 до 21:30 часа на клиентите на „Софийска вода”, живеещи по ул. „Ѝеромонах Гаврил Лесновски“ №1, №3, №5, ул. 45 от №5 до №24. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ѝеромонах Гаврил Лесновски“  №5.", "date": "2017.09.28", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/09/28/2440517/veliko-tarnovo-dvizhenieto-po-pat-i-4-v-rayona-na-selo-kavlak-se-izvarshva-v-edna-lenta-poradi-katastrofa.html", "text": "Движението по път I-4 Велико Търново – Търговище, в района на с. Кавлак, се извършва в една лента поради пътнотранспортното произшествие. Това съобщиха от пресцентъра на Агенция „Пътна инфраструктура”. Шофьорите да се движат с повишено внимание и съобразена скорост.", "date": "2017.09.28", "title": "Велико Търново: Движението по път I-4 в района на село Кавлак се извършва в една лента поради катастрофа"}
{"url": "http://www.focus-news.net/news/2017/09/28/2440518/dobrich-prof-ognyan-gerdzhikov-shte-predstavi-v-grada-knigata-si-az-ne-byah-politik.html", "text": "Община Добрич е домакин и организатор на представянето на книгата на проф. Огнян Герджиков „Аз не бях политик“, което ще се състои днес, от 17.30 часа, в Огледална зала „Нели Божкова“. Това съобщиха от пресцентъра на Община Добрич. За спомените на проф. Герджиков ще говори Ана Боянова, носител на голямата награда „Блага Димитрова“ за 2014 година. Специално участие във вечерта ще има известният поет и драматург Недялко Йорданов, както и актьорите Ивана Джеджева и Емил Калев. За публиката е предвиден и музикален акцент. „Аз не бях политик“ е издание на Ателие „Аб“. Входът е свободен.\r\nПроф. Огнян Герджиков е роден на 19 март 1946 г. в София. Завършва Юридическия факултет на Софийския университет „Св. Климент Охридски“. Специализира във Виенския университет и в Хамбургския институт „Макс Планк“. Асистент при проф. Нисим Меворах, а по-късно професор по търговско право в СУ \"Св. Климент Охридски\". Автор на монографии и десетки статии в областта на търговското право.\r\nНа 5 юли 2001 г. е избран за председател на 39-то Народно събрание. Избиран е два пъти за народен представител от листата на НДСВ. Председател на Парламентарната комисия по правата на човека и вероизповеданията в 40-то Народно събрание. За периода 27 януари 2017 г. – 4 май 2017 г. Огнян Герджиков оглавява деветдесет и петото правителство на България (петото служебно). Носител на орден „Стара планина“.", "date": "2017.09.28", "title": "Добрич: Проф. Огнян Герджиков ще представи в града книгата си „Аз не бях политик“"}
{"url": "http://www.focus-news.net/news/2017/09/28/2440519/varna-obshtinskite-savetnitsi-ot-gerb-organizirat-priemni-za-grazhdani.html", "text": "Общинските съветници от ПП ГЕРБ Надя Георгиева и Марица Гърдева ще се срещнат с граждани в дните до 29 септември. Това съобщиха от пресцентъра на ПП ГЕРБ – Варна. Приемното време на общинските съветници е от 14.00 до 16.00 часа в офиса на партията на ул. „Георги Бенковски” №1. Записвания могат да се правят на тел: 052/ 600 015. \r\nПриемният ден на Надя Георгиева е днес, а на Марица Гърдева – на 29 септември.", "date": "2017.09.28", "title": "Варна: Общинските съветници от ГЕРБ организират приемни за граждани"}
{"url": "http://www.focus-news.net/news/2017/09/28/2440520/plovdiv-zhiteli-na-sopot-shte-protestirat-s-iskane-za-ostavka-na-obshtinskoto-rakovodstvo-i-v-podkrepa-na-otstraneniya-direktor-na-km-ivan-vazov-stefan-filchev.html", "text": "Жители на Сопот излизат на протест днес, за да поискат оставката на общинското ръководство и да подкрепят отстранения директор на къща музей „Иван Вазов“ в града Стефан Филчев. Това каза за Радио „Фокус“ – Пловдив Манол Атанасов, председател на Гражданския комитет в град Сопот, който организира протеста. По думите му митингът ще се състои от 17.30 часа днес пред сградата на Община Сопот. „Бруталното уволнение на Стефан Филчев преля чашата на недоволството в Сопот, след редица други неща, които се случиха през последните две години, включително отношението на това общинско ръководство към гражданите. Просто тази чаша на търпението преля и гражданите спонтанно изразяват своето недоволство по всякакъв начин, особено в социалната мрежа. С този протест искаме да изразим нашето възмущение от това управление на Сопот и да му поискаме оставката, като действията ни са също в защита и подкрепа на Стефан Филчев. Отстраняването му беше толкова брутално, че просто някак съвсем естествено предизвика огромно възмущение“, коментира Манол Атанасов.\r\nПо думите му ако днес жителите на Сопот не бъдат чути, ще се търсят други варианти за постигане на желаното от тях. „Важно в момента е да проведем протеста и да приемем декларация, която се очертава, че желаят гражданите, а именно за оставката на този тандем – кмет и заместник-кмет. След като имаме тази приета декларация, ще я изпратим до Община Сопот, до областния управител на Пловдив, до Министерство на културата и до омбудсмана на България Мая Манолова. Ще запознаем с исканията ни и Комисията за местно управление в Народното събрание. Това е първото, което ще предприемем след митинга, ако той потвърди бушуващото недоволство сред гражданското общество в момента“, посочи Манол Атанасов. Председателят на Гражданския комитет в град Сопот заяви, че виновниците за ситуацията трябва да си понесат последствията. „Протестът е за оставка на общинското ръководство, а не за връщането на Стефан Филчев. Ако тези управляващи останат на власт, ще следват и други подобни ситуации и проблеми. Самият Стефан Филчев няма никакво желание да се връща като директор, докато тези двамата са начело на Община Сопот. Вече не желае, след тази бруталност и подигравка с него“, добави Манол Атанасов.\r\nТони МИХАЙЛОВ", "date": "2017.09.28", "title": "Пловдив: Жители на Сопот ще протестират с искане за оставка на общинското ръководство и в подкрепа на отстранения директор на КМ „Иван Вазов“ Стефан Филчев"}
{"url": "http://www.focus-news.net/news/2017/09/28/2440521/posolstvoto-na-republika-azerbaydzhan-v-balgariya-organizira-konferentsiya-na-tema-muzeite-na-azerbaydzhan.html", "text": "Тази година се навършват 25 години от установяването на дипломатически отношения между Азербайджан и България. По този повод Посолството на Република Азербайджан в България организира конференция на тема \"Музеите на Азербайджан\", която ще се проведе от 10.00 часа днес, съобщиха от пресцентъра на Посолството на Република Азербайджан в България. Азербайджан разглежда България като приятелска нация, с която развива двустранно сътрудничество в широк спектър от области. Двете страни си сътрудничат тясно по въпросите на енергетиката, транспорта, туризма, спорта, образованието и т.н.\r\nКултурните връзки между двете държави са важна част от стратегическото им патрньорство. В този контекст, под патронажа на Министерството на културата и туризма на Република Азербайджан и Министерството на културата на Република България, в партньорство с Българската културна фондация \"199\", Посолството ще организира конференция на тема \"Музеите на Азербайджан\". На пресконференцията ще говорят г-жа Ширин Меликова, директор на Азербайджанския музей на килимите (първият специализиран музей за килими в света), и д-р Алла Байрамова, директор на Държавния музей на музикалната култура на Азербайджан. Те ще представят богатото културно наследство и музейните традиции на Азербайджан.\r\nКонференцията ще се проведе днес, от 10.00 часа, в Дома на Европа (София, ул. „Георги Раковски” №124). Модератор ще бъде Божидар Алексиев, председател на Фондация „199\".", "date": "2017.09.28", "title": "Посолството на Република Азербайджан в България организира конференция на тема \"Музеите на Азербайджан\""}
{"url": "http://www.focus-news.net/news/2017/09/28/2440522/sofiya-vavezhda-se-vremenna-organizatsiya-na-dvizhenieto-za-zasnemane-na-film.html", "text": "Въвежда се временна организация на движението за заснемане на филм, съобщиха от пресцентъра на Столична община. Забранява се престоят и паркирането на пътни превозни средства, с изключение на колите на снимачния екип и извън местата в режим на платено паркиране „служебен абонамент”, от 08.00 до 19.00 часа, на паркинга на пл. „Св. Александър Невски”.", "date": "2017.09.28", "title": "София: Въвежда се временна организация на движението за заснемане на филм"}
{"url": "http://www.focus-news.net/news/2017/09/28/2440523/zdf-stefan-de-mistura-obyavi-nov-krag-ot-nepreki-mirni-pregovori-za-siriya.html", "text": "Специалният пратеник на ООН за Сирия Стефан де Мистура обяви нов кръг от непреки мирни преговори между правителството и опозицията, предава германският телевизионен канал ZDF. \r\nТе трябва да започнат след около месец, в края на октомври или началото на ноември. Двете страни трябва да използват времето за създаване на условия за разговорите в Женева, за да направят срещата „смислена\". Седмият кръг от преките мирни преговори бе прекратен без успех в средата на юли, припомня медията.Тереза Герова", "date": "2017.09.28", "title": "ZDF: Стефан де Мистура обяви нов кръг от непреки мирни преговори за Сирия"}
{"url": "http://www.focus-news.net/news/2017/09/28/2440524/plovdiv-obshtinskite-savetnitsi-ot-gerb-shte-provedat-priemni-za-grazhdani.html", "text": "Общинските съветници от ПП ГЕРБ в град Пловдив провеждат приемни с граждани. Това съобщиха от пресцентъра на ПП ГЕРБ. Днес срещи ще проведат: \r\n- Петър Попов от 17.30 до 19.00 часа в офиса на ПП ГЕРБ в район „Западен” на ул. „Царевец” № 9; \r\n- Ясен Михайлов от 17.30 до 19.00 часа в офиса на ПП ГЕРБ в район „Западен” на ул. „Царевец” № 9; \r\n- Гошо Къчков от 17.30 до 19.00 часа в офиса на ПП ГЕРБ в район „Северен” на бул. „Марица” №91; \r\n- Пенчо Малинов от 17.00 до 18.30 часа в офиса на ПП ГЕРБ в район „Източен” на ул. „Коста Паница” №5; \r\n- Веселин Маневски от 16.00 до 18.00 часа в офиса на ПП ГЕРБ в район „Южен” на ул. „Академик Петър Динеков” №1А.", "date": "2017.09.28", "title": "Пловдив: Общинските съветници от ГЕРБ ще проведат приемни за граждани"}
{"url": "http://www.focus-news.net/news/2017/09/28/2440525/dobrich-v-kmetstvo-balgarevo-shte-se-provedat-informatsionni-sabitiya-pod-mototo-da-zapazim-kostite-si-zdravi.html", "text": "По традиция ежегодно в страната се провежда информационна и скринингова кампания за запознаване с личните рискови фактори и ранна профилактика на остеопорозата. Това съобщиха от пресцентъра на Община Каварна. В рамките на тази кампания със съдействието на Община Каварна днес, от 12.00 до 14.00 часа, в Домашен социален патронаж на ул. \"Г. С. Раковски\" 13 и от 15.00 до 16.00 часа в Кметство Българево ще се проведат информационни събития под мотото „Да запазим костите си здрави!“, на които посетителите ще могат да научат кои са основните рискове за развитие на остеопороза при мъже и жени и какви мерки да следват, за да запазят костите си здрави през всеки етап от живота, да попълнят тестове за определяне на личния си риск и да научат повече за ролята на храненето и двигателната активност при профилактиката на това заболяване. По време на събитието ще се проведат измервания на костна плътност и телесен състав с предварително записване на тел. 0884 71 44 39.\r\nИнформационното събитие „Да запазим костите си здрави!“ е част от глобалната инициатива на Международната фондация по остеопороза, която се провежда в над 200 страни в света с цел повишаване на информираността и ограничаване на разпространението на остеопорозни фрактури – една от водещите причини за ранна инвалидизация и смъртност сред възрастното население на планетата.", "date": "2017.09.28", "title": "Добрич: В Кметство Българево ще се проведат информационни събития под мотото „Да запазим костите си здрави!“"}
{"url": "http://www.focus-news.net/news/2017/09/28/2440526/denyat-28-septemvri-v-svetovnata-istoriya.html", "text": "Нормандският херцог Вилхелм І Завоевател през 1066 г. започва завладяването на Англия. Английския крал Хенри разбива през 1106 г. своя брат Роберт в битка при Тиншебра (Франция), съединява Англия и Нормандия.\r\nВ Брюксел е открита първата в света заложна къща. През 1968 г. песента на “Битълс” Hey Jude оглавява американския хит-парад и се задържа девет седмици.  Американски полицаи през 1989 г. изземат рекордно количество кокаин - 22 тона на стойност 7 милиарда долара. 1994 г. - 852 души загиват при потъването на ферибота \"Естония\" в Балтийско море край бреговете на Финландия. \r\n2015 г.\r\nПълно лунно затъмнение, суперлуние и червена луна. Следващата Кървава Суперлуна ще се наблюдава през 2033 г., като предишната подобна комбинация е наблюдавана през 1982 г.\r\n2015 г.\r\nИндия извежда в орбита първата национална космическа обсерватория Astrosat, която едновременно ще провежда изследвания на ултравиолетови, видими и високоенергийна електромагнитни излъчвания.\r\n2015 г.\r\nТайфунът Дуджуан със скорост 70 м/сек парализира транспорта между японските острови в района между Окинава и Тайван. Регистрирани са вълни с височина 12 метра. Това е 21-вият тайфун в Тихия океан за тази година.\r\n2014 г.\r\nКенийският бегач Денис Кимето побеждава на Берлинския маратон с нов световен рекорд за време 2:02.57 при дистанция от 42195 метра.\r\n2013 г.\r\nВ Гвинея се провеждат парламентарни избори.\r\n2013 г.\r\n23 годишната филипинка Меган Янг е победителката в конкурса Мис Свят за 2013 г.\r\n2012 г.\r\nМарс Сайънс Лаборътори открива следи от течаща вода на Марс.\r\n2012 г.\r\nВ Ялта се провежда среща на Общността на независимите държави.\r\n2011 г.\r\nСърбия се оттегля от преговори с Косово заради конфликт на граничния пункт „Ярине“ между войници на КейФОР и сърби, при който пострадват 20 човека. На следващата вечер стотина сръбски младежи с качулки подпалват граничния пункт. Полски и американски войници от КейФОР произвеждат изстрели срещу нападателите и разпръскат сълзотворен газ. Тези събития са последица от разрушаването от силите на КейФОР барикада от камъни, издигната от косовски сърби в знак на протест срещу изпращането на граничните пунктове на косовски митничари. 3000 служители на ЕУЛЕКС и 5500 войници от силите на КейФОР отговарят за сигурността на косовските власти бойкотирани от сърбите, които смятат Северно Косово за част от Сърбия.\r\nФедералното събрание на Швейцария гласува закон за забрана употребата на фереджета, бурки, никакви и други дрехи закриващи лицето.\r\nВ Атина се стига до стълкновения на демонстранти с полицията, след като парламентът одобрява нов закон за данък върху недвижимата собственост.\r\nВъв Франция е обявена национална стачка на учителите.\r\nЗа първи път от 1959 г. досега на кубинците е разрешено да купуват и продават автомобили.\r\n2008 г.\r\nНа парламентарните избори в Австрия Социалдемократическа партия получава 29,3% от гласовете, 57 депутатски места, което й позволява да е водеща сила, а председателят й Вернер Файман става канцлер на страната.\r\n2007 г.\r\nДиректорът на НАСА Майкъл Грифин обявява намерението си до 2037 г. да бъде изпратен човек на Марс. Той казва: „През 2057 ще празнуваме 20 години от стъпването на човек на Марс“.\r\n2006 г.\r\nПолагат мощите на Мария Фьодоровна (Дагмар Датска) в Петропавловската катедрала в Петербург. Мария Фьодоровна е датска принцеса, родена на 26 ноември 1847 г. През 1866 г. се омъжва за руския княз Александър III, като преди това приема православната вяра. На 27 май 1883 г. заедно със съпругът й са короновани за императори на Русия в Московския Кремъл. След смъртта на Александър III за император е провъзгласен Николай II. Дълги години тя остава в Русия. След революцията усилено работи за Червения кръст. Едва през 1919 г. заминава за Малта, от там за Лондон, а след това се завръща в родната Дания. Умира на 13 октомври 1928 г. Погребението е извършено по православен обичай, като тялото й е положено в катедралата Роскилде. През 2006 години останките й биват положени до тези на съпруга й Александър III в Петропавловската катедрала в Петербург.\r\n2004 г.\r\nДават името Седна на транснептуновият обект, който е най-далечният наблюдаван обект от Слънчевата система. Счита се, че размерите му са около 2/3 от тези на Плутон. Открит е на 14 ноември 2003 г. от Майкъл Браун (Калифорнийски технологичен институт), Чадуик Тружило (обсерватория Гемини) и Дейвид Рабиновиц (Йейлски университет).\r\n2003 г.\r\nНа тази дата по инициатива на Международната мрежа на защитниците на свободата на информацията за първи път се отбелязва Международният ден на правото да знам. Тази организация е създадена на международната среща на организациите за свобода на информацията проведена в София на същата дата.\r\n2000 г.\r\nВтората интифада: Ариел Шарон посещава джамията Ал-Акса, известна сред евреите като Храмовият хълм в Йерусалим.\r\n1998 г.\r\nАлбанският премиер Фатос Нано подава оставка две седмици след непрекъснати улични протести, съпроводени с насилие.\r\n1994 г.\r\n852 души загиват при потъването на ферибота \"Естония\" в Балтийско море край бреговете на Финландия. Потъването на “Естония” е най-голямата морска катастрофа в Балтийско море в периода след Втората световна война.\r\n1989 г.\r\nАмерикански полицаи изземат рекордно количество кокаин - 22 тона, на стойност 7 милиарда долара.\r\n1982 г.\r\nВ периода 28 септември – 1 октомври се провежда учение на Обединените въоръжени сили на страните от Варшавския договор. Учението - \"Щит-82\", се провежда на българска територия и в акваторията на Черно море.\r\n1968 г.\r\nПесента на “Бийтълс” - “Hey Jude”, оглавява американския хит-парад и се задържа в класацията девет седмици.\r\n1961 г.\r\nВоенен преврат окончателно слага край на Обединената Арабска Република - съюз между Сирия и Египет от 1958 до 1961 г.\r\n1919 г.\r\nОткрит е Латвийският университет, наречен първоначално “Латвийско висше училище”.\r\n1864 г.\r\nВ Лондон по инициатива на Карл Маркс и Фридрих Енгелс е създаден “Първият Интернационал” (Международно дружество на работниците) – първата международна организация на пролетариата.\r\n1730 г.\r\nНедоволството от управлението на султан Ахмед ІІІ (1703 - 1730 г.) предизвиква бунт на населението. Основното ядро на дръзналите открито да се противопоставят на султана се състои от еничари, ръководени от Патрона Халил.\r\n1618 г.\r\nВ Брюксел е открита първата в света заложна къща.\r\n1599 г.\r\nВ Лондон е арестуван бившият фаворит на английската кралица Елизабет I, граф Роберт Есекс.\r\n1542 г.\r\nПортугалският мореплавател Хуан Кабрильо става първия европеец, видял Калифорния.\r\n1528 г.\r\nУраган унищожава испанска експедиция, изследваща Флорида. Оцеляват двадесет от четиристотин човека.\r\n1238 г.\r\nИспанската армия освобождава Валенсия от арабите.\r\n1106 г.\r\nАнглийския крал Хенри разгромява армията на своя брат Роберт в битка при Тиншебра (Франция), съединява Англия и Нормандия.\r\n1066 г.\r\nВилхелм І Завоевател започва завладяването на Англия.На тази дата са родени:\r\n1968 г.\r\nВ гр. Вантаа, Финландия е роден Мика Паули Хакинен - световен шампион във Формула 1 за 1998 и 1999 г.\r\n1934 г.\r\nРодена е Брижит Бардо – френска актриса от 60-те години на ХХ в. Сред филмите, в които Бардо се снимка, са: \"И Бог създаде жената …\", \"Парижанката\", \"Искате ли да танцувате с мен?\", \"Истината\", \"Бабет отива на война\", \"Презрението\", \"Булевардът на Рома\". Бардо е основателка на благотоворителен фонд за защита на животните.\r\n1924 г.\r\nРоден е Марчело Мастрояни – италиански актьор. Мастрояни се снима във филмите: “Сладък живот”, “Осем и половина”, “Брак по италиански”, “Градът на жените”, “Очи чорние”. Носител е на “Феликс” през 1988 г. за цялостно творчество.\r\n1841 г.\r\nРоден е Жорж Клемансо – френски политик и държавник, по професия лекар. Член е на Френската академия. По настояване на Клемансо е създаден Ньойският мирен договор.\r\n1573 г.\r\nРоден е Микеланджело Караваджо (Меризи да Караваджо) – италиански художник, основоположник на реализма в европейския живопис от ХVII в.\r\nАвтор е на картините “Призоваването на апостол Матей”, “Мъчението на апостол Матей”; “Разпъването на апостол Петър”, “Превръщането на Савел”, “Полагане в ковчега”.\r\n1547 г.\r\nРоден е Мигел де Сервантес Сааведра - испански писател, автор на романа „Дон Кихот”На тази дата умират:\r\n1991 г.\r\nУмира Майлс Дейвис – американски джазмен, тромпетист.\r\n1988 г.\r\nУмира Чарлз Адамс – американски карикатурист и аниматор. На базата на карикатурите на Адамс е създадена телевизионната поредица “Семейство Адамс”.\r\n1978 г.\r\nУмира папа Йоан Павел І (рождено име - Албино Лучани). Йоан Павел І става патриарх на Венеция през 1969 г. През 1973 г. е ръкоположен за кардинал. Избран е за папа е на 26 август 1978 г.\r\n1966 г.\r\nУмира Андре Бретон – френски писател, критик и редактор. През 1919 г. става един от основавателите на литературното списание “Дада”. Автор на “Манифест на сюрреализма”, дал дефиниция на течението Сюрреализъм.\r\n1953 г.\r\nУмира Едуин Пауъл Хъбъл- американски астроном.\r\nХъбъл открива отдалечаването на другите галактики от Млечния път, от което следва идеята за разширяването на вселената.\r\n1895 г.\r\nУмира Луи Пастьор – френски биолог и химик, член на Парижката Академия на науките През 1857 г. установява биологичния характер на ферментацията, оборва теорията за самозараждането и доказва, че микроорганизмите могат да произлязат само от микроорганизми. През 1865 г. предлага метод за запазване на виното от разваляне, използван днес широко под наименованието пастьоризация. Световна известност получава с метода за ваксинация против бяс.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.09.28", "title": "Денят 28 септември в световната история"}
{"url": "http://www.focus-news.net/news/2017/09/28/2440527/parva-sagbal-sveta-sofiya-organizira-kampaniya-za-reproduktivno-zdrave.html", "text": "Екипът на Първа САГБАЛ „Света София” организира кампанията „Въпрос на разговор и преглед“ в периода от 1 октомври до 1 декември 2017 г., съобщиха от пресцентъра на здравното заведение. Инициативата е насочена към репродуктивното здраве на българите и е предназначена за студенти, докторанти и други учащи млади жени и мъже. Кампанията се реализира с подкрепата на Столична община, Фондация „Искам бебе” и „Зачатие”.  \r\nЦелите на инициативата са да се предостави достъп до безплатни прегледи с цел подобряване на репродуктивните възможности на младите хора в България, да се информира младото поколение за репродуктивното и сексуалното здраве и как това се отразява на репродуктивното им бъдеще, както и да се поощри раждането на първо дете преди 30-годишна възраст. \r\nЕкипът на лечебното заведение ще осъществи и програмата за диагностика и лечение на двойки с репродуктивни проблеми „40+”. От нея могат да се възползват пациентки над 40-годишна възраст и по-млади жени с преждевременно намален яйчников резерв.\r\nБезплатните прегледи на дамите ще включват попълване на въпросник, разговор със специалист по репродуктивна медицина, ембриолог, андролог, гинекологичен преглед, както и ултразвуков преглед. За мъжете са предвидени безплатна спермограма, попълване на въпросник, разговор със специалист и анализ на спермограма. При необходимост в прегледите ще бъдат включени и други специалисти – мамолог, сертифициран психотерапевт и др. \r\nПри констатиране на здравословен проблем, пациентите ще бъдат насочвани за диагностично уточняване и лечение. Двойки с репродуктивни проблеми, които имат желание да имат дете, ще бъдат подпомогнати финансово чрез предоставяне на преференциални цени за инвитро процедури, като изискването ще е поне единият от двамата да е учащ. . Те ще се извършват от 10.00 до 13.00 часа всеки работен ден. Необходимо е предварително записване на телефон: 0876 35 91 90;  02/ 447 02 63;  0878 20 52 53.", "date": "2017.09.28", "title": "Първа САГБАЛ „Света София” организира кампания за репродуктивно здраве"}
{"url": "http://www.focus-news.net/news/2017/09/28/2440528/der-tagesspiegel-bundesverat-zavarshi-izteglyaneto-si-ot-indzhirlik.html", "text": "Бундесверът завърши изтеглянето на последните си части от военновъздушната база на НАТО в Турция – „Инджирлик“, съобщава берлинският ежедневник Der Tagesspiegel. Последните германски войници напуснаха базата в сряда, поясни представител на армията.\r\nВ ход е предислокацията на германския военен контингент на военната база „Ал Асрак“ в Йордания. Тя трябва да приключи през октомври тази година. От нея Бундесверът ще продължи участието си в международната мисия срещу близкоизточната радикална групировка „Ислямска държава“ в Сирия и Ирак с извършването на разузнавателни полети. \r\nВ турската база бяха разположени около 260 германски военнослужещи, шест самолета „Торнадо“, оборудвани със специална оптика, и един самолет цистерна. Берлин взе решение да изтегли военнослужещите си от „Инджирлик“ след дълъг спор с Анкара, която възпрепятстваше посещението на германска парламентарна делегация в базата. .Тереза Герова", "date": "2017.09.28", "title": "Der Tagesspiegel: Бундесверът завърши изтеглянето си от „Инджирлик“"}
{"url": "http://www.focus-news.net/news/2017/09/28/2440529/burgas-patyat-tsarevo-rezovo-ostava-zatvoren-nyama-dostap-do-sinemorets-i-rezovo-zaradi-prelyalata-r-veleka.html", "text": "Пътят Царево – Резово остава затворен, след като снощи река Велека заля моста при Синеморец. Откъснати са населените места Синеморец и Резово. Това съобщиха за Агенция „Фокус“ от Областна администрация –Бургас. Сапьорска група от Бургас е била в готовност да извърши контролиран взрив при косата на р. Велека, заради затлачване при устието на реката. От областната администрация уточниха, че това не се е наложило, тъй като нивото на водата е започнало да спада. \r\nЧастичното бедствено положение в селата Младежко, Калово, Бяла вода, Граматиково и Стоилово, намиращи се на територията на община Малко Търново, остава в сила. Има наводнени дворове и къщи, няма пострадали хора и животни. Нивото на водата е започнало да спада. Областният управител в момента пътува към района , за да се види с хората и да разбере какви са щетите. На по-късен етап ще има информация дали частичното бедствено положение ще бъде отменено. \r\nМариела РУСЕВА", "date": "2017.09.28", "title": "Бургас: Пътят Царево – Резово остава затворен, няма достъп до Синеморец и Резово заради прелялата р. Велека"}
{"url": "http://www.focus-news.net/news/2017/09/28/2440530/stara-zagora-zapochva-traditsionniyat-esenen-panair-v-grada.html", "text": "Започва традиционният есенен панаир в града. Това съобщиха от пресцентъра на Община Стара Загора. Традиционният старозагорски есенен панаир ще се проведе от днес до 5 октомври 2017 г. включително. Той ще бъде разположен на ул. “Иван Вазов“, северно от ул. “Радецки“, до ул. “Хан Аспарух“, както и в югозападната част на парк „Загорка“.\r\nНа територията на панаира е разрешено разполагането на атракционни съоръжения, произведения на художествените занаяти, обекти за продажба на захарни изделия, детски играчки и скара-бира.\r\nЗабранена е продажбата на алкохол с действително алкохолно съдържание по обем, превишаващо 6% vol., тютюн и тютюневи изделия, промишлени стоки (дрехи, обувки, одеяла, килими, текстилни изделия, продукти на химическата промишленост и др.), птици и животни.", "date": "2017.09.28", "title": "Стара Загора: Започва традиционният есенен панаир в града"}
{"url": "http://www.focus-news.net/news/2017/09/28/2440531/pregled-na-osnovnite-temi-v-shumenskiya-pechat.html", "text": "„Шестокласник остана без далак след сбиване в шуменско училище“ е водещото заглавие във вестник „Шуменска заря“. Инцидентът, за който се разбра едва във вторник вечерта, е станал в понеделник преди обяд в часа по математика в СУ „Йоан Екзарх Български“ в Шумен. По време на занятие две момчета – Красимир и Виктор се сдърпали заради топче. „Няма да има извънредно отчитане на водомерите заради новата цена на водата“ е друго заглавие от първа страница. „Махат незаконните реклами от електрическите стълбове в Шумен“, пише изданието. 80 незаконни реклами на територията на община Шумен ще бъдат премахнати. Става дума за неправилно поставени табели по електрическите стълбове или остарели избелели пана на вече несъществуващи фирми. „БСП в Шумен започва новия политическия сезон с ясни позиции“ е акцент от стр. 3 в броя. По повод началото на новия политически сезон и подновяването на заседанията на общинския съвет в Шумен след лятната ваканция, в централата на БСП дадоха пресконференция общинските съветници Веселин Пенчев, председател на общинската структура на БСП в Шумен, Данаил Данчев, председател на групата съветници от БСП в общинския съвет и Лили Петрова. „Откриват нов учебен център в Ивански по проект за интегриране на ромите“, съобщава ежедневникът. До дни ще приключат строително-ремонтните работи и ще бъде завършено оборудването на центъра. В него има обособени три нови зали, които ще се използват за провеждане на извънкласните дейности с децата и техните родители в така наречените „наваксващи училища“, „уикенд училища“ и „училища за родители“. „Кметът на Върбица участва в конференция за емигрантите в Германия“ е акцент от стр.4 в броя. По думите на Мердин Байрям жителите на община Върбица, живеещи в Дуисбург, нямат сериозни проблеми, но за да се увери в това, той ще се срещне с тях днес и утре в немския град, където живеят. „Нови четири европейски проекта по програма „Еразъм+“ спечели ДГ “Братя Грим“, пише вестникът. На един от тях, „Новите герои на Европа“, детската градина е координатор. Чрез него децата ще усвояват знания и развиват умения за творчество и социално предприемачество. Те ще се учат на милосърдие, толерантност и доброволчество чрез различните дейности в проекта.", "date": "2017.09.28", "title": "Преглед на основните теми в шуменския печат"}
{"url": "http://www.focus-news.net/news/2017/09/28/2440532/reuters-shindzo-abe-razpusna-parlamenta-predsrochnite-izbori-shte-sa-na-22-oktomvri.html", "text": "В четвъртък, 28 септември, министър-председателят на Япония Шиндзо Абе разпусна долната камара на парламента и обяви провеждането на предсрочни избори на 22 октомври, предава Reuters.\r\nС  парламентарния вот, който ще се проведе година по-рано, Абе ще се опита да затвърди позициите си на фона на високия рейтинг и на проблемите в опозицията. Абе се завърна на власт през 2012 г. и се надява, че засилването на подкрепата на гласоподавателите му през последните месеци ще помогне на коалицията, водена от Либералдемократическата партия (ЛДП) да задържи обикновено мнозинство. Понастоящем управляващите имат мнозинство от две трети в парламента. \r\nКметът на Токио Юрико Койке, която набира популярност, обяви, че ще формира нова национална партия. Койке, бивш член на Либералдемократическата партия на Абе, съобщи, че нейната Партия на надеждата ще издигне кандидати в цялата страна.Тереза Герова", "date": "2017.09.28", "title": "Reuters: Шиндзо Абе разпусна парламента, предсрочните избори ще са на 22 октомври"}
{"url": "http://www.focus-news.net/news/2017/09/28/2440533/sofiya-vazstanoveno-e-dvizhenieto-po-pat-ii-17-skravena-botevgrad-pri-vlizane-v-botevgrad.html", "text": "Напълно е възстановено движението по път II-17 Скравена - Ботевград, при влизане в Ботевград. Това съобщиха от пресцентъра на Агенция \"Пътна инфраструктура\".", "date": "2017.09.28", "title": "София: Възстановено е движението по път II-17 Скравена - Ботевград, при влизане в Ботевград"}
{"url": "http://www.focus-news.net/news/2017/09/28/2440534/burgas-nad-1-000-uchastnitsi-ot-tsyalata-strana-shte-se-vklyuchat-v-sedmoto-izdanie-na-natsionalniya-festival-srebro-v-kosite-pesen-v-dushite.html", "text": "Над 1 000 участници от цялата страна ще се включат тази година в Седмото издание на националния фестивал \"Сребро в косите, песен в душите - край морето на Бургас\", който ще се проведе днес и утре в града. Това съобщиха от пресцентъра на Община Бургас. Съставите и индивидуалните изпълнители, които ще участват в най-голямото събитие в страната, посветено на българските пенсионери, поставят своеобразен рекорд. В предните издания на песенния фестивал участниците наброяваха между 700 и 800 души. Тази година фестивалът отново ще се проведе в рамките на 2 дни - днес и утре (29 септември). Самодейните певчески групи и състави ще представят богат и разнообразен репертоар от автентичен и обработен български фолклор, популярни естрадни, патриотични и стари градски песни. Целта на фестивала е социална адаптация на хората от т. нар. \"трета\" възраст, както и съхраняване, развиване и популяризиране на българската фолклорна, естрадна и стара градска песен.\r\nКонцертите и в двата дни ще бъдат в залата на НХК и ще започват от 10.00 часа. По традиция през втората вечер (29 септември), от 17.30 часа, ще се състои Гала концерт на най-атрактивните участници, който се посвещава на Международния ден на възрастните хора - 1 октомври.\r\nФестивалът се организира от Община Бургас и Сдружение \"Съюз на пенсионерите - 2004\".", "date": "2017.09.28", "title": "Бургас: Над 1 000 участници от цялата страна ще се включат в седмото издание на Националния фестивал “Сребро в косите, песен в душите”"}
{"url": "http://www.focus-news.net/news/2017/09/28/2440535/ministar-boil-banov-remontat-na-ndk-shte-bade-zavarshen-v-srok.html", "text": "Ремонтът на Националния дворец на културата ще бъде завършен в срок. Това каза министърът на културата Боил Банов в предаването „Тази сутрин“ по БТВ. Във връзка с ремонта на НДК, министърът на културата заяви: „Върви се ясно към приключване на обекта. След 15 ноември остават техническите проби на новата техника“. „Парите не достигат за някои неща. Това няма да се усети от делегатите. Нещата, които няма да се свършват в момента няма да нарушат случващото се вътре, ще се направят по-нататък“, обясни министър Банов.\r\n„Проектът е много сложен – има изисквания на Европейската комисия, които дават насоки за допълнително възлагане, но не можем да направим всичко така, както се иска”, допълни министърът. Той уточни, че строителните дейности ще струват 24 млн. лв., 4,5 млн. лв. допълнително за техника, 12 млн. лв. са за сигурност. „Над 40 млн. е общата стойност. Оправяме се с парите, които имаме. Няма хипотеза, че ще са ни необходими още пари:, добави Боил Банов. По думите му работата на НДК няма да е блокирана като културна институция. „Даже в момента зала 1 откри сезона. По-скоро проблемите ни са, че ремонтът отвън, пред НДК, продължава. Вървим малко трудно, но само напред. \r\n„Не сме се чували отдавна с Боршош“, добави той. На въпрос виждали обратен ход там, министър Банов заяви: „Към момента не виждам такъв“. Министърът заяви, че продължава да работи с екипа на бившият директор на НДК Мирослав Боршош.", "date": "2017.09.28", "title": "Министър Боил Банов: Ремонтът на НДК ще бъде завършен в срок"}
{"url": "http://www.focus-news.net/news/2017/09/28/2440536/pazardzhik-riosv-se-obyavi-protiv-proektnoto-predlozhenie-za-dobiv-na-volfram-v-mina-grancharitsa-kray-velingrad.html", "text": "РИОСВ - Пазарджик даде отрицателно становище по проектното предложение за добив на волфрам в мина „Грънчарица“ край Велинград. Това съобщи за Радио „Фокус“ – Пазарджик Бояна Кирилова, експерт в Община Велинград. След тричасово обсъждане експертите единодушно взеха решение и не одобриха осъществяването на инвестиционното намерение. В световния ден на туризма - 27 септември, стотици жители на Велинград излязоха на мирна демонстрация, за да покажат, че туризъм и рудодобив са несъвместими на територията на Община Велинград. На демонстрацията бе разпънат 40-метров трибагреник, който изпълни цялата улица пред РИОСВ - Пазарджик. Организатори на мероприятието бяха гражданска инициатива „Запазване на Община Велинград като екологично чист регион без рудодобив“ в сътрудничество с Община Велинград, с участието на гайдарския ансамбъл на община Сопот. Кметът на Община Велинград твърдо застава против откриване на мина „Грънчарица”. Той подчерта, че мината ще замърси водата на Велинград и няма да допусне тя да  застраши здравето на хората. Ще бъде пагубна и за икономиката и туризма на града и региона. Д-р Костадин Коев и велинградчани са доволни от обективната оценка на експертите, въпреки че концесионера заплаши, че ще си търси правата в съда.\r\nАлбена ЖИЛЕКОВА", "date": "2017.09.28", "title": "Пазарджик: РИОСВ се обяви против проектното предложение за добив на волфрам в мина „Грънчарица“ край Велинград"}
{"url": "http://www.focus-news.net/news/2017/09/28/2440537/faktor-makedoniya-britanska-turistka-e-bila-razkasana-ot-valtsi-v-gartsiya.html", "text": "Намерени са тленните останки на 65-годишната британска туристка, която изчезна в близост до Карабаа (Петрота), на около 285 км източно от Солун, съобщава македонското електронно издание „Фактор“. Съгласно разпространената информация, жената е била разкъсана от вълци.\r\nНамерен е и паспортът на британката, която бе обявена за изчезнала от посолството на Обединеното кралство в Гърция. Съдебният експерт Никос Кифнидис разкри, че след нападението на вълците жената е била с две счупени бедра. Част от тялото й е липсвало, което според експертите е доказателство, че не е била нападната от кучета, както се смяташе по-рано.Тереза Герова", "date": "2017.09.28", "title": "„Фактор“ (Македония): Британска туристка е била разкъсана от вълци в Гърция"}
{"url": "http://www.focus-news.net/news/2017/09/28/2440538/pregled-na-osnovnite-temi-v-dobrudzhanskiya-pechat.html", "text": "„Прекратиха дело за обявяване в несъстоятелност на ВиК - Добрич“, съобщава вестник „Нова добруджанска трибуна“. Извънсъдебна спогодба е довела до прекратяване на дело за обявяване в несъстоятелност на ВиК - Добрич. Производството е образувано в Окръжен съд - Добрич по молба на „Енергийна финансова група” АД - София заради натрупани от ответника задължения в размер на 1 942 959 лева с ДДС за доставени и неплатени количества електрическа енергия. „Проблемите в НАТУРА могат да се решат с активното участие на местната общност“, съобщава изданието. Представители от Крайморска Добруджа, водени от председателя на УС на НАБЧ Димитър Канариев, са посетили конференция за състоянието на дивата природа на Юръп ленд оунърс в Букурещ. Във форума е участвал като гост и представител на Европейската комисия, който отговаря по въпросите за опазване на природата. „Николай Николов от Шабла с награда „Най-голяма риба“, съобщава всекидневникът. За пета поредна година край морския град се е състоял турнир по подводен риболов. Състезанието е последно за сезона и в него са участвали 33 риболовци от 10 клуба. Вестникът представя класирането на участниците в състезанието. „Обявиха предложенията за носители на годишните награди „Добрич“, съобщава на първа страница другият регионален вестник „Добруджанска трибуна“. Отличията се връчват по традиция на 1 ноември – Ден на народните будители и Ден на българските учени. Номинациите са в различни раздели: Колективна награда, Индивидуална награда, Награда за млад творец или учен (до 35 години). Ще бъдат присъдени и грамоти за принос в различни области от обществения и културен живот на добруджанския град. Окръжният съд в Добрич гледа дело, образувано по иск на Комисията за отнемане на незаконно придобито имущество срещу бившия председател на Варненския административен съд Анелия Цветкова, съобщава изданието. Комисията претендира за отнемане от ответницата на сумата от 153 548 лева. Ищецът прави искането, като се позовава на влязла в сила на 7 октомври 2015г. осъдителна присъда за подкуп срещу бившата съдийка и предположението, че има косвена връзка между това престъпление и претендираната за отнемане сума. „Изложба с фотографии и архивни материали за Левски гостува в Добрич“, съобщава всекидневникът. Подредена е във фоайето на Регионална библиотека „Дора Габе“ и може да бъде разгледана до 12 октомври. По време на откриването на изложбата гостите са имали възможност да видят дигиталната версия на личния дневник на Апостола.", "date": "2017.09.28", "title": "Преглед на основните теми в добруджанския печат"}
{"url": "http://www.focus-news.net/news/2017/09/28/2440539/burgas-ucheni-ot-tsyala-balgariya-predstavyat-izsledvaniyata-si-za-balgarskite-bezhantsi-v-nachaloto-na-20-vek.html", "text": "Национална научна конференция „Българските бежанци в Бургас и региона 1878 – 1945 г.“ ще се проведе от 27 до 29 септември, като част от Дните на европейското културно наследство в Бургас. Организатори на престижния форум са Регионалният исторически музей и Община Бургас. Това съобщиха от пресцентъра на Общината.\r\nЗа конференцията са подбрани 31 научни доклада, които най-добре представят измеренията на преселническите процеси в периода от 1878 г. до 1945 г. Това е тема с огромно значение за историята на България и българския народ, която по специфичен начин се актуализира и днес. Акцентът на подбраните изследвания е върху Бургас и региона, тъй като голяма част от българските бежанци (над 30 хил. семейства) намират спасение и нов дом именно тук. \r\nДокладите ще бъдат изнесени от тридесет и трима лектори: представители на институти при БАН, университети, музеи, библиотеки и дирекции на Държавен архив от цялата страна. Пленарната сесия с научните четенията ще започне днес в 10.00 часа в зала 311 на Колежа по туризъм. Основните теми и направления, които ще бъдат разглеждани, са историческата динамика на бежанските процеси сред българите от 1878 до 1945 г., Бургаският регион – новият дом на българските бежанци, ролята на бежанците в живота на свободна България – политически, социални и икономически проблеми, както и етно – демографска характеристика на бежанците.\r\nСъорганизатори и партньори на форума са Регионална библиотека „Пейо Яворов“ – Бургас, Университет „Проф. д-р Асен Златаров“, Дирекция „Регионален държавен архив“ – Бургас и Тракийски научен институт – София.\r\nОчаква се материалите от конференцията да бъдат отпечатани в научен сборник през месец ноември 2017 г. и той да бъде представен официално в края на годината.", "date": "2017.09.28", "title": "Бургас: Учени от цяла България представят изследванията си за българските бежанци в началото на 20 век"}
{"url": "http://www.focus-news.net/news/2017/09/28/2440540/veliko-tarnovo-stopanskata-akademiya-v-svishtov-populyarizira-izpalnenieto-na-proekt-shans-za-razvitie.html", "text": "Стопанска академия „Димитър А. Ценов” е партньор по проект „Шанс за развитие”, който се изпълнява по Програма за трансгранично сътрудничество INTERREG V-A Румъния-България. Това съобщиха от пресцентъра на Стопанска академия „Димитър А. Ценов”. Проектът е с продължителност 24 месеца, като приключва през м. май 2019 г. Основната проектна цел е повишаване пригодността за заетост чрез развиване на професионални умения и осигуряване на по-добра комуникация между работодателите и лицата, които търсят работа в областите Долж – Румъния, Видин и Велико Търново – България. Целевата група включва обучаващи се в ОКС „Бакалавър”, ОКС „Магистър”, ОНС „Доктор”, завършили висше образование в тези степени, активно търсещи работа и регистрирани безработни лица (съгласно националното законодателство). Това стана ясно по време на проведена в Стопанска академия работна среща на екипа по изпълнението на проекта с целевата група. На срещата присъстваха още зам.-ректорът по студентска политика и институционални комуникации доц. д-р Николай Нинов, преподаватели, административни служители, студенти, както и представители на местни и регионални медии. \r\nПред присъстващите, доц. д-р Анелия Радулова – експерт „Целеви групи” по проекта поясни, че водещ бенефициент е Университетът в румънския град Крайова, а партньор от българска страна, освен Стопанска академия е и Фондация за регионално развитие – Видин. Общата стойност на проекта е 648 094,73 евро, от които 85% е финансиране от Европейския фонд за регионално развитие, 13% е национално финансиране от двете държави, а собствените средства от партньорите възлизат на 12 961,90 евро. Говорейки за планираните дейности, доц. Радулова поясни, че проектът предвижда осъществяване на 14 инициативи – 12 обучения, една интернет страница за популяризиране на дейността и две трудови борси. Целевата група е от 400 участника, като 300 са от Крайова и по 50 от Свищов и Видин. Участниците, селектирани от Стопанска академия, са на възраст между 18 и 54 години. Планирани са и 12 посещения в реална работна среда, които ще осигурят възможност за повишаване на практическите умения и пригодността за заетост на крайните бенефициенти. По проекта ще бъде изграден Румънско-български кариерен център, който ще опосредства двустранния процес по търсене и наемане на работа на безработните от целевите региони. Доц. Радулова подчерта, че крайните бенефициенти ще получат качествено професионално обучение от университетски преподаватели от Румъния и България в областите, за които специалисти са силно търсени на трудовия пазар. „Участието в проекта Ви дава шанс да получите нови знания, да повишите своите компетентности, да се докоснете до реална работна среда, да разширите кръгозора си от познания и умения, да добиете представа за реалните измерения на трудовия пазар в целевите области в България и Румъния”, заяви пред целевата група доц. Радулова. \r\nСлед представянето на проекта, експертите по „Изпълнение на дейности” – доц. д-р Галина Захариева и доц. д-р Теодора Филипова, проведоха организационни срещи с представители на селектираната от Стопанска академия целева група.", "date": "2017.09.28", "title": "Велико Търново: Стопанската академия в Свищов популяризира изпълнението на проект „Шанс за развитие”"}
{"url": "http://www.focus-news.net/news/2017/09/28/2440541/ministar-boil-banov-za-uvolneniya-direktor-na-kashtata-muzey-ivan-vazov-v-sopot-ot-vsyakade-mirishe-na-lichnostna-samorazprava.html", "text": "От всякъде мирише на личностна саморазправа. Това каза в предаването „Тази сутрин” на bTV министърът на културата Боил Банов по случая с уволнения директор на къщата музей „Иван Вазов” в Сопот Стефан Филчев заради промяна в длъжностната му характеристика два месеца преди изтичането му на мандата му. „Директорът е специалист на много високо ниво, на когото министерството е разчитало през годините. Музеят не е наш – той е общински и министерството има само методически функции там. Винаги сме помагали чрез проекти, защото музеят се е развивал много добре. Човекът е много качествен и за мен е изненадващо това – особено два месеца преди конкурса за позицията – от всякъде мирише на една личностна саморазправа”, обясни Банов. Той препоръча на кметове на общини да не прибягват към подобни действия, защото когато нещо не е в рамките на закона, а е покрай закона – се дава много лош пример и той от музея ще тръгне в цялата община. Според министъра на културата уволнението на Стефан Филчев са действия „покрай закона”, защото промяна да длъжността характеристика два месеца преди изтичането на мандата е точно това. Длъжностната характеристика на директора на музея е парафирана и одобрена от Министерство на културата. Затова макар и с методически функции изборът на директор, който провежда Общината и съответно длъжностната му характеристика минава през параграф на министерството. „Затова ако го сменяш два месеца преди края на мандата му, бих посъветвал Стефан Филчев да отиде на съд – съдът ще го възстанови на длъжност без проблем”, подчерта министърът. По думите му трябва да има обществени механизми в случаите като този с директора на къщата музей „Иван Вазов” и Боил Банов се радва, че обществеността в Сопот подкрепя Филчев, за го може той по законен начин да си възстанови длъжността.", "date": "2017.09.28", "title": "Министър Боил Банов за уволнения директор на къщата музей „Иван Вазов” в Сопот: От всякъде мирише на личностна саморазправа"}
{"url": "http://www.focus-news.net/news/2017/09/28/2440542/sofiya-sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "В митрополитската катедрала „Св. Вмца Неделя” в София, след редовната света литургия, от 10.00 часа ще бъдат отслужени молитви на св. Киприян, предаде репортер на Агенция \"Фокус\". Тези молитви се четат срещу влиянието на всички зли сили. Ще бъде извършен и водосвет. Вечернята ще започне в 17.00 часа. \r\nНикола ПЕТКОВ", "date": "2017.09.28", "title": "София: Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2017/09/28/2440543/evrodeputatat-andrey-kovachev-sarbiya-i-kosovo-imat-badeshte-v-es-nuzhna-e-obache-politicheska-volya-za-reshavane-na-dalgogodishnite-konflikti.html", "text": "Сърбия и Косово имат бъдеще в ЕС, нужна е обаче политическа воля за решаване на дългогодишните конфликти. Това каза в сутрешния блок „Добро утро, България“ на Радио „Фокус“ евродепутатът от ГЕРБ/ЕНП Андрей Ковачев относно новия кръг от разговори между Белград и Прищина за постигането на компромис. По думите му ЕС ясно е заявил воля, давайки мотивация за членство в Общността, необходимо е обаче да се видят и ясни действия от страна на Сърбия и Косово. „Много зависи от лидерите на двете страни доколко те ще продължат да задълбочават тази реторика и до кога ще продължават да се провокират един друг. Сега сръбският президент Александър Вучич казва, че Косово не е загубено за Сърбия. Всички тези неща обаче обръщат нещата назад, а не водят до трайно решение. Да, има сърби в Косово и техните права трябва да бъдат гарантирани. Над 100 000 сърби живеят в Косово. Това е ясно. По пътя на преговорите с посредничеството на Федерика Могерини, на ЕС трябва да бъде намерен вариант, в който и Сърбия и Косово да могат да продължат напред с приемането в ЕС. В контекста на приемането в Общността трябва да се гледа и на решаването на конфликта между Белград и Прищина“, каза още евродепутатът. \r\nАндрей Ковачев заяви, че традиционно на Балканите се използва национализмът и страховете на хората за водене на политика. \"Правилният път е този на европейската интеграция и превръщане на границите на Общността в символични\", каза Ковачев. Евродепутатът добави, че Черна гора е най-подготвена за потенциален член на ЕС и е твърде вероятно в началото на следващия мандат на ЕК през 2020-2021 г. да постигне целта си. \"Не така стои въпросът с Косово и Сърбия според него обаче, като е трудно да се направят прогнози\", уточни Ковачев.", "date": "2017.09.28", "title": "Евродепутатът Андрей Ковачев: Сърбия и Косово имат бъдеще в ЕС, нужна е обаче политическа воля за решаване на дългогодишните конфликти"}
{"url": "http://www.focus-news.net/news/2017/09/28/2440544/sofiya-lek-avtomobil-e-blasnal-peshehodets-na-bul-nikola-vaptsarov-obrazuvalo-se-e-kilometrichno-zadrastvane.html", "text": "Лек автомобил е блъснал пешеходец на бул. „Никола Вапцаров“ в посока кв. „Хладилника\", образувало се е километрично задръстване, съобщи читател на Агенция „Фокус“.\r\nОчаквайте подробности", "date": "2017.09.28", "title": "София: Лек автомобил е блъснал пешеходец на бул. „Никола Вапцаров“, образувало се е километрично задръстване"}
{"url": "http://www.focus-news.net/news/2017/09/28/2440545/kyustendil-obshtinskiyat-savet-v-dupnitsa-shte-prieme-aktualiziranata-srednosrochna-byudzhetna-prognoza-na-obshtinata-za-perioda-2018-2020-godina.html", "text": "Дофинансиране на паралелки в училищата и бюджетни прогнози ще бъдат основните теми на заседанието на Общинския съвет в Дупница. Това съобщи за Радио „Фокус” – Кюстендил председателят на съвета Емил Гущеров. Заседанието ще започне в 10.00 часа в заседателната зала на Община Дупница. \r\nВ предварителния дневен ред са включени 7 докладни записки. Едната от тях касае отчета на Община Дупница за 2016 година, а следващата е свързана с приемане на актуализираната средносрочна бюджетна прогноза на Общината за периода 2018 – 2020 година. Съветниците ще разгледат и предложения за утвърждаване и дофинансиране на самостоятелни паралелки с брой ученици под задължителния минимум в Основно училище „Христо Ботев“ – Самораново, Основно училище „Св. Св. Кирил и Методий“ – Яхиново и Основно училище „Христо Ботев“ – Крайници.\r\nВенцеслав ИЛЧЕВ", "date": "2017.09.28", "title": "Кюстендил: Общинският съвет в Дупница ще приеме актуализираната средносрочна бюджетна прогноза на Общината за периода 2018 – 2020 година"}
{"url": "http://www.focus-news.net/news/2017/09/28/2440546/narodniyat-predstavitel-ot-volya-nina-mitkova-e-podala-ostavka-parlamentat-shte-ya-glasuva-utre.html", "text": "На пленарното заседание на 29 септември (петък) парламентът ще гласува оставката на народния представител от „Воля“ Нина Миткова, предаде репортер на Агенция „Фокус“. Народните представители включиха гласуването на оставката като първа точка за утрешното пленарно заседание. Оставката на депутата Нина Миткова е внесена в деловодството на Народното събрание на 27 септември. \r\nБиляна ИВАНОВА", "date": "2017.09.28", "title": "Народният представител от „Воля“ Нина Миткова е подала оставка, парламентът ще я гласува утре"}
{"url": "http://www.focus-news.net/news/2017/09/28/2440547/prodalzhavat-protsesualno-sledstvenite-deystviya-v-stolichniya-kv-ovcha-kupel-2-sled-obira-na-inkaso-avtomobil.html", "text": "Продължават процесуално-следствените действия в столичния кв. „Овча купел“ 2 след обира на инкасо автомобил, съобщиха от пресцентъра на МВР. Сигнал за въоръжен грабеж на територията на ж.к. „Овча купел“ 2 е получен в полицията снощи минути преди 23.00 часа. Според първоначалната информация отнета е сума от автомобил, извършвал инкасова дейност. При случая няма пострадали. Предприети са оперативно-издирвателни и процесуално-следствени действия, които продължават и в момента.", "date": "2017.09.28", "title": "Продължават процесуално-следствените действия в столичния кв. „Овча купел“ 2 след обира на инкасо автомобил"}
{"url": "http://www.focus-news.net/news/2017/09/28/2440548/the-slovak-spectator-mladite-hora-v-stranite-ot-vishegradskata-grupa-ne-se-doveryavat-na-upravlyavashtite-gi-pokazva-prouchvane.html", "text": "Над една четвърт от младите словаци планират да се установят в чужбина през следващите три години. Още повече, че 29 % от младите хора твърдят, че планират да напуснат страната завинаги, според проучването, проведено от Словашкия младежки съвет сред 700 младежи на възраст между 15-24 години в страните от Вишеградската група, съобщава вестник The Slovak Spectator.\r\n„Попитахме младите хора как се чувстват в своите страни, какви са техните идеи за бъдещето, дали те оказват влияние върху вземането на решения в обществото и дали са политически активни\", поясни Катарина Чавошкана от Словашкия младежки съвет.\r\nРезултатите от прочуването показват, че младите хора не се доверяват на държавните институции. Повече от 80 % от респондентите не вярват на правителството и парламента, а 67% не се доверяват на съдилищата. Много от респондентите имат чувството, че нямат влияние върху това, което се случва в обществото и в страната, в която живеят. До 43% са на мнение, че действията им нямат ефект върху функционирането на държавата и институциите.\r\nНедоверието на младите хора е осезаемо във всички страни от формата - Словакия, Чешка република, Полша и Унгария.Тереза Герова", "date": "2017.09.28", "title": "The Slovak Spectator: Младите хора в страните от Вишеградската група не се доверяват на управляващите ги, показва проучване"}
{"url": "http://www.focus-news.net/news/2017/09/28/2440549/pregled-na-osnovnite-temi-v-starozagorskiya-pechat.html", "text": "„Проверяват за хранително натравяне в детска градина от Стара Загора” е водещо заглавие в днешния брой на в. „Старозагорски новини”. РЗИ проверява Детска градина No 58 „Звездица” в Стара Загора. Сигналът е бил подаден от тел. 112 в 13:10 часа на 26 септември. Незабавно са извършени епидемиологично проучване и проверка на място. Установено е, че на 26 септември между 10.00 и 12.00 часа 5 деца от 1-ва „б” група са повърнали еднократно, но не са хоспитализирани. Нарушения по спазването на дезинфекционния режим не са констатирани, съобщиха от РЗИ. На директора на „Звездица” е връчено предписание за извършване на крайна дезинфекция на детското заведение, изследване на всички отсъстващи деца от групата и за карантиниране на групата до излизане на всички резултати от микробиологичните изследвания. Повече по темата четете на страниците на изданието. \r\n„Номинираха Христо Стоичков за Почетен гражданин на Стара Загора” е друго заглавие от вестника. Четири предложения за удостояване със званието „Почетен гражданин на Стара Загора” ще разгледа Общинският съвет. На заседание на председателите на постоянните комисии в местния парламент на 27 септември са били обсъждани две нови кандидатури: на футболната легенда Христо Стоичков и на старозагорския математик Любомир Любенов, чийто възпитаници прославиха Стара Загора и България на световни олимпиади. Предложението за двамата е на кмета Живко Тодоров. Мотивът за Стоичков е приносът му за грандиозното футболно шоу, което той реализира в Стара Загора. Мачът между легендите на Барселона и тимът на носителя на „Златната топка” се проведе на 20 септември на стадион „Берое”. Пред 12 хиляди зрители отборът на Стоичков победи с 3:2, осигурявайки на футболните фенове незабравим зрелищен спектакъл. С това голямата легенда на българския футбол направи интернационална реклама на Стара Загора не само като Европейски град на спорта, но и град с хилядолетни културно-исторически забележителности. Предложението на кмета за математика Любомир Любенов е мотивирано с последните високи отличия, извоювани от неговите ученици на престижни международни олимпиади, които също направиха неоценима реклама на Стара Загора. Повече по темата можете да намерите на страниците на изданието. \r\n„Ако днес изменението на ОУП за „Бедечка” не бъде прието, нищо вече няма да спре застрояването на зелените площи” е друга водеща тема в днешното издание на в. „Старозагорски новини”. Ако днес общинските съветници на Стара Загора не приемат предложението на кмета Живко Тодоров за изменение на Общия устройствен план (ОУП) в частта му за „Бедечка”, в сила ще остане старият ОУП от 2012 г. и на зелените площи ще може да се строи, заяви пред печатното издание председателят на Общински съвет – Стара Загора адв. Таньо Брайков. Ако старейшините приемат предложението за изменение на ОУП за „Бедечка”, след реализирането на процедурата по предоставянето на имот на МО на Община Стара Загора, собствениците на имоти там ще получат адекватно обезщетение и ще могат да реализират инвестиционните си намерения на терен в по-градската част. А за останалите десетки хиляди граждани на Стара Загора ще остане „Бедечка” като парк с 328 дка зелени площи. Ако пък общинските съветници бламират предложението на кмета, от 29 септември т.г. ще отпаднат всички забрани за строителство върху зелените площи и вместо с парк Стара Загора ще се „сдобие” с поредния квартал, чийто мастит инвеститор е син на бивш дългогодишен служител на Община Стара Загора. А и не само той. Повече по теметата четете на страниците на изданието.", "date": "2017.09.28", "title": "Преглед на основните теми в старозагорския печат"}
{"url": "http://www.focus-news.net/news/2017/09/28/2440550/plovdiv-v-grada-shte-se-provede-dvudneven-biznes-forum-industriya-40.html", "text": "Двудневният бизнес форум „Индустрия 4.0“ ще се проведе в Пловдив. Това съобщиха за Радио „Фокус“ – Пловдив от отдел „Връзки с обществеността“ към Общината. Събитието ще се проведе в Международен панаир – Пловдив, а вицепремиерът Томислав Дончев ще открие първия панел на форума на тема „Къде се намира България на европейската индустриална карта. Политики, които ще насърчат иновациите и растежа“. Във форума ще участват още ръководителят на Председателството на Европейската комисия в България Огнян Златев, представители на Световната банка и на Европейската инвестиционна банка, ръководители на индустриални компании. Предстоящата конференция ще разгледа къде е България в съвременното море на промяната и какво правят българските  компании и индустрии, за да станат част от новата вълна. Форумът ще се открие официално в 10.15 часа в палата №7 на Международен панаир – Пловдив.\r\nТони МИХАЙЛОВ", "date": "2017.09.28", "title": "Пловдив: В града ще се проведе двудневен бизнес форум „Индустрия 4.0“"}
{"url": "http://www.focus-news.net/news/2017/09/28/2440551/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за Агенция „Фокус“ от Планинската спасителна служба (ПСС) към БЧК. По високите части на планините, с изключение на Централна Стара планина, има мъгла. Температурите са ниски, около и малко над 0 градуса. Навсякъде е мокро, заради падналите валежи. Никъде съоръженията не работят. Няма регистрирани инциденти през изминалото денонощие. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.09.28", "title": "ПСС: Лоши са условията за туризъм в планините"}
{"url": "http://www.focus-news.net/news/2017/09/28/2440552/the-local-politseyski-sluzhiteli-ot-tsyala-shvetsiya-shte-badat-izprateni-v-gyoteborg-za-ohrana-na-neonatsistko-shestvie.html", "text": "Полицейски служители от цяла Швеция ще бъдат изпратени в Гьотеборг, за да помогнат на колегите си да гарантират реда при провеждането на неонацистко шествие, съобщава вестник The Local в местната си редакция.\r\nНа 30 септември Скандинавското движение за съпротива (NMR) ще проведе демонстрация във втория по големина град в Швеция. Административният съд в Гьотеборг значително съкрати декларирания маршрут на марша, предотвратявайки преминаването му в близост до синагога, където ще се проведат тържествата по повод юдейския празник Йом Кипур. Властите обаче подозират, че членовете на неонацисткото движение ще игнорират разпореждането на съда. Организацията дори обжалва решението на магистратите.\r\nПоходът се третира от полицията като „специално събитие\", а в Гьотеборг ще бъдат изпратени подкрепления в опит да не допуснат безредици. Очаква да се проведат и контрадемонстрации.\r\n„В събота в Гьотеборг ще има много полицаи, както униформени, така и цивилни\", заяви на пресконференция началникът на полицията Клес Фриберг. Служителите ще бъдат оборудвани със специални камери, допълни Фриберг. Тереза Герова", "date": "2017.09.28", "title": "The Local: Полицейски служители от цяла Швеция ще бъдат изпратени в Гьотеборг за охрана на неонацистко шествие"}
{"url": "http://www.focus-news.net/news/2017/09/28/2440553/kyustendil-natsionalnata-nagrada-za-prinos-v-muzikalnoto-izkustvo-marin-goleminov-shte-bade-vrachena-v-hudozhestvena-galeriya-vladimir-dimitrov-maystora.html", "text": "Националната награда за принос в музикалното изкуство „Марин Големинов” ще бъде връчена в Кюстендил. Това съобщи за Радио „Фокус” – Кюстендил Димитър Божилов, представител на Музикално сдружение „Марин Големинов”. Наградата ще бъде връчена от 19.00 часа в Художествена галерия „Владимир Димитров – Майстора”. Ще бъде връчена и съпътстваща специална награда – „Златен квартет”. Музикалната награда е учредена с решение на Общински съвет – Кюстендил и се връчва на музикант или състав, оставили трайна следа в музикалния годишен сезон. Тя представлява статуетка, диплом и парична сума. След връчване на наградата ще се състои и концерт „От Хайдн до Големинов“.\r\nВенцеслав ИЛЧЕВ", "date": "2017.09.28", "title": "Кюстендил: Националната награда за принос в музикалното изкуство „Марин Големинов” ще бъде връчена в Художествена галерия „Владимир Димитров – Майстора”"}
{"url": "http://www.focus-news.net/news/2017/09/28/2440554/pregled-na-osnovnite-temi-vav-velikotarnovskiya-pechat.html", "text": "„Никой не иска да чисти снега в община Златарица“ е заглавие от областния всекидневник „Янтра Днес”. Нито една фирма не иска да се заеме със зимното снегопочистване в община Златарица. Обявихме обществена поръчка, пари от държавата има, но техника и хора не могат да се намерят, оплака се кметът Пенчо Чанев. “Питахме фирми от Велико Търново, Горна Оряховица и Елена, почти на молба ударихме, но те нямат никакво желание да се занимават. Защото през целия сезон ще трябва машините да са на място, няма как да ги пращат от Велико Търново например. Същото е и с хората, които ще работят“, сподели Чанев. „Аpхитeктитe във Вeликo Tъpнoвo ca пpoтив пocтaвянeтo нa лъв пpeд пaмeтникa нa Лeвcки“ е друго заглавие от ежедневника. Мecтнoтo дpyжecтвo нa apхитeктитe във Вeликo Tъpнoвo ce пpoтивoпocтaвя нa идeятa зa пocтaвянe нa фигypa нa лъв пpeд пaмeтникa нa Вacил Лeвcки, cтaвa яcнo oт cтaнoвищe нa cъcлoвнaтa opгaнизaция. Дoкyмeнтът e изпpaтeн дo Пeткo Tюфeкчиeв, пpeдceдaтeл нa гpyпaтa нa БСП във Вeликoтъpнoвcкия oбщинcки cъвeт. Пoвoдът e иницииpaнaтa oт coциaлиcтитe диcкycия нa yтpeшнoтo зaceдaниe нa мecтния пapлaмeнт oтнocнo изпълнeниeтo нa пocтaнoвлeниe 74/13.04.2017 г нa Миниcтepcкия cъвeт, c кoeтo нa някoлкo oбщини в cтpaнaтa ce oтпycкaт дoпълнитeлни cpeдcтвa зa чecтвaнeтo нa 180-aтa  гoдишнинa oт poждeниeтo нa Вacил Лeвcки. Спopeд пpaвитeлcтвeния дoкyмeнт Общинa Вeликo Tъpнoвo пoлyчaвa цeлeвo 20 000 лв. – 5 000 лв. зa тъpжecтвeн pитyaл и 15 000 лв зa изгpaждaнe нa нoв пoдхoд към пaмeтникa нa Вacил Лeвcки в цeнтъpa нa гpaдa. „Търновци газят кал и трошат коли, за да стигнат до домовете си“ е заглавие от трета страница на ежедневника. “Къщи в Свищов се разцепват заради течове, започва спешен ремонт на водопровода“ четем на страница четири в изданието. „Александра Гездь превръща мъниста и камъни в ефектни бижута и подаръци“ пише на страница пет във всекидневника. На страниците шест четем „Всяка трета бременност в областта завършва с аборт“. На спортната страница на вестник „Янтра Днес“ четем “Иван Вутов: Станислав Генчев ще стане много голям треньор“.\r\n„Община Велико Търново ще търси 27 млн. лв. за северния и източния вход на града, мост над Янтра, два нови пътни възела и обновление на улици” е заглавие от първа страница на другия областен ежедневник “Борба“. 27 млн. инвестиция в нови улици, пътни възли и мост над Янтра ще извадят целия трафик от север и от изток извън града и ще направят по-удобно пътуването из Велико Търново. Старопрестолната община извади амбициозна инвестиционна програма, част от която ще се обезпечи със средства от проекти, а останалото ще дойде от държавата. Кметството вече пусна обществена поръчка за идейни проекти за серията от обекти, някои от които са съвсем нови, а други ще бъдат рехабилитирани. 44 хил. лв. без ДДС плати местната хазна за изготвяне на документацията, с която ще се кандидатства за финансиране. “Увеличават се сватбите във Велико Търново“ е друга тема от ежедневника. 73 са сватбите, организирани от общинската фирма “Обредни дейности“ за първото полугодия на годината. Това показва шестмесечния отчет на дружеството. В сравнение със същия период на миналата година бракосъчетанията са с 13 повече, а приходите са се увеличили с 15 612 лева. Най-масови са сватбите в ритуалната зала на общината през почивните дни – 46, следвани от венчавките в ресторанти във Велико Търново и Арбанаси – 25. Две от сватбите са били организирани на ВИП площадката за наблюдение на аудио-визуалния спектакъл “Звук и светлина“ и една в обект, стопанисван от Регионалния исторически музей. “След няколко безуспешни инвитро процедури индийска лечителка сбъдна мечтата на търновско семейство за рожба“, “Три момичета разнообразяват делниците на обитателите на Дома за стари хора“, “Проф. Иван Станков получава националната награда за критика на името на Мешеков и Радославов“ и “С 50 000 лв. ремонтират стълбищата в стара столица“ са други заглавия от страниците на всекидневника. “Въвеждат извънредни мерки за сигурност за двубоя “Етър ВТ“ – “ЦСКА София“, “Хандбалистите на “Локомотив“ паднаха на старта на “А“ група“ и “Дани Арсов най-бърз на пистата в Кюстендил“ са заглавията от спортната страница на изданието.", "date": "2017.09.28", "title": "Преглед на основните теми във великотърновския печат"}
{"url": "http://www.focus-news.net/news/2017/09/28/2440555/faz-predi-startiraneto-na-pregovorite-za-yamayska-koalitsiya-zeleni-prizovaha-hds-i-hss-da-izgladyat-protivorechiyata.html", "text": "Преди началото на сондажите за съставянето на „ямайска коалиция“ в Берлин, фракционният лидер на „Зелени“ Антон Хофрайтер призова партиите от Съюза – Християндемократическия и Християнсоциалния съюз (ХДС и ХСС), да изгладят противоречията помежду си, пише националният ежедневник Die Frankfurter Allgemeine Zeitung.\r\n„В момента съюзните партии са много заети със себе си, първо трябва да се изяснят помежду су\", подчерта Хофрайтер. \r\nВъпреки че Съюзът (ХДС/ХСС) е най-силната партия след изборите за Бундестаг, той събра подкрепата на едва 32,9% от германските граждани. ХСС бе големият губещ с отлив от 10 % от избирателите си. Очаква се до партийния конгрес през ноември двете „сестрински“ партии да договорят политическия си курс.Тереза Герова", "date": "2017.09.28", "title": "FAZ: Преди стартирането на преговорите за „ямайска коалиция“ – „Зелени“ призоваха ХДС и ХСС да изгладят противоречията"}
{"url": "http://www.focus-news.net/news/2017/09/28/2440556/pazardzhik-oblastniyat-upravitel-stefan-mirev-shte-posreshtne-turska-biznes-delegatsiya.html", "text": "Областният управител Стефан Мирев ще бъде домакин на посещението на турска бизнес делегация, което ще се състои днес, в 10.00 часа, в Областна администрация - Пазарджик. Това съобщи за Радио „Фокус“ – Пазарджик Мария Ловчинова, експерт в Областна администрация - Пазарджик. Делегацията ще бъде водена от Генералния консул на Република Турция в Пловдив г-н Хюсеин Ергани. „В състава ѝ са включени представители на Българо-турската търговско индустриална камара, на турско-българския бизнес съвет към Съвета за външноикономически отношения на Турция и представители на търговски камари от различни региони на Република Турция. От българска страна в срещата са поканени да участват представители на Сдружения на предприемачите от областта, Сдружение на частните хотелиери и ресторантьори, Браншова камара на дървообработващата и мебелната промишленост, камара на строителите – Областно представителство - Пазарджик“, уточни Ловчинова. Тя добави, че в рамките на визитата ще бъдат обсъдени възможностите за бизнес партньорства между български и турски фирми от различни браншови организации в двете държави.\r\nАлбена ЖИЛЕКОВА", "date": "2017.09.28", "title": "Пазарджик: Областният управител Стефан Мирев ще посрещне турска бизнес делегация"}
{"url": "http://www.focus-news.net/news/2017/09/28/2440557/andrey-kovachev-gerbenp-nepriznavaneto-na-balgarsko-maltsinstvo-ot-tirana-e-falshiva-informatsiya-razprostranena-ot-makedonski-medii.html", "text": "Непризнаването на българско малцинство от Тирана е фалшива информация, разпространена от македонски медии. Това каза за Радио „Фокус“ евродепутатът от ГЕРБ/ЕНП Андрей Ковачев. По думите му умишлено информацията е разпространена, като целта е създаване на конфликт и напрежение по темата. „Към момента има проектозакон в албанския парламент, който не е приет, но информация, че българското малцинство официално не е признато, е фалшива новина. ЕП прие резолюция с препоръка към Албания да признае малцинствените общности на територията на страната, включително и българската такава. Целта е правата на нашите сънародници, живеещи в районите на Мала Преспа, Голо Бърдо и Гора да бъдат зачетени, като те са поискали и петиция“, обясни той. \r\nЕвродепутатът коментира, че това е желанието и препоръката на ЕП, след толкова десетилетия най-накрая българското малцинство там да бъде признато. „Сега тече дебат по темата, следващата седмица се очаква в Тирана да пристигнат български представители, които да проведат среща с албанските депутати. Ако парламентът в Албания има намерение да приеме този проектозакон, то в него трябва да бъдат изброени всички етнически малцинства. Част от македонската академична общност не иска признаването на българското малцинство на територията на Албания, тъй като това би заличило тезата им, че на македонска територия никога не е имало българи“, коментира още Андрей Ковачев.", "date": "2017.09.28", "title": "Андрей Ковачев, ГЕРБ/ЕНП: Непризнаването на българско малцинство от Тирана е фалшива информация, разпространена от македонски медии"}
{"url": "http://www.focus-news.net/news/2017/09/28/2440558/natsionalniyat-osiguritelen-institut-organizira-pensionni-konsultatsii-po-povod-mezhdunarodniya-den-na-vazrastnite-hora.html", "text": "Националният осигурителен институт по традиция ще отбележи Международния ден на възрастните хора с Ден на отворени врати. Това съобщиха от пресцентъра на Националния осигурителен институт. На 1 октомври, от 10.00 до 12.00 часа, в териториалните поделения на НОИ в цялата страна ще бъда поставени дежурни екипи от експерти, които ще предоставят консултации по пенсионни въпроси. В рамките на проявата служителите ще отговарят на запитвания от страна на гражданите и ще ги съветват относно техните пенсионноосигурителни права.", "date": "2017.09.28", "title": "Националният осигурителен институт организира пенсионни консултации по повод Международния ден на възрастните хора"}
{"url": "http://www.focus-news.net/news/2017/09/28/2440559/kyustendil-v-grada-shte-se-provede-seminar-na-tema-geografski-i-kraevedski-izsledvaniya-v-kyustendilskiya-kray-ot-yordan-zahariev-do-nashi-dni.html", "text": "В Кюстендил се открива семинар „Географски и краеведски изследвания в Кюстендилския край от Йордан Захариев до наши дни“. Това съобщи за Радио „Фокус” – Кюстендил Емил Иванчев, представител на „Българско географско дружество” в Кюстендил. Семинарът ще бъде открит от 13.30 часа в залата на читалище „Братство”. Той е посветен на 140-годишнината от рождението на акад. Йордан Захариев. В програмата на семинара ще бъде представено етнографското богатство в творчеството на Йордан Захариев, както и фотографското наследство. Регионалната библиотека в Кюстендил ще се включи в семинара с представянето на „Краеведски изследвания от Йордан Захариев до наши дни“. Ще бъдат представени и възможностите за туризъм в Конявска планина. Програмата предвижда доклади на тема „Продължител на делото на Йордан Захариев в Тетевенско краище“ и „100 години Българско географско дружество“. Семинарът ще завърши с географска екскурзия в Кюстендил.\r\nВенцеслав ИЛЧЕВ", "date": "2017.09.28", "title": "Кюстендил: В града ще се проведе семинар на тема „Географски и краеведски изследвания в Кюстендилския край от Йордан Захариев до наши дни“"}
{"url": "http://www.focus-news.net/news/2017/09/28/2440560/telegraf-srabski-ungarski-i-slovashki-voennosluzheshti-byaha-nagradeni-s-medali-za-uchastieto-si-v-misiyata-na-oon-v-republika-kipar.html", "text": "Военнослужещи от Сърбия, Унгария и Словакия бяха наградени с медали за участието си в мироопазващата мисия на ООН в Република Кипър, съобщава белградският вестник Telegraf.\r\nЦеремонията бе проведена в столичния парк Топчидер под ръководството на генерал Любиша Дикович, началник на Генералния щаб на Въоръжените сили на Сърбия. Той приветства миротворците и подчерта важността на задачите, изпълнени от тях за опазването на мира в Република Кипър. \r\nНа събитието присъстваха началникът на Генералния щаб на Въоръжените сили на Унгария генерал Тибор Бенко, началник на Генералния щаб на армията на Република Словакия Милано Максим , служители на Министерството на отбраната и членове на сръбската армия, както и представители на дипломатическия корпус и ООН..Тереза Герова", "date": "2017.09.28", "title": "Telegraf: Сръбски, унгарски и словашки военнослужещи бяха наградени с медали за участието си в мисията на ООН в Република Кипър"}
{"url": "http://www.focus-news.net/news/2017/09/28/2440561/burgas-evropeyskata-sedmitsa-na-sporta-koyato-se-provezhda-pod-mototo-badi-aktiven-shte-bade-otbelyazana-v-grada.html", "text": "Европейската седмица на спорта, която се провежда под мотото „Бъди активен“, ще бъде отбелязана в града, съобщиха от пресцентъра на Община Бургас. Програмата е разнообразна, а инициативите в нея ще се проведат на три различни места. Патрон на Европейската седмица на спорта е г-н Красен Кралев, министър на младежта и спорта, който ще бъде и официален гост на събитията в града. От Министерството на младежта и спорта са приготвили тематични подаръци за всички участници – тениски, футболни, баскетболни и волейболни топки.\r\nВ 09.00 в двора на ОУ „Братя Миладинови“, реновиран от Община Бургас, ще започне спортен празник. Той ще бъде посетен от министъра на младежта и спорта Красен Кралев и кмета Димитър Николов. Там ще се проведат двустранни срещи в различни спортове между бургаските деца и 40 техни гости от Четвърто основно училище „Кирил Христов“ – Стара Загора. В 10.00 часа в двора на ОУ „Васил Априлов“ ще бъде проведена демонстрация на Полицейска лична защита от служители на ОД на МВР – Бургас, както и задържане с куче, което е част от програмата на Детските полицейски управления на ОУ „Васил Априлов“, ОУ „Свети княз Борис I“ и ОУ „Свети Климент Охридски“, съвместна инициатива с ОД на МВР – Бургас. Състезатели на ОУ „Васил Април“ и Фехтовален клуб „Корсар“ ще покажат своите умения по фехтовка. Там ще бъде направена и презентация на уреди за превенция на различни заболявания, демонстрация на алкохолни очила и анализатор на телесни мазнини (Body Fat Monitor) от служители на РЗИ – Бургас. \r\nВ 11.15 часа програмата на събитието продължава на пл. „Атанас Сиреков“ пред Община Бургас. Там ще се проведат „Женски футболен хепънинг“, с участието на ЖФК „Бургас“, както и демонстрация на степ аеробика и канго джъмп от Спортен център „Аякс“. В 12.15 часа в байк зоната на парк „Езеро“ състезателите на Спортен клуб по планинско колоездене „Шор Инвейдърс“ ще демонстрират своите умения в дисциплината Dirt Jump.", "date": "2017.09.28", "title": "Бургас: Европейската седмица на спорта, която се провежда под мотото „Бъди активен“, ще бъде отбелязана в града"}
{"url": "http://www.focus-news.net/news/2017/09/28/2440562/politologat-boris-popivanov-konfliktite-ne-stihvat-vapreki-ochakvaniyata-za-udoben-politicheski-sezon-do-nachaloto-na-evropredsedatelstvoto.html", "text": "Противно на очакванията, че властта и опозицията ще запазят удобен политически сезон до началото на българското председателство през есента на 2018 г., конфликтите не стихват. Това каза за Радио „Фокус“ политологът Борис Попиванов. Той добави, че има достатъчно основания  за наличие на „подводни течения“, които в по-голяма степен се появяват заради вътрешни проблеми в управляващата партия, проблеми в местните структури и липса на диалог с коалиционните партньори. \"Опозицията, в лицето на БСП, традиционно се възползва от подобни ситуации\", обясни Попиванов. „Виждаме, че проблемът не е само в отношенията между ГЕРБ и Патриотите. В самата управляваща партия ГЕРБ, която не само за трети път е във властта като управляваща сила, но и има силно доминиращо присъствие в местната власт в цялата страна, като че ли кадрите на партията по места се успокоиха, решиха, че има вече достатъчно спокойствие да правят каквото си поискат и веднага започнаха серия от скандали – в Добрич, Перник, а напоследък и в Хасково. В тези скандали едни среди на ГЕРБ се сблъскват с други среди на ГЕРБ, а не толкова опозицията е тази, която провокира напрежението. Затова даже беше необходимо в началото на есенния сезон главният организатор на партията да започне обилки, в които посещава местни организации“, коментира политологът. Борис Попиванов добави, че въпреки непрестанните стрели, между властта и опозицията, не се очакват промени и размествания в политическото пространство преди втората половина на следващата година.", "date": "2017.09.28", "title": "Политологът Борис Попиванов: Конфликтите не стихват въпреки очакванията за удобен политически сезон до началото на европредседателството"}
{"url": "http://www.focus-news.net/news/2017/09/28/2440563/plovdiv-spira-se-dvizhenieto-po-patya-plovdiv-asenovgrad-v-uchastaka-mezhdu-14-km-i-25-km-zaradi-podmyana-na-provodnik.html", "text": "Спира се движението на моторни превозни средства в участъка между 14 км и 25 км по пътя Пловдив – Асеновград, около първия разклон за квартал \"Долни Воден\". Това съобщи за Радио „Фокус“ - Пловдив говорителят на ОДМВР- Пловдив. Забраната е валидна за времето от 11.00 часа до 11.30 часа и от 13.30 часа до 14.00 часа. Ограничението се налага във връзка с подмяна на високоволтов проводник.\r\nЦветана ТОНЧЕВА", "date": "2017.09.28", "title": "Пловдив: Спира се движението по пътя Пловдив – Асеновград, в участъка между 14 км и 25 км, заради подмяна на проводник"}
{"url": "http://www.focus-news.net/news/2017/09/28/2440564/die-welt-svobodnite-demokrati-predlozhiha-kompromis-za-tavana-na-bezhantsite.html", "text": "В спора за въвеждане на горна граница за броя на приеманите бежанци в Германия, генералният секретар на Свободната демократическа партия (СвДП) Никола Беер призова за постигането на компромис с Християнсоциалния съюз на Хорст Зеехофер, който постави като категорично условие определянето на таван за бежанците, съобщава националният ежедневник Die Welt.\r\n„Ние се противопоставяме на строга горна граница в приемането на търсещи убежище. Но трябва да поговорим за предела на възможностите за интеграция на нашата страна“, заяви Беер пред германските медии. \r\nТя припомни, че свободните демократи искат „закон за имиграцията, който прави ясно разграничение между търсещите убежище по политически или религиозни причини, предоставяне на временна закрила за бежанците и имиграция, категоризирана по точкова система по канадския модел\".  На тази тристепенна база ще бъдат определени и възможностите на Германия за интеграция. \r\nБеер подчерта, че не бива да се издигат непреодолими препятствия преди започването на преговорите за коалиция. Дори и да няма гаранции за успех, би било грешно да не се предприема опит за дискусия, изрази увереност генералният секретар на СвДП. Тереза Герова", "date": "2017.09.28", "title": "Die Welt: Свободните демократи предложиха компромис за тавана на бежанците"}
{"url": "http://www.focus-news.net/news/2017/09/28/2440565/valeri-zhablyanov-bsp-ot-godini-nyama-darzhavna-politika-po-otnoshenie-na-balgarski-poshti.html", "text": "От години няма държавна политика по отношение на „Български пощи”. Това каза от парламентарната трибуна депутатът от ПГ на „БСП за България” Валери Жаблянов по време на дебатите по Годишния доклад на Комисията за регулиране на съобщенията с анализ на пощенските услуги за 2016 година, предаде репортер на Агенция „Фокус”. „Ръстът е 77 млн. лв. или изчислен на 18% – това е записано в доклада на комисията. В доклада, представен от КРС, ръстът от 2015 г. към 2016 г. е записан, че е 27%. От къде идват тази разлика в доклада на комисията и този на КРС? Разминаването е доста съществено. Има ли някаква идея за развитието на „Български пощи” и какво става на този пазар? Ако ръстът на универсални пощенски услуги за 1 година на пазара е 27%, според едната цифра, а според другата – 18%, загубата на пазарен дял от „Български пощи” е 7%. За какво става въпрос? Какво става с „Български пощи”? Каква е държавната политика по отношение на развитието на този сектор? Кой се разпорежда с този пазар”, запита Жаблянов. \r\nПо думите му развитието на пазара на универсалните пощенски услуги се дължи най-вероятно на изключителната динамика на развитието на електронната търговия. „Т. нар. сайтове, откъдето хората си купуват различни стоки, струва ми се, че това е причината да има 7% загуба на пазарен дял. От години няма държавна политика по отношение на „Български пощи”. Освен да се продават имотите на това предприятие на безценица и да се отдават под наем, не съм забелязал нещо друго да се прави там. Липсва всякакъв анализ за тези доклади”, добави той. Според него задължението на народните представители е да променят отношението си към формалното приемане на тези доклади. По думите му никой не повдига и изречение как работи едно от най-големите български държавни предприятия.\r\nЛюба АЛЕКСИЕВА", "date": "2017.09.28", "title": "Валери Жаблянов, БСП: От години няма държавна политика по отношение на „Български пощи”"}
{"url": "http://www.focus-news.net/news/2017/09/28/2440566/yavor-gechev-fondatsiya-chetiri-lapi-nyama-uvelichenie-na-broyat-na-bezstopanstvenite-kucheta-v-sofiya.html", "text": "Няма увеличение на броят на безстопанствените кучета в София. Това каза в сутрешния блок “Добро утро, България“ на Радио „Фокус“ Явор Гечев от Фондация „Четири лапи“. Той уточни, че предстои да се извърши ново преброяване в края на октомври – началото на ноември, но жителите на столицата са станали по-отговорни към проблема. “Хората в София си промениха и отношението към проблема и това към домашните любимци като цяло. Станаха доста по-отговорни. Преброяването, което правим на всеки две години, показва, че има трайна тенденция на намаляване. При последното преброяване безстопанствените кучета бяха под 4 000. За сравнение при първото преброяване преди около 12 – 13 години те са били около 30 000. В София по някакъв начин нещата се случват. Има още няколко областни градове, които са в графата на отличниците, даже се справят доста по-добре и от София. Такива са градовете Пловдив, Бургас и Велико Търново. За останалите градове не мога да кажа, че толкова добре се развиват нещата. Има двойкаджии като Кърджали, Хасково и други, в които нещата никога няма да се подобрят, ако не се промени подходът“, обясни Гечев. Според него трябва да се обединят усилията за справянето с проблема, като се включи гражданското общество, не само общинската администрация, неправителствени организации и ветеринари. \"Сериозен проблем остават и условията в българските приюти, които са далеч от нивото на европейските такива. Положителна обаче е тенденцията за увеличен интерес към осиновявания на безстопанствени кучета от родни приюти, както у нас, така и в чужбина\", добави Гечев.", "date": "2017.09.28", "title": "Явор Гечев, Фондация „Четири лапи“: Няма увеличение на броят на безстопанствените кучета в София"}
{"url": "http://www.focus-news.net/news/2017/09/28/2440567/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Протестиращи анархисти са проникнали в сградата на гръцкото министерство на правосъдието в сряда, съобщава електронното издание Ekathimerini. Групата, която според данните на вестника, се състояла от ок. 18 души, е успяла да стигне до третия етаж на сградата, призовавайки за премахване на едно от положенията, заложени в националния закон за антитероризъм. \r\nПолицията се е намесила и е извела протестиращите извън територията на министерството.\r\n*** В спора за въвеждане на горна граница за броя на приеманите бежанци в Германия, генералният секретар на Свободната демократическа партия (СвДП) Никола Беер призова за постигането на компромис с Християнсоциалния съюз на Хорст Зеехофер, който постави като категорично условие определянето на таван за бежанците, съобщава националният ежедневник Die Welt.\r\n„Ние се противопоставяме на строга горна граница в приемането на търсещи убежище. Но трябва да поговорим за предела на възможностите за интеграция на нашата страна“, заяви Беер пред германските медии. \r\nТя припомни, че свободните демократи искат „закон за имиграцията, който прави ясно разграничение между търсещите убежище по политически или религиозни причини, предоставяне на временна закрила за бежанците и имиграция, категоризирана по точкова система по канадския модел\".  На тази тристепенна база ще бъдат определени и възможностите на Германия за интеграция. \r\nБеер подчерта, че не бива да се издигат непреодолими препятствия преди започването на преговорите за коалиция. Дори и да няма гаранции за успех, би било грешно да не се предприема опит за дискусия, изрази увереност генералният секретар на СвДП.\r\n*** Полицейски служители от цяла Швеция ще бъдат изпратени в Гьотеборг, за да помогнат на колегите си да гарантират реда при провеждането на неонацистко шествие, съобщава вестник The Local в местната си редакция.\r\nНа 30 септември Скандинавското движение за съпротива (NMR) ще проведе демонстрация във втория по големина град в Швеция. Административният съд в Гьотеборг значително съкрати декларирания маршрут на марша, предотвратявайки преминаването му в близост до синагога, където ще се проведат тържествата по повод юдейския празник Йом Кипур. Властите обаче подозират, че членовете на неонацисткото движение ще игнорират разпореждането на съда. Организацията дори обжалва решението на магистратите.\r\nПоходът се третира от полицията като „специално събитие\", а в Гьотеборг ще бъдат изпратени подкрепления в опит да не допуснат безредици. Очаква да се проведат и контрадемонстрации.\r\n„В събота в Гьотеборг ще има много полицаи, както униформени, така и цивилни\", заяви на пресконференция началникът на полицията Клес Фриберг. Служителите ще бъдат оборудвани със специални камери, допълни Фриберг.\r\n*** Над една четвърт от младите словаци планират да се установят в чужбина през следващите три години. Още повече, че 29 % от младите хора твърдят, че планират да напуснат страната завинаги, според проучването, проведено от Словашкия младежки съвет сред 700 младежи на възраст между 15-24 години в страните от Вишеградската група, съобщава вестник The Slovak Spectator.\r\n„Попитахме младите хора как се чувстват в своите страни, какви са техните идеи за бъдещето, дали те оказват влияние върху вземането на решения в обществото и дали са политически активни\", поясни Катарина Чавошкана от Словашкия младежки съвет.\r\nРезултатите от прочуването показват, че младите хора не се доверяват на държавните институции. Повече от 80 % от респондентите не вярват на правителството и парламента, а 67% не се доверяват на съдилищата. Много от респондентите имат чувството, че нямат влияние върху това, което се случва в обществото и в страната, в която живеят. До 43% са на мнение, че действията им нямат ефект върху функционирането на държавата и институциите.\r\nНедоверието на младите хора е осезаемо във всички страни от формата - Словакия, Чешка република, Полша и Унгария.\r\n*** Лидерът на лейбъристите Джереми Корбин, заяви по време на своята реч на партийния конгрес в сряда, че те могат да „гарантират безпрепятствен достъп до единния пазар“ след Брекзит, пише британския ежедневник  Daily Telegraph. \r\nИзданието съобщава още, че след изявлението съветници, близки до лидера на партията, са пояснили, че най-вероятно Корбин е имал предвид само двугодишния преходен период между излизането на Лондон от ЕС и подписването на ново споразумение между двете страни. \r\nВестникът припомня, че ако Великобритания иска да запази достъпа си до единния пазар, ще е нужно да приеме правилото за свободно движение на хора и надзор от Европейския съд, неща, които лейбъристите до сега отхвърляха като възможности.\r\n***", "date": "2017.09.28", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/09/28/2440568/smolyan-obshtinskiyat-savet-shte-provede-zasedanie-v-ceciynata-zala-na-obshtinata.html", "text": "От 14.00 часа днес в Сесийна зала на Община Смолян ще се проведе заседание на Общинския съвет, cъoбщиxa oт Общински съвет - Смолян. В дневния ред са включени 18 точки. В рамките на дневния ред ще се предложи приемане на отчет и анализ за действия на Община Смолян в изпълнение на Областната стратегия за интегриране на българските граждани от ромски произход (2016-2017) и приемане на Актуализиран план за действие на Община Смолян за интегриране на ромите в периода 2017 – 2020 година. Съветниците ще дискутират по точки, касаещи предсрочно прекратяване на регистрация на Община Смолян за доставяне на радиоуслуга с наименование “Общинско радио Смолян“, разрешение за изработване на Подробен устройствен план – парцеларен план и устройствени план – схеми за обект: „Интегриран воден проект на агломерация град Смолян”, ведно с допълнително разработени клонове, продажба на имоти и отдаване под наем общински терен и др.", "date": "2017.09.28", "title": "Смолян: Общинският съвет ще проведе заседание в Cecийнaта зaлa нa Oбщинaта"}
{"url": "http://www.focus-news.net/news/2017/09/28/2440569/veselin-bozhkov-krs-balgariya-e-edinstvenata-strana-v-es-v-koyato-ima-narastvane-na-prihodite-ot-poshtenski-uslugi.html", "text": "От погледа, който имам за ЕС, мога да кажа, че България е единствената страна, в която имаме нарастване на приходите от пощенски услуги. Това каза от парламентарната трибуна председателят на Комисията за регулиране на съобщенията Веселин Божков по време на дебатите по гласуването на Годишния доклад на комисията за 2016 година, предаде репортер на Агенция „Фокус“. „Малко хора знаят, но се явявам и председател на Европейския регулатор по пощенски услуги, което е оценка и за работата на КРС“, посочи той. „Не е тайна, че традиционните пощенски услуги, особено последните години, губят място. Вече по-модерните услуги са електронната търговия и хибридната поща“, коментира Веселин Божков. „Трябва да се радваме, че както изпълнителната власт, така и комисията, създават достатъчно условия за насърчаване на инвестициите и конкуренцията“, заяви председателят на КРС. По думите му в резултат на това има нарастване на пощенските пратки с 5% и на приходите с 25%. \r\nПо повод отправен въпрос от депутата от БСП Валери Жаблянов на какво се дължи разминаването в докладите на КРС Веселин Божков обясни: „Може би има разминаване в доклада, който е чел Валери Жаблянов, защото имахме две заседания на Комисията по транспорт и информационни технологии“. „Не че се явявам адвокат, но комисията в този си състав работи изключително съзнателно. Два пъти разгледахме Годишния доклад за пощенските услуги, тъй като в последния момент настъпиха корекции. „Еконт експрес“, един от най-големите оператори в пощенските услуги дублира два пъти една сума от 6 млн.“, поясни той. „Те дадоха разликата, в първия доклад имаме обем на пощенския пазар от 399 млн., нарастване с 27%. Във втория доклад, който беше приет със съответните корекции, пазарът става 393 млн., нарастването е 25%“, уточни председателят на КРС. \r\nБиляна ИВАНОВА", "date": "2017.09.28", "title": "Веселин Божков, КРС: България е единствената страна в ЕС, в която има нарастване на приходите от пощенски услуги"}
{"url": "http://www.focus-news.net/news/2017/09/28/2440570/elena-yoncheva-bsp-ot-gerb-da-kazhat-vyarno-li-e-che-delyan-dobrev-e-okupiral-obshtina-haskovo.html", "text": "Когато 2015 г. е избран кметът на Община Хасково Добрич Беливанов, с подкрепата на ГЕРБ, по искане на Делян Добрев от ГЕРБ, който е й областен координатор на партията, са назначени на ключови позиции следните хора: зам.-кмет на общината е кумецът на Делян Добрев и бивш негов съдружник г-н Консулов, втори зам.-кмет, който също е бивш негов съдружник - г-жа Трендафилова. За секретар на общината е назначена неговата кума г-жа Димитрова, за председател на общинската избирателна комисия е назначен неговия кум и съпруг на секретаря на общината г-н Димитров. За председател на Комисията по бюджет и финанси е назначен неговия зет, а неговата съпруга и първа братовчедка е назначена за директор на финансова дирекция. Това е ръководството на общината.” Това заяви народният представител от „БСП за България” Елена Йончева по Нова телевизия, съобщиха от пресцентъра на партията. По думите й тези хора са били назначени по настояване на Делян Добрев. „Надявам се компетентните органи да се поинтересуват от това”, каза Йончева.\r\n„Зетят му и председател на Комисията по бюджет и финанси е акционер в над 40 фирми, през които минават обществени поръчки за около 100 млн. лв., според разследване на журналисти”, обясни Йончева. По думите й около половината са по програмата за саниране на жилища, строителство на пътища, ремонт на училища. „Това е ужасно скандално, пълно безобразие. И ако това е законно, означава, че по един законен начин Делян Добрев е окупирал община Хасково. Нека от ГЕРБ да кажат, дали всичко това е вярно?”, призова народният представител от левицата.\r\nСпоред нея тези хора са назначени чрез конкурс, но с подменени тестове. „Моят извод е, че кметът е разбрал как ще бъде използван като бушон, защото големи обществени поръчки се разпределят в един кръг от роднини и приятели”, заяви Йончева.", "date": "2017.09.28", "title": "Елена Йончева, БСП: От ГЕРБ да кажат вярно ли е, че Делян Добрев е окупирал Община Хасково"}
{"url": "http://www.focus-news.net/news/2017/09/28/2440571/zamestnik-kmetat-na-sofiya-dots-d-r-todor-chobanov-shte-prisastva-na-otkrivane-na-vazpomenatelna-plocha-v-pamet-na-evreite-zaginali-za-balgariya-prez-voynite-1912-1918-godina.html", "text": "Заместник-кметът на Столична община доц. д-р Тодор Чобанов и Председателят на Организацията на евреите в България „Шалом“ д-р Александър Оскар ще открият днес, от 16.00 часа, възпоменателна плоча в двора на някогашната Еврейска болница в памет на евреите, храбро сражавали се и геройски загинали за България през войните 1912 – 1918 година. Това съобщиха от пресцентъра на Столична община.\r\nЕврейската болница е построена през 1933 година като „величествен паметник, с който българските евреи достойно изпълниха своя свещен дълг спрямо тези синове, които оставиха костите си по бойните полета за честта и славата на Отечеството. Между видните български офицери са били имена като Рахамим Мошонов, Грациани Морено и Аврам Таджер, които по-късно се превръщат в дейци и водачи на еврейската общност в България. Близо 1000 еврейски войници и офицери загиват на фронта в името на своята родина.", "date": "2017.09.28", "title": "Заместник-кметът на София доц. д-р Тодор Чобанов ще присъства на откриване на възпоменателна плоча в памет на евреите, загинали за България през войните 1912 – 1918 година"}
{"url": "http://www.focus-news.net/news/2017/09/28/2440572/lachezar-ivanov-gerb-troynata-koalitsiya-prez-2005-g-postavi-osnovite-na-razgrabvaneto-na-balgarski-poshti.html", "text": "През 2005 г. Тройната коалиция в лицето на Петър Мутафчиев, който беше министър на транспорта, започна и постави основите на разграждането на българските пощи или още по-точно разграбването. Това каза от парламентарната трибуна депутатът от ПГ на ГЕРБ Лъчезар Иванов по време на дебатите по Годишния доклад на Комисията за регулиране на съобщенията с анализ на пощенските услуги за 2016 година, предаде репортер на Агенция „Фокус“. „По това време се стартира раздържавяването на българските пощи. Получи се така, че се даде възможност без българските пощи да са подготвени за една конкурентна ситуация, бяха допуснати много частни фирми на пистата на българските пощи. Така много бързо станаха плячка на големите частни фирми и интереси. Когато днес сядаме и говорим за състоянието на българските пощи, трябва да си спомним генезиса откъде и как е тръгнал. Още тогава беше заложен моделът българските пощи да не проработят и във времето полека-лека да имат затихваща функция“, коментира Иванов. Той посочи, че не вижда нищо учудващо в днешния ден, когато разглеждат тези доклади, какво е реалното състояние на българските пощи. \r\n„Паметта на някои хора изневерява, на други не, по-младите не знаят. Нека да извадим съответните изводи и когато говорим за държава и за запазване на държавни интереси, трябва да кажем първо пътят, по който е стигнат дотук за състоянието на пощите“, каза още Лъчезар Иванов.\r\nЛюба АЛЕКСИЕВА", "date": "2017.09.28", "title": "Лъчезар Иванов, ГЕРБ: Тройната коалиция през 2005 г. постави основите на разграбването на „Български пощи“"}
{"url": "http://www.focus-news.net/news/2017/09/28/2440573/smolyan-v-podopciya-dpamatichen-teatap-nikolay-haytov-shte-bade-predstaven-spektakalat-zle-sashitiyat-orfey.html", "text": "В Poдoпcĸия дpaмaтичeн тeaтъp “Hиĸoлaй Xaйтoв”, от 19.00 часа, зa пoчитaтeлитe нa тeaтpaлнoтo изĸуcтвo ще бъде представена пpeмиepa нa нaй-нoвaтa пocтaнoвĸa „Злe cъшитият Opфeй“, съобщиха от театъра. Aвтop и peжиcьop e Pocицa Oбpeшĸoвa. Toвa e тpeтaтa й пocтaнoвĸa в смолянския театър.„Зле съшитият Орфей“ е съвременно бълнуване в митология. Оправдателна пледоария на женската природа пред съда на времето. Това е авторски текст, с който се споделя страхът от времето, от самотата, болката от предателството и от отсъствието на любов.", "date": "2017.09.28", "title": "Смолян: В Poдoпcĸия дpaмaтичeн тeaтъp „Николай Хайтов” ще бъде представен спектакълът „Зле съшитият Орфей”"}
{"url": "http://www.focus-news.net/news/2017/09/28/2440574/vidin-62-godishen-mazh-ot-dolni-lom-e-zadarzhan-za-nezakonno-pritezhavano-orazhie-i-boepripasi.html", "text": "Жител на Долни Лом е задържан вчера в полицейския арест за незаконно притежавано оръжие и боеприпаси. Това съобщиха от Областната дирекция на МВР – Видин. Рано сутринта при извършено претърсване в дома на 62-годишния с инициали В.И. от селото, служителите на реда открили и иззели гладкоцевна ловна пушка с неустановена марка и модел и без номера – 12 калибър; самоделна гладкоцевна ловна пушка 12 калибър и 12 ловни патрона. Оръжието и боеприпасите са били държани без надлежното разрешение. Работата по случая продължава, в Районно управление „Полиция” – Белоградчик е образувано досъдебно производство за престъпление по чл.339 от Наказателния кодекс.", "date": "2017.09.28", "title": "Видин: 62-годишен мъж от Долни Лом е задържан за незаконно притежавано оръжие и боеприпаси"}
{"url": "http://www.focus-news.net/news/2017/09/28/2440575/pregled-na-osnovnite-temi-v-blagoevgradskiya-pechat.html", "text": "„Общинския съветник Р. Калайджиев иска с близо 4 км тръбопровод да отведе минерална вода от Владишкото до хотела си „Езерец“ е водещото заглавие на първа страница на вестник „Струма“. В статията пише още, че Общинският съвет в петък е дискутирал дали да даде зелена светлина на намерението Общината може да ползва съоръжението за отопление на басейна в VIII СУ. „След 9 месеца чакане тютюнджиите от Неврокопско започнаха да получават парите за миналогодишната реколта“, пише още изданието. „Икономическата комисия на ОбС - Дупница привика „на килимчето“ болничния шеф доц. Недин, към заплатата си от 1 450 лв. добавя 1 000 за 100 часа дежурства“ е друго заглавие от страниците на вестника.\r\n„Бандити разбиха мерцедеса на фермерката Христина Христова, докато бере пъпеши на бостана край Бобошево, откраднаха 1 400 лв. за заплатите на работниците ѝ, кредитни карти, документи…“ е водещото заглавие на вестник „Вяра“. \"Водопроводът в жк „Бистрица“ избухна 3 пъти, остави хиляди без вода, шефът на ВиК Илия Илиев: Борим по 6 аварии на ден в Дупница“, пише още изданието. „4 училища в Кюстендил не могат да попълнят паралелките си, ПГ по селско стопанство най-зле, бившият възпитаник Илко Стефанов:  Дребно земеделие къща не храни“ е друго заглавие от страниците на вестника.", "date": "2017.09.28", "title": "Преглед на основните теми в благоевградския печат"}
{"url": "http://www.focus-news.net/news/2017/09/28/2440576/sofiya-vavezhda-se-vremenna-organizatsiyata-na-dvizhenieto-vav-vrazka-s-provezhdaneto-na-studentski-grad-ran-2017-na-1-oktomvri.html", "text": "Въвежда се временна организацията на движението във връзка с провеждането на „Студентски град Рън 2017“ на 1 октомври. Това съобщиха от пресцентъра на Столична община. От 9.00 до 12.00 часа на 1 октомври се забранява влизането на автомобили както следва по:\r\n- ул. „проф. Иван Странски“, между ул. „Акад. Борис Стефанов“ и ул. „Акад. Стефан Младенов“;\r\n- ул. „Акад. Стефан Младенов“, между ул. „Проф. Иван Странски“ и ул. „8-ми декември“;\r\n- ул. Акад. Борис Стефанов“, между ул. „8-ми декември и ул. „Проф. Иван Странски“;\r\n- ул. „8-ми декември“, между ул. „Акад. Борис Стефанов“ и ул. „Акад. Стефан Младенов“.                                                              В За периода от 9.00 часа до 12.00 часа частично се променят маршрутите на градския транспорт както следва:\r\n- Автобусите от линии 69, 70 и 123 (от НСБАЛ по онкология) ще се движат по маршрутите си до кръстовището на ул. „Акад. Стефан Младенов“ с ул. „Баку, оттам наляво по ул. „Баку“, надясно по ул. „Росарио“ и наляво по ул. „8-ми декември“ по маршрутите. В обратна посока няма изменение на маршрутите. \r\n- Автобус 94 в посока район „Студенски“ ще се движи от СУ. „Св. Климент Охридски“ по маршрута си до кръстовището на ул. „Акад. Стефан Младенов“ и ул. „Баку“, наляво по ул. „Баку, надясно по ул. „Росарио“, наляво по ул. „8-ми декември“, наляво по бул. „Св. Климент Орхидски“, наляво по бул. „Д-р Г.М. Димитров“ и надясно по ул. „Никола Габровски“ и по маршрута си до СУ „Св. Климент Охридски“. \r\n- Автобусите, обслужващи линия 102 в посока район „Студенски“, ще се движат от ж.к „Овча купел“ по маршрута си до кръстовището на бул. „Д-р Г. М. Димитров“ с ул. „Симеоновско шосе“, надясно по ул. „Симеоновско шосе“ и направо по ул. „Стоян Михайловски“ по маршрута си.\r\n- Автобусите от 208 линия в посока район „Студентски“ ще се движат от СУ“Климент Охридски“ по маршрута си с кръстовището на ул. „8-ми декември\" и ул. „Росарио“, надясно по ул. „Росарио“, наляво по ул. „Баку“, наляво по ул. „Акад. Стефан Младенов“, надясно по бул. „Д.р Г. М. Димитров“ и по маршрута си до СУ „Св.Климент Охридски“\r\n- Автобусите от линия 413 в посока район „Младост“ 4 ще се движат от Централна гара до кръстовището на ул. „Акад. Стефан Младенов“ с ул. „Баку“, наляво по ул. „Баку“, надясно по  ул. „Росарио“ и наляво по ул. „8-ми декември“ по маршрута двупосочно.                                       \r\nРазкриват се временни спирки:\r\n- двупосочна на ул. „Росарио“ на 50 метра от ул. „8-ми декември“;\r\n- двупосочна на ул. „Росарио“ пред блок 4а на Техническия университет;\r\n- двупосочна на ул. „Баку“ преди ул. „Никола Габровски“.", "date": "2017.09.28", "title": "София: Въвежда се временна организацията на движението във връзка с провеждането на „Студентски град Рън 2017“ на 1 октомври"}
{"url": "http://www.focus-news.net/news/2017/09/28/2440577/tass-nad-47-mln-grazhdani-na-severna-koreya-sa-izyavili-zhelanie-da-se-prisaedinyat-kam-armiyata-za-da-se-boryat-sreshtu-sasht.html", "text": "Съгласно информация, разпространена от севернокорейска държавна информационна агенция ЦТАК, повече от 4,7 млн. граждани на страната са изявили желание да попълнят редиците на армията, за да се борят срещу САЩ, предава TACC. \r\nВсички граждани на Северна Корея са готови „да защитят своя лидер и социализма, за да изтрият от лицето на Земята американските империалисти, обявили безумното си намерение да унищожат народната република“, се казва в съобщението на ЦТАК.\r\nУточнява се, че сред желаещите доброволно да попълнят севернокорейската армия има 1,2 млн. жени. .Тереза Герова", "date": "2017.09.28", "title": "ТАСС: Над 4,7 млн. граждани на Северна Корея са изявили желание да се присъединят към армията, за да се борят срещу САЩ"}
{"url": "http://www.focus-news.net/news/2017/09/28/2440578/kyustendil-v-grada-shte-se-provede-mladezhki-plener-tvorchesko-plodorodie.html", "text": "За първа година в Кюстендил ще се проведе Младежки пленер „Творческо плодородие”. Това съобщи за Радио „Фокус” – Кюстендил Дима Укалска, началник на отдел „Култура и духовно развитие”. По думите ѝ от днес до 30 септември деца от Кюстендил, който са участвали в конкурса „Пролет върху листа” и чиито картини са включени в представителната изложба, участват в първото издание на пленера. Той предхожда Празника на плодородието. „В рамките на тези дни талантливите деца ще рисуват в манастира в село Граница, ще творят в селата Шишковци и Драговищица”, каза Дима Укалска. Картините на децата ще бъдат подредени в изложба на 30 септември, която ще бъде открита по време на Празника на плодородието. „Нашата идея е този пленер да се развие в годините, в него да участват победителите от конкурса „Пролет върху листа”, които по традиция са от цялата страна, а не само от Кюстендил”, каза Дима Укалска.\r\nВенцеслав ИЛЧЕВ", "date": "2017.09.28", "title": "Кюстендил: В града ще се проведе Младежки пленер „Творческо плодородие”"}
{"url": "http://www.focus-news.net/news/2017/09/28/2440579/parlamentat-prie-godishniya-doklad-na-komisiyata-za-regulirane-na-saobshteniyata-za-2016-g.html", "text": "Парламентът прие Годишния доклад на Комисията за регулиране на съобщенията за 2016 г., предаде репортер на Агенция „Фокус“. Към 31 декември 2016 година с 2.4% е спаднал броят на предприятията, регистрирали намерение да осъществяват дейност по предоставяне на обществени електронни услуги. През 2016 година дейност са осъществявали 856 предприятия, спадът им е 4.04% в сравнение с предходната година. Обемът на пазара на електронни съобщения в България през 2016 година възлиза на 2.4 млрд. лева. \r\nДепутатите приеха и още един Годишен доклад на Комисията за регулиране на съобщенията с анализ на пощенските услуги за 2016 година. От доклада става ясно, че участниците на пощенския пазар нарастват с 4% в сравнение с предходната година. Обемът на пощенския пазар е около 393 млн. лева и отбелязва ръст с 25% спрямо 2015 година. Народните представители гласуваха със 103 гласа „за“, 3 „против“ и 51 „въздържал се“. \r\nВ пленарната зала повече дебати предизвика доклада, свързан с анализа на пощенските услуги. Депутатът от „БСП за България“ Валери Жаблянов заяви, че ръстът е 77 млн. лв. или изчислен на 18% според доклада на транспортната комисия, но в доклада, представен от КРС, ръстът от 2015 г. към 2016 г. е записан, че е 27%. „От къде идват тези 8% разлика в доклада на комисията и този на КРС? Разминаването е доста съществено. Има ли някаква идея за развитието на „Български пощи“ и какво става на този пазар? Ако ръстът на универсални пощенски услуги за 1 година на пазара е 27%, според едната цифра, а според другата 18%, загубата на пазарен дял от „Български пощи“ е 7%. За какво става въпрос? Какво става с „Български пощи“? Каква е държавната политика по отношение на развитието на този сектор? Кой се разпорежда с този пазар?“, запита Жаблянов. По думите му развитието на пазара на универсалните пощенски услуги се дължи най-вероятно на изключителната динамика на развитието на електронната търговия. „Т. нар. сайтове, откъдето хората си купуват различни стоки. Струва ми се, че това е причината да има 7% загуба на пазарен дял. От години няма държавна политика по отношение на „Български пощи“. Освен да се продават имотите на това предприятие на безценица и да се отдават под наем, не съм забелязал нещо друго да се прави там. Липсва всякакъв анализ за тези доклади“, обясни Жаблянов.\r\nПредседателят на Комисията за регулиране на съобщенията Веселин Божков отговори, че от погледа, който има за ЕС, може да каже, че България е единствената страна, в която има нарастване на приходите от пощенски услуги. По думите му не е тайна, че традиционните пощенски услуги, особено последните години, губят място. Според него вече по-модерните услуги са електронната търговия и хибридната поща. Той подчерта, че има нарастване на пощенските пратки с 5% и на приходите с 25%. \r\nПо повод отправения въпрос от Жаблянов на какво се дължи разминаването в докладите на КРС Веселин Божков обясни: „Може би има разминаване в доклада, който е чел Валери Жаблянов, защото имахме две заседания на Комисията по транспорт и информационни технологии“. „Не че се явявам адвокат, но комисията в този си състав работи изключително съзнателно. Два пъти разгледахме Годишния доклад за пощенските услуги, тъй като в последния момент настъпиха корекции. „Еконт експрес“, един от най-големите оператори в пощенските услуги дублира два пъти една сума от 6 млн.“, поясни той. „Те дадоха разликата, в първия доклад имаме обем на пощенския пазар от 399 млн., нарастване с 27%. Във втория доклад, който беше приет със съответните корекции, пазарът става 393 млн., нарастването е 25%“, уточни председателят на КРС.\r\nДепутатът от ПГ на ГЕРБ Лъчезар Иванов заяви, че през 2005 г. Тройната коалиция в лицето на Петър Мутафчиев, който беше министър на транспорта, е започнала и поставила основите на разграбването на българските пощи. Според него по това време се е стартирало раздържавяването на българските пощи и се е получило така, че се е дала възможност без българските пощи да са подготвени за една конкурентна ситуация, да бъдат допуснати много частни фирми на пистата на българските пощи. \r\nЛюба АЛЕКСИЕВА", "date": "2017.09.28", "title": "Парламентът прие Годишния доклад на Комисията за регулиране на съобщенията за 2016 г."}
{"url": "http://www.focus-news.net/news/2017/09/28/2440580/montana-kriminalno-proyaven-mazh-e-bil-otkrit-v-bezpomoshtno-sastoyanie-pred-zhilishten-blok-v-lom-na-myasto-politsiyata-namira-narkotitsi.html", "text": "Криминално проявен мъж е бил открит в безпомощно състояние пред жилищен блок в Лом, на място полицията намира наркотици. Това съобщиха от Областната дирекция на МВР – Монтана. Вчера около 19.15 часа в Районно управление „Полиция” – Лом е получен сигнал за това, че пред вход на блок на ул. „Славянска” в Лом лежи мъж в безпомощно състояние. На място незабавно е изпратен дежурен автопатрул на група „Охрана на обществения ред”, който установил криминално проявения 24-годишен с инициали В.С. от града. При извършената полицейска проверка, на земята, непосредствено до В.С., полицейските служители намерили 2 полиетиленови пликчета, съдържащи суха зелена листна маса, за които В.С. заявил, че са негови. При извършените процесуално-следствени действия е установено, че намерените вещества са с тегло 1,12 грама и реагират на наркотичното вещество „амфетамин”. По данни на В.С. пликчетата съдържат т.н. „чай за пушене”. При последвалото претърсване в дома му са намерени и иззети 3 семена, които според В.С. са канабис. По случая е образувано досъдебно производство. В.С. е доведен в Районно управление „Полиция” – Лом, където е дал обяснения. Работа по документиране на престъпната му дейност продължава.", "date": "2017.09.28", "title": "Монтана: Криминално проявен мъж е бил открит в безпомощно състояние пред жилищен блок в Лом, на място полицията намира наркотици"}
{"url": "http://www.focus-news.net/news/2017/09/28/2440581/dimitar-ivanov-oblasten-upravitel-na-yambol-sas-sredstva-ot-es-oblastta-promenya-oblika-si.html", "text": "Областният управител на област Ямбол Димитър Иванов се срещна с ръководителя на Представителството на Европейската комисия в България Огнян Златев. Това съобщиха от Областна администрация – Ямбол. Повод за посещението на Златев в област Ямбол е организираното информационно събитие съвместно от Европейски информационен център Европа Директно Стара Загора и Велико Търново, и ЯТПП за Плана за инвестиции на Европа. В предварителния разговор областният управител и ръководителя на Представителството на ЕК в България обсъдиха подготовката за бъдещото Председателството на Съвета на ЕС, конкретните ангажименти и инициативи на местно ниво.\r\nПред медии и обществени институции г-н Златев направи равносметка на 10 годишното ни членство в ЕС и развитието на европейската политика. „Очаквам едно успешно председателство. Спокоен съм ще се справим добре“, каза Огнян Златев.\r\n„Всички сме свидетели как регионите промениха облика си благодарение на европейската солидарност. Инвестиции в пътища, социална инфраструктура, иновации… това са все европейски средства, които влязоха и промениха нашите населени места. Тези промени нямаше как да се случат в общините със средства от техните бюджети“, каза областният управител по време на дискусията и подчерта, „евроскептицизмът няма място на наша територия“.\r\nПоредицата от мероприятие предхождащи Председателството на България, на територията на област Ямбол ще стартират до десет дни информира областният управител Димитър Иванов.", "date": "2017.09.28", "title": "Димитър Иванов, областен управител на Ямбол: Със средства от ЕС областта променя облика си"}
{"url": "http://www.focus-news.net/news/2017/09/28/2440582/sliven-v-grada-shte-se-provede-seminar-za-pomosht-na-postradali-ot-domashno-nasilie.html", "text": "В града ще се проведе семинар „Координационен механизъм за помощ на пострадали от домашно насилие“. Той се организира от Фондация „Асоциация Анимус“ в сътрудничество със сливенското Сдружение „Андромеда“. Това съобщиха за Радио „Фокус“ – Сливен от Областна администрация - Сливен. Фондация „Асоциация Анимус“ е неправителствена организация, която работи в подкрепа на деца и семейства в риск, в това число и за справяне с насилието над жени и домашното насилие. Повече от 20 години организацията развива иновативни социални услуги, организира кампании и извършва превенционна дейност. През 2016 г. Фондация „Асоциация Анимус“ стартира национална инициатива за популяризиране и подобряване на Координационен механизъм за помощ на пострадали от домашно насилие под патронажа на Мария Габриел, заместник-председател на Групата на ЕНП в Европейския парламент.", "date": "2017.09.28", "title": "Сливен: В града ще се проведе семинар за помощ на пострадали от домашно насилие"}
{"url": "http://www.focus-news.net/news/2017/09/28/2440584/blagoevgrad-informatsionna-sreshta-po-programata-za-mobilnost-erazam-shte-se-provede-v-yugozapadniya-universitet-neofit-rilski.html", "text": "Университетският център за кариерно развитие на Югозападния университет и отдел „Международни образователни програми и сътрудничество“ организират информационна среща по програмата за мобилност „Еразъм +“, на която ще бъдат представени възможностите за студентска мобилност за академичната 2017 – 2018 година. Това съобщиха от пресцентъра на Югозападния университет „Неофит Рилски“ - Благоевград. Срещата ще се проведе днес, от 10.30 часа, в заседателната зала в сградата на Ректората на Югозападния университет „Неофит Рилски“ - Благоевград.", "date": "2017.09.28", "title": "Благоевград: Информационна среща по програмата за мобилност „Еразъм +“ ще се проведе в Югозападния университет „Неофит Рилски“"}
{"url": "http://www.focus-news.net/news/2017/09/28/2440585/fokus-makedoniya-trima-dushi-sa-raneni-pri-prestrelka-v-kichevo-sred-tyah-e-i-kandidat-ot-nezavisima-lista-za-savetnitsi.html", "text": "Трима души бяха ранени при въоръжена престрелка в Кичево, сред които и Алит Абази, кандидат за съветник на община Кичево от независима листа, предава македонското електронно издание „Фокус“.\r\nОт Министерството на вътрешните работи  информират, че инцидентът се е случил около 18.45 часа (местно време). И тримата  пострадали са от Кичево. Двама от тях са транспортирани за лечение в Скопие, третият е настанен в местна болница. \r\nСпоред първоначалните данни мотивът за нападението е свързан с „неразчистени сметки“. Разследването продължава.Тереза Герова", "date": "2017.09.28", "title": "„Фокус“ (Македония): Трима души са ранени при престрелка в Кичево, сред тях е и кандидат от независима листа за съветници"}
{"url": "http://www.focus-news.net/news/2017/09/28/2440586/dobrich-xi-regionalen-sabor-na-horata-ot-tretata-vazrast-shte-se-provede-v-grada-na-29-septemvri.html", "text": "XI регионален събор на хората от третата възраст ще се проведе на 29 септември от 9.30 часа в Общински младежки център „Захари Стоянов“, съобщиха от пресцентъра на Община Добрич. Събитието ще бъде открито от кмета на Добрич Йордан Йорданов и ще продължи през целия ден. Съборът се организира от Община Добрич и Съюза на пенсионерите за единадесета поредна година. На сцената ще се представят състави и индивидуални изпълнители от област Добрич. 32 самодейни състава ще зарадват публиката с песни и танци от българския фолклор. Участниците в събора ще получат специално изработени грамоти.", "date": "2017.09.28", "title": "Добрич: XI регионален събор на хората от третата възраст ще се проведе в града на 29 септември"}
{"url": "http://www.focus-news.net/news/2017/09/28/2440587/veliko-tarnovo-s-31-sm-se-e-povishilo-nivoto-na-reka-dunav-kray-svishtov-prez-izminaloto-denonoshtie.html", "text": "С 31 см се е повишило нивото на река Дунав при Свищов през изминалото денонощие, съобщиха от Хидрометеорологичната станция в града. Водният стоеж на реката е 238 см. Температурата на водата e 18 градуса.", "date": "2017.09.28", "title": "Велико Търново: С 31 см се е повишило нивото на река Дунав край Свищов през изминалото денонощие"}
{"url": "http://www.focus-news.net/news/2017/09/28/2440588/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-29-septemvri.html", "text": "„Софийска вода” временно ще прекъсне водоснабдяването в някои части на столицата на 29 септември, съобщиха от пресцентъра на дружеството. В петък във връзка с подмяна на сградно водопроводно отклонение до бл. 347 в жк. „Илинден“ се налага спиране на водоподаването от 9:00 до 21:00 часа на клиентите на „Софийска вода”, живеещи в бл. 347, бл. 347А, бл. 347Б и бл. 347В. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска пред бл. 347.\r\nВ петък във връзка с подмяна на сградно водопроводно отклонение на ул. „Яков Крайков“в  жк. „Крива река“ се налага спиране на водоподаването от 9:30 до 17:00 часа на клиентите на „Софийска вода”, живеещи по ул. „Константин Иречек“ от ул. „Даскал Манол“ до бул. „Ген. Тотлебен“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на ул. „Константин Иречек“ ъгъла с ул. „Абоба“.\r\nВ петък във връзка с обследване на уличен водопровод на ул. „Родината“ в с. Бусманци се налага спиране на водоподаването от 9:30 до 19:30 часа на клиентите на „Софийска вода”, живеещи на ул. „Родината“ – четни номера от №40 до №54, №25; ул. „Ген. Гурко“ №1, №3, №5. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на ул. „Родината“№50.", "date": "2017.09.28", "title": "„Софийска вода” временно ще прекъсне водоснабдяването в някои части на столицата на 29 септември"}
{"url": "http://www.focus-news.net/news/2017/09/28/2440589/plovdiv-zapochna-prinuditelnoto-premahvane-na-10-nezakonni-postroyki-v-sheker-mahala-v-rayon-severen.html", "text": "Започна принудителното премахване на 10 незаконни постройки в „Шекер махала“ в пловдивския район „Северен“. Това каза за Радио „Фокус“ – Пловдив районният кмет инж. Ральо Ралев. По думите му дейностите са започнали днес, след като вече са преминали всички законови процедури. „Ще се премахнат 10 незаконни постройки по целия южен тротоар на ул. „Дилянка” в махалата. Това включва три масивни огради, заемащи част от тротоара, два метални павилиона – нерегламентирани търговски обекти, два метални навеса, едноетажна тухлена постройка, която също е нерегламентиран търговски обект. Ще се премахнат също масивна едноетажна постройка, представляваща фризьорски салон и павилион за продажба на закуски, който е масивна постройка“, обясни инж. Ральо Ралев. Той посочи, че принудителното изпълнение на заповедите се извършва съвместно с Трето районно управление на полицията при Областната дирекция на МВР. Ральо Ралев припомни, че в началото на тази седмица бяха премахнати и два броя незаконни дървени навеси на бул. „Дунав” в града.\r\nТони МИХАЙЛОВ", "date": "2017.09.28", "title": "Пловдив: Започна принудителното премахване на 10 незаконни постройки в „Шекер махала“ в район „Северен“"}
{"url": "http://www.focus-news.net/news/2017/09/28/2440590/nova-tv-makedoniya-raneniyat-pri-prestrelkata-v-kichevo-kandidat-za-obshtinski-savetnik-e-operiran-sastoyanieto-mu-e-stabilno.html", "text": "Независимият кандидат за съветник на община Куманово Алит Абази, който бе най-тежко ранен след въоръжена престрелка в града, е опериран  в столична болница. Състоянието му е стабилно, съобщава македонското електронно издание „Нова ТВ“.\r\nОсвен него, при престрелката, избухнала около 18.45 часа (местно време) в сряда, са ранени  началникът на изборния му щаб Дестан Абдиу и Шабан Далипи. Двамата също са настанени в болница за оказване на необходимата медицинска помощ.\r\nСъгласно разпространената информация, нападателят е 58-годишен мъж от Кичево с инициали А.А. Очаква се по-късно в четвъртък да бъдат представени повече подробности за инцидента.Тереза Герова", "date": "2017.09.28", "title": "„Нова ТВ“ (Македония): Раненият при престрелката в Кичево кандидат за общински съветник е опериран, състоянието му е стабилно"}
{"url": "http://www.focus-news.net/news/2017/09/28/2440591/zhelyo-boychev-bsp-shte-potarsim-personalna-otgovornost-ot-ministar-emil-karanikolov-ako-se-provalyat-vazhni-za-stranata-orazheyni-sdelki.html", "text": "На 6 октомври се очаква да бъде свикан Междуведомственият съвет и евентуално да бъде възстановен лицензът на дружеството „Емко“. Надявам се да стане факт и това да успокои тези 1 300 души, които са пряко ангажирани в работата на различните производствени площадки на това дружество. Това заяви зам.-председателят на „БСП за България“ Жельо Бойчев пред БНР, съобщиха от пресцентъра на партията. „При евентуален провал на тези важни за страната сделки с една много голяма страна, за която ние в момента изнасяме продукти, свързани с отбраната, отговорността ще бъде изцяло на министър Караниколов и ние ще потърсим персонална отговорност по този въпрос“, допълни той. Бойчев подчерта, че „БСП за България“ следи отблизо темата и ще продължи да търси отговори на поставените въпроси. \r\nПо думите му в момента се извършват проверки на цялата военно-промишлена индустрия и съвсем скоро ще станат ясни резултатите. „Ще стане ясно дали се изпълнява етапно договорът и дали българската държава ще изпълни всичките си ангажименти, които има и ще следи внимателно действията на правителството“, обясни народният представител. Зам.-председателят на „БСП за България“ подчерта, че трябва да се защити българският икономически интерес, а той предполага поведение на българското правителство, което трябва да защитава и подкрепя всяка българска оръжейна компания. \r\n„Докладът на Междуведомствената комисия за 2016 г. показва, че изнесената и реализирана продукция за такъв тип изделия и продукти, свързани с отбраната е 1 милиард и 15 млн. евро“, посочи той. Бойчев подчерта, че става въпрос за изключително важен сектор за България. „Обърнах внимание на министъра, че световната конюнктура е изключително добра в момента и ние очакваме ръст дори и на тези обеми, които има през 2016 г. Притеснение сме от действията на правителството в момента“, каза още народният представител. Според него доверието и репутацията са основни в този бизнес. „Ако ние по някакъв начин застрашим изпълнението на договора за стотици милиони, на този огромен пазар няма да има възможност да работи нито една българска фирма от оръжейната индустрия“, подчерта Жельо Бойчев.", "date": "2017.09.28", "title": "Жельо Бойчев, БСП: Ще потърсим персонална отговорност от министър Емил Караниколов, ако се провалят важни за страната оръжейни сделки"}
{"url": "http://www.focus-news.net/news/2017/09/28/2440592/sliven-obshtinata-organizira-informatsionna-kampaniya-v-tsentara-za-administrativno-obsluzhvane-vav-vrazka-s-denya-na-pravoto-da-znam-28-septemvri.html", "text": "Общината организира информационна кампания в Центъра за административно обслужване във връзка с Деня на правото да знам – 28 септември. Община Сливен кани всички граждани и гости на Сливен, които желаят, да посетят Центъра за административно обслужване и да получат разяснения за своите права и задължения по Закона за достъп до обществена информация (ЗДОИ). Това съобщиха от Община Сливен. На информационните табла на Общината, както и на официалния сайт, е публикувана богата информация, свързана с правото на достъп до обществена информация. Днес, от 8.00 до 12.00 часа и от 13.00 до 17.00 часа, всеки може да посети работното място на длъжностното лице, което отговаря за достъпа до обществена информация – гл. експерт Таня Балабанова и да постави въпросите, които го вълнуват, свързани със ЗДОИ. Много ученици, студенти и преподаватели често посещават общината, за да получат полезна информация, свързана с процедурите на този Закона. Заявления за достъп до обществена информация се приемат в деловодството на Общината, както и по електронна поща. За организацията и контрола на работата по ЗДОИ пряко отговаря секретаря на Общината – Валя Радева.\r\n28 септември е Международен ден на правото да знам. Този ден се превърна в цял свят в истински празник за всички, които отстояват изконното човешко право на информация! Той се отбелязва по подобаващ начин и в България. Преди 15 години на 28 септември в София се учреди Международната мрежа на застъпниците за свобода на информацията, на която основател и член е Фондация Програма достъп до информация (ПДИ). Повече от 20 години ПДИ изпълнява мисията си да защитава правото на информация, да работи за прозрачност на институциите на централната и местна власт.\r\nКметът и ръководството на Община Сливен поздравяват общинската администрация и сливенската общественост с този специален празник на свободата на информацията. Благодари на всички, които с чувство на отговорност работят за  прилагане и спазване на Закона за достъп до обществена информация. Многократно Община Сливен е удостоена с престижни награди за работата си по ЗДОИ и през 2016 година е обявена за институция с най-висок рейтинг на активна прозрачност и е носител на най-високото отличие „Златен ключ“ сред всички институции в България на местно и централно ниво.", "date": "2017.09.28", "title": "Сливен: Общината организира информационна кампания в Центъра за административно обслужване във връзка с Деня на правото да знам – 28 септември"}
{"url": "http://www.focus-news.net/news/2017/09/28/2440593/chez-razpredelenie-startira-40-proekta-v-zapadna-balgariya-prez-septemvri.html", "text": "ЧЕЗ Разпределение стартира през септември 40 инвестиционни проекта за обновяване на електроразпределителната мрежа на Западна България, съобщиха от пресцентъра на дружеството. В столицата се реализират обекти на обща стойност 243 хил. лева. За реконструкция на трафопост и кабелна мрежа ниско напрежение в „Люлин 10“ са заделени общо 95 хил. лева, в район „Слатина“ 61 хил. лева, в район „Триадица“ в същата дейност ще бъдат вложени 36 хил. лева, а в „Младост“ - 28 хил. лева. \r\n30 от стартиращите  през септември обекти се реализират извън столицата. В област Монтана се инвестират 442 хил. лева главно в реконструкция на мрежата ниско напрежение.За същата дейност в с. Тополница и с. Шатрово, Кюстендилска област, са предвидени 149 хил. лева. Реконструкцията на мрежата ниско напрежение в с. Гумощник, община Троян, в която ЧЕЗ Разпределение влага 172 хил. лева, е една от основните инвестиции на компанията в област Ловеч, където инвестициите през септември са общо 240 хил. лева. В област Благоевград през септември за присъединяване на нови клиенти са заделени 60 хил. лева.\r\nВ област Плевен през септември се реконструират две въздушни линии 20 kV. ЧЕЗ Разпределение ще подменя по тях 43 железорешетъчни стъпба и 339 изолатора. Дейността, за която са предвидени190 хил. лева, е част от подготовката на мрежата в област Плевен за зимния сезон. \r\nЧЕЗ Разпределение България подготвя електроразпределителната мрежа за предстоящия зимен сезон. Екипи на компанията предприемат съответните дейности, за да гарантират в максимална степен готовността ѝ да посрещне лоши метеорологични условия.", "date": "2017.09.28", "title": "ЧЕЗ Разпределение стартира 40 проекта в западна България през септември"}
{"url": "http://www.focus-news.net/news/2017/09/28/2440594/zhelyo-boychev-bsp-komisiyata-po-dosieta-se-izpolzva-za-nasazhdane-na-omraza-predlagame-sazdavane-na-institut-za-natsionalna-pamet-za-deynostta-na-ds.html", "text": "Предлагаме да бъде създаден Институт за национална памет, в който да попаднат всички активни единици от дейността на Държавна сигурност и разузнавателните управления на Българската народна армия. Това каза на брифинг в Народното събрание зам.-председателят на ПГ на БСП Жельо Бойчев, предаде репортер на Агенция „Фокус“. „Внесохме Законопроект за активите на документите на Държавна сигурност и на разузнавателните служби на Българската народна армия“, посочи той. „Искаме да преустановим практиката, която се наложи в последните години, избирателно да бъдат обявявани за принадлежност едни или други лица. Това се случваше особено преди избори“, коментира Жельо Бойчев. По думите му това не е довело до никакъв резултат в търсене на истината за реалната дейност на ДС. „Народните представители от БСП искаме, създавайки този Институт за национална памет, да гарантираме възможност знанието и информацията, която съдържа активите на ДС да бъде обект на анализ от изследователи и историци“, обясни зам.-председателят на ПГ на БСП. „Същевременно да бъде дадена възможност да се прави проверка за принадлежност, но да се оставят изследователите да работят с тези документи“, коментира той. „Искаме да говорим за бъдещето на страната си, а не непрекъснато да се връщаме в миналото“, заяви Жельо Бойчев. „Досегашната дейност на Комисията по досиета доказа, че тя се използва за чертане на разделителни линии и насаждане на омраза в българското общество. Искаме да сложим край на това“, каза още той. \r\nБиляна ИВАНОВА", "date": "2017.09.28", "title": "Жельо Бойчев, БСП: Комисията по досиета се използва за насаждане на омраза, предлагаме създаване на Институт за национална памет за дейността на ДС"}
{"url": "http://www.focus-news.net/news/2017/09/28/2440595/sz-okolo-54-mln-germantsi-sa-poiskali-da-rabotyat-poveche.html", "text": "Около 5,4 млн. граждани на Германия са пожелали да работят повече през миналата 2016 г. Това сочат данни от Федералната статистическа служба във Висбаден, съобщава баварският ежедневник Die Sueddeutsche Zeitung. \r\nОсвен безработните, в числото са включени 2,6 млн. души, които са били заети на пазара на труда. От тях 1,2 млн. са наети на пълен работен ден, но въпреки това са потърсили възможност за допълнителни часове работа.\r\nВ сравнение с данните от 2015 г. се наблюдава спад от 4,5 % на желаещите допълнителна работа, отбелязват от редакцията.Тереза Герова", "date": "2017.09.28", "title": "SZ: Около 5,4 млн. германци са поискали да работят повече"}
{"url": "http://www.focus-news.net/news/2017/09/28/2440596/mrrb-arh-ivan-nestorov-e-noviyat-nachalnik-na-dnsk.html", "text": "Министърът на регионалното развитие и благоустройството Николай Нанков назначи за началник на Дирекцията за национален строителен контрол (ДНСК) арх. Иван Несторов. Той сменя на поста Милка Гечева считано от днес, 28 септември 2017 г. Това съобщиха от пресцентъра на МРРБ.\r\nПреди да оглави ДНСК, арх. Несторов беше директор на дирекция „Геозащита и благоустройствени дейности“ в МРРБ. Завършил е висшето си образование в Букурещ в института по архитектура и градоустройство „Йон Минку“ през 1983 г. \r\nИма 11-годишен стаж в Инспекцията за държавен и технически контрол, чийто правоприемник е ДНСК. Както и 18-годишен стаж в Столична община като последователно е заемал позициите началник отдел „Архитектура“, директор на Дирекция „Контрол по строителството“ и директор на Дирекция „Архитектура и градоустройство“.", "date": "2017.09.28", "title": "МРРБ: Арх. Иван Несторов е новият началник на ДНСК"}
{"url": "http://www.focus-news.net/news/2017/09/28/2440597/shumen-20-godishen-mladezh-e-zaginal-sled-katastrofa-na-patya-shumen-burgas-blizo-do-razklona-za-selo-ivanski.html", "text": "20-годишен младеж е загинал след катастрофа на пътя Шумен - Бургас, близо до разклона за село Ивански. Това съобщиха от ОДМВР - Шумен. Малко след 19.30 часа снощи е получен сигналът за пътния инцидент. 55-годишен водач на лек автомобил \"Мерцедес\" Е280 със софийска регистрация, който се движил в посока към Шумен, предприел изпреварване. Той навлязъл в лентата за насрещно движение и се ударил челно в лек автомобил \"Мазда\" с шуменска регистрация. След удара мерцедесът се завъртял и в него се ударил изпреварваният лек автомобил „Мерцедес“ 200Д с шуменска регистрация. Водачът на маздата с инициали М. Р. на 20 г. от град Смядово е откаран за преглед в МБАЛ- Шумен. Малко по-късно починал в болничното заведение. Екип на РСПБЗН - Шумен отстранил акумулаторите на маздата и мерцедеса със софийската регистрация, за да бъде предотвратена възможността от възникване на пожар. По случая е образувано досъдебно производство", "date": "2017.09.28", "title": "Шумен: 20-годишен младеж е загинал след катастрофа на пътя Шумен - Бургас, близо до разклона за село Ивански"}
{"url": "http://www.focus-news.net/news/2017/09/28/2440598/dots-teodora-valova-mu-pleven-tazi-godina-temata-na-evropeyskata-nosht-na-uchenite-e-sportat-nay-dobroto-sreshtu-ezhednevieto-na-stresa.html", "text": "Тази година темата на Европейската нощ на учените е „Спортът – най-доброто срещу ежедневието на стреса“. Това каза в интервю за Агенция „Фокус“ доц. д-р Теодора Вълова от Медицинския университет в Плевен по повод Европейската нощ на учените, която тази година ще се проведе на 29 септември.\r\n“Намерихме спорта като подходяща тема, за да привлечем вниманието на големи обществени групи – студенти, ученици, преподаватели, учени. Насочихме дейностите към хората от различни възрасти и към хората с различни възможности без дискриминация. Обърнахме се към всички, за да им кажем: „Хора, спрете, нека видим как и по какъв начин живеем. Нека помислим заедно защо си струва да подобрим начина си на движение и физическа дейност и как да направим живота си по-здравословен“. В този смисъл темата за спорта намери своя плавен преход от темата за балансираното хранене, което беше тема в предишната Нощ на учените през 2016 г. Според нас двете теми са свързани с повишаването качеството на живот, а оттам и с постигане на щастието“, каза още тя и уточни, че темата е в съответствие и с приоритетите за здраве и насърчаване на физическата активност по време на Българското председателство на Съвета на Европейския съюз. „Три са нашите основни послания. Първото е образованост за ролята на науката в насърчаването и развитието на стабилно здраве и здравословна среда чрез спортни занимания. Друго наше послание е благотворителност, тъй като дейностите са ориентирани към включване на всички хора към спорт и двигателни дейности. И последно, но не на последно място е солидарността на големи обществени групи, за да следваме принципите на устойчиво здраве и спортно възпитание и култура“, каза още доц. Вълова.\r\nПо думите й по време на събитието ще се представи дефиниция на стреса, ще бъде проведена дискусия за това как да разпознаем дали сме под стрес и какви са медицинските последствия от него върху две от най-важните системи в човешкия организъм – сърдечно-съдовата и нервната система. „Ще поговорим също за това има ли полезен стрес, как той става вреден и дали може да доведе до смъртен изход. Ще научим как хората умират от стрес или как са били предварително увредени и стресът има значение на допълнителен фактор, който е ускорил и променил картината. Нашите учени също ще представят собствени проучвания върху нагласите на студентите за преодоляване на стреса и ние сме убедени, че обществеността ще разбере с какво всъщност се занимават изследователите и как тяхната работа влияе на нашия живот. Може би е важно да споменем, че във фокуса на Нощта на учените ще бъде идеята как да преодолеем ефекта от стреса, защото няма да говорим само какво е стрес и до какво води той, а ще говорим и за антистрес и превенция на стреса“, обясни доц. Вълова.\r\nЦветилена СИМЕОНОВА", "date": "2017.09.28", "title": "Доц. Теодора Вълова, МУ-Плевен: Тази година темата на Европейската нощ на учените е „Спортът – най-доброто срещу ежедневието на стреса“"}
{"url": "http://www.focus-news.net/news/2017/09/28/2440599/afp-vsichki-mezhdunarodni-poleti-ot-i-do-erbil-shte-badat-spreni-v-petak.html", "text": "Всички чуждестранни полети до и от столицата на Иракски Кюрдистан ще бъдат преустановени, считано от петък. Това съобщи директорът на летището в Ербил Талар Файк Салих, предава AFP.\r\n„Всички международни полети, без изключение дали са до или от Ербил, ще бъдат спрени от 18.00 часа в петък след решение на иракския кабинет и премиера Хайдер ал-Абади\", заяви за агенцията Салих.\r\nАл-Абади разпореди спирането на полети, обслужващи летища в Иракски Кюрдистан в отговор на проведения на 25 септември референдум за независимост, която подкрепиха 92,73 % от кюрдите в страната.Тереза Герова", "date": "2017.09.28", "title": "AFP: Всички международни полети от и до Ербил ще бъдат спрени в петък"}
{"url": "http://www.focus-news.net/news/2017/09/28/2440600/dps-poiska-ot-gerb-ostavkata-na-krasimir-velchev-kato-predsedatel-na-komisiyata-po-veroizpovedaniya-i-pravata-na-choveka.html", "text": "ДПС поиска от ГЕРБ оставката на Красимир Велчев като председател на Комисията по вероизповедания и правата на човека. Това стана ясно на пресконференция в парламента от думите на лидера на ДПС Мустафа Карадайъ, предаде репортер на Агенция „Фокус“. „ЕС е формиран на база ценности против нацисти и популисти, за солидарност, единство и заедност. Основна ценност е единство в многообразието. ЕНП има своите ценности, част от европейските ценности. Християндемократите в Германия и ГЕРБ в България като партии от ЕНП би трябвало да споделят общите европейски ценности. Резултатите от изборите в Германия бяха повод да се препотвърди позицията, която бе многократно изявена от Меркел, че съюз с крайните е недопустим и невъзможен. В същото време у нас ГЕРБ уж също споделя тези европейски ценности, но какво се получава? Първото правителство на ГЕРБ с негласна подкрепа на „Атака“, непълен мандат – 3 години половина. Второто правителство с гласната подкрепа на националисти, обединени в т.нар. „Патриотичен фронт“ без пряко участие във властта, непълен мандат“, коментира Карадайъ. По думите му езикът на омразата е станал официален в страната. „Третото правителство включи националисти ксенофоби във властта. Омразата влезе в действие. Изявленията на Красимир Велчев са ксенофобски. Става въпрос за промените в Закона за политическа и гражданска реабилитация на репресирани лица. Предложението касае само ранените по време на мирни протести по време на комунистическия режим. Въпросът не е в материалната страна, а за морален акт и хуманно отношение към пострадалите хора. Държавата не може да дели гражданите си на „наши“ и „ваши“, допълни той. По думите му от ДПС ще дадат шанс на ГЕРБ да се легитимира като европейска партия, като гласува оставката на Красимир Велчев като председател на Комисията по правата на човека. „Точно тази комисия не може да бъде ръководена от лице, което загърбва човешките ценности и поставя под риск единството на нацията.  Тази коалиция е идейно и ценностно базирана на национализма и ксенофобията“, каза още Мустафа Карадайъ.\r\nЛюба АЛЕКСИЕВА", "date": "2017.09.28", "title": "ДПС поиска от ГЕРБ оставката на Красимир Велчев като председател на Комисията по вероизповедания и правата на човека"}
{"url": "http://www.focus-news.net/news/2017/09/28/2440601/dragomir-stoynev-bsp-ot-gerb-zhelayat-komisiyata-po-dosietata-da-prodalzhava-da-raboti-za-da-se-okazva-natisk-varhu-opredeleni-hora.html", "text": "От ГЕРБ насаждат омраза, говорят за миналото, желаят Комисията по досиетата да продължава да работи, за да се оказва натиск върху определени хора, което е крайно недопустимо. Това каза на брифинг в Народното събрание зам.-председателят на ПГ на БСП Драгомир Стойнев, предаде репортер на Агенция „Фокус“. „30 години от началото на прехода е доста дълго време. Считаме, че за нас като народни представители от левицата и млади хора е по-важно бъдещето“, посочи той. „За съжаление, ГЕРБ в пленарна зала говорят, че трябва да има единство и да няма разделение на нацията, а правят точно обратното“, коментира Драгомир Стойнев. „Важно е да имаме конкурентноспособна икономика, общество на знанието, младите хора да сбъдват мечтите си в страната. Да няма срив, както в момента, и хората да напускат страната. Искаме дебат именно по тези теми“, заяви зам.-председателят на ПГ на БСП. \r\nБиляна ИВАНОВА", "date": "2017.09.28", "title": "Драгомир Стойнев, БСП: От ГЕРБ желаят Комисията по досиетата да продължава да работи, за да се оказва натиск върху определени хора"}
{"url": "http://www.focus-news.net/news/2017/09/28/2440602/stara-zagora-obshtina-kazanlak-uchastva-v-10-iya-chernomorski-turisticheski-forum.html", "text": "Със свой рекламен щанд Община Казанлък присъства на 10-ия Черноморски туристически форум, който се откри днес във Варна, съобщиха от пресцентъра на Общината. С различни рекламни материали са представени най-големите събития от културния календар за 2018-та година в Долината на розите и на тракийските царе.\r\nВ рамките на три дни, в периода 27 - 29 септември, в Двореца на културата и спорта във Варна се провежда юбилейното издание на туристическата борса под мотото тази година \"Местната идентичност и глобалният туризъм“. \r\nВ програмата са предвидени пленарни сесии и дискусии по актуални теми, свързани с туризма в страната с участието на представители от Министерство на туризма и туристическия бранш и общините от страната, както и международно участие от посолствата на Република Виетнам, Азербайджан, Украйна и др. \r\nЗа община Казанлък това е второ поредно участие, като миналогодишното бе отличено с Диплом за изключителен принос за развитието на България като целогодишна туристическа дестинация.\r\nОрганизатори на форума са Община Варна, Варненската туристическа камара, със съдействието на Министерството на туризма.", "date": "2017.09.28", "title": "Стара Загора: Община Казанлък участва в 10-ия Черноморски туристически форум"}
{"url": "http://www.focus-news.net/news/2017/09/28/2440603/yambol-oblastniyat-upravitel-dimitar-ivanov-se-sreshtna-s-rakovoditelya-na-amerikanskata-misiya-na-voenen-poligon-novo-selo.html", "text": "Областният управител на област Ямбол Димитър Иванов се срещна с капитан Кортни Пейс, ръководител на екип „Граждански дейности“ към американската мисия на военен полигон „Ново село“. Това съобщиха от Областна администрация - Ямбол. В срещата участие взеха и Робърт Рицеман, Брадли Робънсън от отдел „Граждански дейности“ и заместник областните управители Волен Дичев и Христо Колев.\r\nМисията на капитан Пейс приключва следващата седмица и тя изрази добрите си чувства и впечатления, с които напуска нашата страна и желанието си следващата година отново да бъде на мисия в България. Областният управител от своя страна изказа благодарност за работата на капитан Пейс и нейния екип и изрази очакването социалните проекти и инициативи на американската мисия да продължат със същата ефективност и в бъдеще. „Добрите отношения, които сме създали между нас като ръководители, се отразяват и на хората и се оценяват от нашето население. Затова бихме искали да продължим да си партнираме“, сподели областният управител. Със съдействието, финансирането и труда на американската мисия на военен полигон „Ново село“ през годините в близки до базата населени места от областта бяха направени малки проекти, с голяма стойност за местното население.\r\n„За мен е чест да бъда в страната ви. Тук установих нови приятелства и почувствах доброто отношение на местните хора към нас“, каза капитан Пейс. Димитър Иванов подкрепи мнението,  че в тази тежка международна обстановка, доверието между хората е това, което може да прави нещата по-добри.\r\nКапитан Пейс сподели някой бъдещи идеи за социални проекти, които иска да реализира, включително и на територията на Област Ямбол при следващата си мисия през пролетта на 2018 година. „Районът ни е малък, но стратегически и се надяваме на подкрепа от ваша страна по различни инициативи и в сладващия ви мандат“, каза в края на срещата областният управител Димитър Иванов.", "date": "2017.09.28", "title": "Ямбол: Областният управител Димитър Иванов се срещна с ръководителя на американската мисия на военен полигон „Ново село“"}
{"url": "http://www.focus-news.net/news/2017/09/28/2440604/dragomir-stoynev-bsp-gerb-othvarlyat-zakonoproektite-ni-za-da-ima-protivopostavyane-i-sblasatsi.html", "text": "ГЕРБ отхвърлят законопроектите на БСП, за да принизят парламента, за да има противопоставяне и сблъсъци. Това каза на брифинг в Народното събрание зам.-председателят на ПГ на БСП Драгомир Стойнев, предаде репортер на Агенция „Фокус“. „Днес парламентът за пореден път работи едва няколко минути. Единствената и основна причина е, че отново законопроектите на БСП не се приемат и не се вкарват в дневен ред“, коментира той. „Това са законопроекти, които ще решават конкретните проблеми на хората в сферата на сигурността, здравеопазването, социалната политика“, заяви Драгомир Стойнев. „Комисията по досиетата е изчерпана, стига вече сме говорили за разделение в обществото. Стига сме се делили в зависимост от това как са били преди и след 89-та година“, посочи зам.-председателят на ПГ на БСП. „Става въпрос за бюджет от 3,5 млн. лева, с който могат да се купят цветни учебници за всяко българско дете, а не да ги делим на богати и бедни. Може да се закупи автобус за училище в община Николаево например, където не могат да се превозват дечицата“, коментира Драгомир Стойнев. „Това са разговорите, това е политиката. Тези, които искат да връщат дебатът към миналото са именно от ГЕРБ“, каза още той. \r\nБиляна ИВАНОВА", "date": "2017.09.28", "title": "Драгомир Стойнев, БСП: ГЕРБ отхвърлят законопроектите ни, за да има противопоставяне и сблъсъци"}
{"url": "http://www.focus-news.net/news/2017/09/28/2440605/varna-mestnata-identichnost-i-globalniyat-turizam-e-temata-na-yubileynoto-izdanie-na-chernomorskiya-turisticheski-forum-koyto-se-provezhda-v-grada.html", "text": "„Местната идентичност и глобалният туризъм” е темата на юбилейното издание на Черноморския туристически форум, който се провежда в Двореца на културата и спорта във Варна, предаде репортер на Радио „Фокус“ – Варна. Организатори на събитието са Варненска туристическа камара,  Община Варна и Министерство на туризма, със съдействието и подкрепата  на неправителствените организации от бранш туризъм във Варненски регион – Сдружение „Култура и туризъм на българския Североизток“, Варненска асоциация на ресторантьорите и хотелиерите, Съюз на екскурзоводите в България, Варненска асоциация на туристическите агенции, Българска асоциация на сомелиерите и виноценителите, Съюз на хотелиерите – Златни пясъци, както и Съюз на собствениците за развитие на Златни пясъци. Форумът се провежда под патронажа на министъра на туризма Николина Ангелкова и кмета на Варна Иван Портних. Под различна форма във форума ще участват посолствата на Република Южна Африка, Социалистическа република Виетнам, Република Азербайджан, Република Украйна, както и побратимените на Варна Харков – Украйна и Да Нанг – Виетнам. В изложението участват 16 общини: Варна, Шумен, Търговище, Ловеч, Стара Загора, Разград, Хасково, Казанлък, Каварна, Чепеларе, Бяла Черква, Стрелча, Кърджали, Аксаково, Сапарева Баня, Несебър, както и 16 висши училища. Музеите са представени от Регионален исторически музей – Варна, Регионален исторически музей – Ловеч, Регионален исторически музей – Разград, Исторически музей – Бяла Черква и Художествена  галерия – Ловеч. Традиционни участници са представители на курортни комплекси, туристически информационни центрове, туроператори, хотелиери, ресторантьори и турагенти. Във форума ще вземат участие Фрапорт Туин Стар Еърпорт Мениджмънт, Пристанище Варна, Шметерлинг – Германия, Варненска търговско-индустриална камара, и др. С доклади и презентации ще участват изтъкнати учени и експерти в туризма – проф. Светла Ракаджийска, проф. Соня Милева, доц. Соня Алексиева, доц. Ваня Василева, доц. Илинка Терзийска, доц. Генка Рафаилова, доц. Велина Казанджиева, доц. Дора Кабакчиева, проф. Стоян Маринов, проф. Иван Марков, проф. Георги Георгиев, проф. Пело Михайлов, проф. Братой Копринаров и др. За четвърта поредна година бе получено приветствие и обръщение към участници и гости на форума от проф. Талеб Рифай – Генерален Секретар на Световната организация по туризъм към ООН. В приветствието се посочва, че форумът вече има заслужена репутация на основен жалон по пътя към по-устойчив и конкурентен туристически сектор в Черноморския регион.\r\nМарияна ВАЛЕНТИНОВА", "date": "2017.09.28", "title": "Варна: „Местната идентичност и глобалният туризъм” е темата на юбилейното издание на Черноморския туристически форум, който се провежда в града"}
{"url": "http://www.focus-news.net/news/2017/09/28/2440606/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Преди началото на сондажите за съставянето на „ямайска коалиция“ в Берлин, фракционният лидер на „Зелени“ Антон Хофрайтер призова партиите от Съюза – Християндемократическия и Християнсоциалния съюз (ХДС и ХСС), да изгладят противоречията помежду си, пише националният ежедневник Die Frankfurter Allgemeine Zeitung.\r\n„В момента съюзните партии са много заети със себе си, първо трябва да се изяснят помежду су\", подчерта Хофрайтер. \r\nВъпреки че Съюзът (ХДС/ХСС) е най-силната партия след изборите за Бундестаг, той събра подкрепата на едва 32,9% от германските граждани. ХСС бе големият губещ с отлив от 10 % от избирателите си. Очаква се до партийния конгрес през ноември двете „сестрински“ партии да договорят политическия си курс.\r\n*** В спора за въвеждане на горна граница за броя на приеманите бежанци в Германия, генералният секретар на Свободната демократическа партия (СвДП) Никола Беер призова за постигането на компромис с Християнсоциалния съюз на Хорст Зеехофер, който постави като категорично условие определянето на таван за бежанците, съобщава националният ежедневник Die Welt.\r\n„Ние се противопоставяме на строга горна граница в приемането на търсещи убежище. Но трябва да поговорим за предела на възможностите за интеграция на нашата страна“, заяви Беер пред германските медии. \r\nТя припомни, че свободните демократи искат „закон за имиграцията, който прави ясно разграничение между търсещите убежище по политически или религиозни причини, предоставяне на временна закрила за бежанците и имиграция, категоризирана по точкова система по канадския модел\".  На тази тристепенна база ще бъдат определени и възможностите на Германия за интеграция. \r\nБеер подчерта, че не бива да се издигат непреодолими препятствия преди започването на преговорите за коалиция. Дори и да няма гаранции за успех, би било грешно да не се предприема опит за дискусия, изрази увереност генералният секретар на СвДП.\r\n*** Бундесверът завърши изтеглянето на последните си части от военновъздушната база на НАТО в Турция – „Инджирлик“, съобщава берлинският ежедневник Der Tagesspiegel. Последните германски войници напуснаха базата в сряда, поясни представител на армията.\r\nВ ход е предислокацията на германския военен контингент на военната база „Ал Асрак“ в Йордания. Тя трябва да приключи през октомври тази година. От нея Бундесверът ще продължи участието си в международната мисия срещу близкоизточната радикална групировка „Ислямска държава“ в Сирия и Ирак с извършването на разузнавателни полети. \r\nВ турската база бяха разположени около 260 германски военнослужещи, шест самолета „Торнадо“, оборудвани със специална оптика, и един самолет цистерна. Берлин взе решение да изтегли военнослужещите си от „Инджирлик“ след дълъг спор с Анкара, която възпрепятстваше посещението на германска парламентарна делегация в базата.\r\n*** Около 5,4 млн. граждани на Германия са пожелали да работят повече през миналата 2016 г. Това сочат данни от Федералната статистическа служба във Висбаден, съобщава баварският ежедневник Die Sueddeutsche Zeitung. \r\nОсвен безработните, в числото са включени 2,6 млн. души, които са били заети на пазара на труда. От тях 1,2 млн. са наети на пълен работен ден, но въпреки това са потърсили възможност за допълнителни часове работа.\r\nВ сравнение с данните от 2015 г. се наблюдава спад от 4,5 % на желаещите допълнителна работа, отбелязват от редакцията.\r\n***", "date": "2017.09.28", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/09/28/2440607/pregled-na-osnovnite-temi-v-smolyanskiya-pechat.html", "text": "„16-годишен преби с лопата възпитателка в Смолян” е водещото заглавие на регионалния вестник „Отзвук”. В кв. \"Устово\" започва подписка срещу побойника Махмуд. Материалът продължава на страница четвърта. „Откриха барелеф на летописеца Петко Карапетков в Славейно” е друг акцент на челната страница. В петък на официална церемония бе открит барелефа на летописеца на Среднородопието Петко Карапетков. „Два дни издирваха мъж, загубил се край Рудозем”, четем на страница втора. Два дни полицията издирва 29-годишният Радослав Христосков от София. Часове след като бе обявен за общодържавно издирване, той бе открит в местността Дигата край Рудозем. Заглавията от страница трета са: „Новото трасе на обходния път на Смолян под вода”, „Смолянчанин вилнял в РПУ-то, влиза в затвора за 9 месеца”, „101-ви Алпийски батальон в Смолян набира 73-ма войници”. На страница пета е публикувано интервю с треньорът на СК „Амер спортс” Борис Влахов, озаглавено: „В Чепеларе направихме най-добрата детска школа по тенис на маса в България”. „Девинчанин стана първи на международен улов на пъстърва на река Въча” и „Свлачище застрашава жители на Павелско” са заглавия на материали от страница осма.", "date": "2017.09.28", "title": "Преглед на основните теми в смолянския печат"}
{"url": "http://www.focus-news.net/news/2017/09/28/2440608/dobrich-zavarshi-tazgodishnoto-izdanie-na-mezhdunarodniya-plener-vyatar-more.html", "text": "Завърши тазгодишното издание на Международния пленер „Вятър Море”, който традиционно се провежда в с. Камен бряг, съобщиха от пресцентъра на Община Каварна. От 2004 г. ежегодно Община Каварна е домакин на международното арт събитие.\r\n Създатели на форума са Владимир Венчарски и Милен Джановски. За пореден път автори от Румъния и България се събраха на скалистия бряг, за да обменят идеи и да дадат воля на въображението и таланта си. Освен традиционното дърво и керамика, за първи път се включи метал, като материал за провокация и експеримент. \r\n  Творбите от пленера могат да бъдат разгледани в една от залите на ХГ „Христо Градечлиев” до края на месец октомври.", "date": "2017.09.28", "title": "Добрич: Завърши тазгодишното издание на Международния пленер „Вятър Море“"}
{"url": "http://www.focus-news.net/news/2017/09/28/2440609/plovdiv-narusheno-e-vodopodavaneto-v-6-naseleni-mesta-ot-oblastta-zaradi-avarii-po-vodoprenosnata-mrezha.html", "text": "Стотици жители от градовете Пловдив, Асеновград и Баня са с нарушено водоподаване заради аварии по водопреносната мрежа. Това съобщи за Радио „Фокус“ – Пловдив дежурният диспечер във водоснабдителното дружество. С нарушено водоподаване до края на работния ден са живущите в района на улиците „Александър Стамболийски“, „Цар Иван Асен II“, „Княз Борис I“, „Пирин“, „Шипка“ и на бул. „България“ в град Асеновград.\r\nДесетки домакинства на територията на селата Ведраре, Труд и Шишманци също за без вода днес. Екипите на водоснабдителното дружество отстраняват авариите, като нормалното водоподаване в селата следва да бъде възстановено до 15.00 часа днес.\r\nНарушено е водоподаването и в района на Стопанския двор в град Баня. Без вода днес са и жителите на град Пловдив, живущи в района на улиците „Петко Ю. Тодоров“, „Волга“ и „Д-р Никола Ковачев“. Заради аварии е нарушено и водоподаването в кв. „Прослав“, в района южно от жп линията, както и при блок №176 в квартал „Тракия“.\r\nТони МИХАЙЛОВ", "date": "2017.09.28", "title": "Пловдив: Нарушено е водоподаването в 6 населени места от областта заради аварии по водопреносната мрежа"}
{"url": "http://www.focus-news.net/news/2017/09/28/2440610/pregled-na-osnovnite-temi-v-pazardzhishkiya-pechat.html", "text": "Вестник „Пазарджишка Марица“ излиза с водещо заглавие днес „4 автобусни линии остават в миналото“. Четири градски автобусни линии – 3, 8, 11 и 12, ще бъдат закрити. Предложение за такава промяна в транспортната схема на Пазарджик е внесъл кметът Тодор Попов. То ще се гледа на предстоящата сесия на Общинския съвет днес. В мотивите са посочени две причини. Главната е, че за тези автобуси няма пътници. Анализ на ситуацията по вътрешноградските линии показва, че е необходима промяна в транспортната схема, подчертава Попов. Има такива с нулев пътникопоток. При други пък се дублират курсове по обслужвания от тях маршрут.\r\n„Муса признава за експерт само себе си“, съобщава на втора страница изданието. Ахмед Муса Ахмед отново се превърна в адвокат на самия себе си на вчерашното дело на Окръжния съд срещу измама и 13-те подсъдими, обвинени, че са пропагандирали идеите на терористичната организация Ислямска държава. И този път Муса оспори труда на преводачите и не се съгласи с превода от турски на текстове под снимките на подсъдимите в техните профили във Фейсбук. Своеобразният „диалог“ между него и вещите лице бе възприет от съдията като нарушаване на реда в залата. Бе дадена почивка, за да може защитата на ромския проповедник на исляма да му обясни какви точно са правата му, както и дължимото от него уважение към съда.\r\n„Продават къща, за да се съхрани като паметник“, става ясно от материал на трета страница. Старинна къща - паметник на културата от местно значение, ще бъде пусната за продажба, ако се приеме предложението за това на предстоящата сесия на Общинския съвет днес. Една от внесените точки се отнася за сградата на ул. „Княгиня Мария Луиза“ 86. В последните години тя доби известност като галерия „Ровър“ и беше пространство за представяне на изложби на местни и национално признати творци. В мотивите към предложението се казва, че към момента отделни помещения се ползват за ателиета, но месечната сума от наемите им е под 200 лева с ДДС, което е неизгодно.", "date": "2017.09.28", "title": "Преглед на основните теми в пазарджишкия печат"}
{"url": "http://www.focus-news.net/news/2017/09/28/2440611/blagoevgrad-v-regionalniya-istoricheski-muzey-shte-se-provede-nauchna-konferentsiya-po-povod-65-godini-ot-osnovavaneto-na-muzeya.html", "text": "По повод 65-годишнината от основаването на Регионален исторически музей – Благоевград, културната институция съвместно с Община Благоевград, организира научна конференция на тема „Югозападна България – нови изследвания и проучвания“, която ще се проведе на днес и утре. Това съобщиха за Радио „Фокус“ – Пирин от благоевградския музей. Официалното откриване на научния форум ще от 13.30 часа в конферентната зала на РИМ – Благоевград. Темата дава възможност за представяне и дискутиране на широк кръг от проблеми в областта на археологията, историята, антропологията, природните науки. Своите научни тези и презентации ще представят учени и изследователи от Софийски университет „Св. Климент Охридски“, Югозападен университет „Неофит Рилски“, Македонският научен институт, Института за исторически изследвания при БАН, Института по биоразнообразие и екологични изследвания при БАН, Регионален исторически музей – Благоевград, Регионален исторически музей – Кюстендил, Археологически музей – Сандански, Исторически музей – Разлог, Държавен архив – Благоевград.\r\nЛора КАЛЧЕВА", "date": "2017.09.28", "title": "Благоевград: В Регионалния исторически музей ще се проведе научна конференция по повод 65 години от основаването на музея"}
{"url": "http://www.focus-news.net/news/2017/09/28/2440612/sofiya-pochinala-e-67-godishnata-peshehodka-koyato-be-blasnata-ot-lek-avtomobil-na-bul-nikola-vaptsarov.html", "text": "Починала е 67-годишната жена, която бе блъсната от лек автомобил рано тази сутрин на пешеходна пътека на бул. „Никола Вапцаров“. Това съобщиха за Агенция „Фокус“ от СДВР. Жената е починала на път за болницата. Пробата за алкохол на водача на автомобила е отрицателна. \r\nМариела РУСЕВА", "date": "2017.09.28", "title": "София: Починала е 67-годишната пешеходка, която бе блъсната от лек автомобил на бул. „Никола Вапцаров“"}
{"url": "http://www.focus-news.net/news/2017/09/28/2440613/nachalnikat-na-ruskiya-generalen-shtab-armeyski-general-valeriy-gerasimov-opredeli-rolyata-na-zaginaliya-general-asapov-kato-neotsenima-za-armiyata-na-siriya.html", "text": "Началникът на руския Генерален щаб армейски генерал Валерий Герасимов определи ролята на загиналия генерал Валерий Асапов като \"неоценима за армията на Сирия\" по време на траурната церемония на федералното военно гробище-мемориал в Митищи, Московска област, предава агенция ТАСС.\r\nАгенцията цитира част от словото на армейски генерал Герасимов, който е заявил, че \"благодарение на своите знания и богат служебен опит, генерал Асапов оказа неоценима помощ на командването на сирийската армия в планирането и провеждането на бойните операции срещу международния тероризъм. Генерал Асапов никога не се криеше зад гърба на другарите си и загина в боя като истински войник.\"\r\nТАСС припомня, че началникът на групата руски военни съветници генерал-лейтенант Валерий Асапов беше убит на 23 септември 2017 г. при минометен обстрел от терористичната групировка \"Ислямска държава\" на командния пункт на сирийските правителствени войски по време на операцията за освобождаването на град Дейр-ез-Зор..Тереза Герова", "date": "2017.09.28", "title": "Началникът на руския Генерален щаб армейски генерал Валерий Герасимов определи ролята на загиналия генерал Асапов като \"неоценима за армията на Сирия\""}
{"url": "http://www.focus-news.net/news/2017/09/28/2440614/stara-zagora-osadeni-sa-dvama-politseyski-sluzhiteli-za-podpomagane-na-shofyor-upotrebil-alkohol-da-izbegne-nakazatelno-presledvane.html", "text": "По обвинителен акт на Районна прокуратура - Чирпан са осъдени 44-годишният Марин Н., на 44 г. и 38-годишният Христо И. за това, че в съучастие и като съизвършители, направили опит да спомогнат лицето с инициали Д.П., извършил престъпление по чл. 343б ал. 1 от НК да избегне наказателно преследване, като деянието е извършено с цел имотна облага и в качеството им на полицейски органи - младши контрольори в сектор „Пътна полиция“ при ОД на МВР - Стара Загора, като от изпълнителното деяние макар и да е довършено, не са настъпили общественоопасни последици – престъпление по чл. 294 ал.4 във връзка с ал. 2 във връзка с ал. 1 във връзка чл.20 ал.2 във връзка с ал. 1 във връзка с чл. 18 ал. 1 от Наказателния кодекс. Това съобщиха от пресцентъра на Апелативна прокуратура - Пловдив.\r\nРайонен съд - Стара Загора е наложил наказание на Марин В. и на Христо И. от по две години лишаване от свобода условно с три години изпитателен срок, за всеки един от тях.\r\nНа 14 декември 2015 г. в гр. Чирпан през нощта полицаите Марин Н. и Христо И., изпълнявали задълженията си като автопатрул по пътния контрол. Към 01.00 часа те спрели за проверка лек автомобил, марка „Мерцедес“, тъй като водачът Д.П. не бил спрял на пътен знак. Шофьорът бил тестван с техническо средство „Алкотест Дрегер“, което отчело 1,31 промила алкохол в издишания въздух. Полицаите му съставили Акт за установяване на административно нарушение и му връчили талон за медицинско изследване. Водачът Д.П. обяснил на двамата служители на МВР, че му предстои да заминава за чужбина и не иска да има срещу него дело. Той помолил да му помогнат и им предложил да им даде пари. Мотивирани от предложението, полицаите му казали, че ако има приятел, който не е употребил алкохол, може да го заведат до болницата, за да даде кръв вместо него. Д.П. се обадил на своя познат Г.К., който бил отведен от двамата полицаи до Центъра за Спешна медицинска помощ в гр. Чирпан. Там той дал кръв вместо Д.П. за наличие на алкохол, като пробата била отрицателна. На въпрос на медицинското лице защо има разлика с резултата от дрегера, приятелят на Д.П. отговорил, че полицаите се заяждали.  Според свидетелски показания, Д.П. оставил на предната седалка на автомобила на полицаите сумата от 100 лева, след като напуснали сградата на поликлиниката. По внесени други досъдебни производства преди са били осъдени водачът на автомобила Д.П. и Г.К., който се е съгласил да даде кръвна проба за алкохол вместо него. Марин В. и Христо И. са били отстранени от длъжност и не са служители на МВР.  \r\nПрисъдата на Районен съд - Стара Загора може да се протестира и обжалва пред Окръжен съд - Стара Загора.", "date": "2017.09.28", "title": "Стара Загора: Осъдени са двама полицейски служители за подпомагане на шофьор, употребил алкохол, да избегне наказателно преследване"}
{"url": "http://www.focus-news.net/news/2017/09/28/2440615/zam-ministar-milko-teofilov-nad-11-e-rastat-na-prihodite-v-turizma-za-perioda-ot-yanuari-do-yuli.html", "text": "Над 11% е ръстът на приходите в туризма за периода от януари до юли. Това заяви зам.-министърът на туризма Милко Теофилов, който участва в откриването на 10-ия Черноморски туристически форум във Варна, предаде репортер на Радио „Фокус“ – Варна. Милко Теофилов отбеляза, че според статистическите данни на национално ниво за периода януари – юли 2017 година общият брой посещения на чуждестранни туристи в България е 4.92 млн., като това е ръст от 7.2% спрямо същия период на 2016 година. „Ако говорим за Варна – броят настаняване на чуждестранни гости в помещения с десет легла и повече е около 450 000, което представлява ръст от 1.5% спрямо същия период на миналата година. Ако говорим за приходи, ръстът е 11.8% и тезата, която тук се утвърди, че туристът харчи повече, се потвърждава от статистическите данни, с които разполагаме“, добави зам.-министърът на туризма Милко Теофилов.\r\nМарияна ВАЛЕНТИНОВА", "date": "2017.09.28", "title": "Зам.-министър Милко Теофилов: Над 11% е ръстът на приходите в туризма за периода от януари до юли"}
{"url": "http://www.focus-news.net/news/2017/09/28/2440616/tsvetan-tsvetanov-gerb-shte-zastanem-zad-badeshta-kandidatura-na-anton-todorov-za-predsedatel-na-komisiyata-po-dosietata.html", "text": "ГЕРБ ще застане зад бъдеща кандидатура на Антон Тодоров за председател на Комисията по досиетата. Това каза пред журналисти в Народното събрание председателят на ПГ на ГЕРБ Цветан Цветанов по повод информация в медиите, че депутатът Антон Тодоров ще бъде предложен за председател на Комисията по досиета, предаде репортер на Агенция „Фокус“. „Антон Тодоров има необходимата експертиза, той е добър анализатор“, посочи той. „Смятам, че ако неговата кандидатура бъде разгледана и одобрена това ще бъде от полза за Комисията по досиетата“, заяви Цветан Цветанов. „Има процедурни правила, които са приети от парламента. Сроковете изтичат другата седмица“, обясни той. \r\nБиляна ИВАНОВА", "date": "2017.09.28", "title": "Цветан Цветанов, ГЕРБ: Ще застанем зад бъдеща кандидатура на Антон Тодоров за председател на Комисията по досиетата"}
{"url": "http://www.focus-news.net/news/2017/09/28/2440617/burgas-tsentarat-za-podkrepa-na-lichnostnoto-razvitie-predstavya-sbornik-s-tvorbi-na-uchenitsi-ot-dva-konkursa.html", "text": "Новата книга „Вяра, надежда и любов за децата на България“, съдържаща стихове, разкази и приказки, на ученици от цялата страна, излезе от печат. Това съобщиха от пресцентъра на Община Бургас. Тя е благословена от Негово Високопреосвещенство сливенския митрополит Йоаникий и съдържа номинирани творби на ученици в двата конкурса на Центъра за подкрепа на личностното развитие - Бургас. Това са „Рождество на Спасителя“ и „Христос возкресе - радост донесе“, които са в календара на МОН. Сборникът се издава всяка година и е четвърти поред. Организаторите изказват благодарност на митрополит Йоаникий и издателство „Изкуства“ – София за подкрепата.", "date": "2017.09.28", "title": "Бургас: Центърът за подкрепа на личностното развитие представя сборник с творби на ученици от два конкурса"}
{"url": "http://www.focus-news.net/news/2017/09/28/2440618/kardzhali-zadarzhan-e-52-godishen-mazh-za-seriya-ot-domovi-krazhbi-v-selo-pchelarovo.html", "text": "Гастрольор, извършил серия от кражби в домове в село Пчеларово, е разкрит и задържани от полицаи на Районно управление „Полиция” – Кърджали вчера. Това съобщиха от Областната дирекция на МВР – Кърджали. 52-годишният димитровградчанин успял да разбие 4 къщи и товарен автомобил в селото само за няколко часа в нощта на 26 срещу 27 септември и да открадне вещи, пари, дамска чанта. По първоначални данни мъжът се придвижвал с нает лек автомобил „Мазда”. Част от откраднатите предмети са открити и иззети и са на съхранение в полицейското управление. Дежурна оперативна група от Районно управление „Полиция” – Кърджали е извършила огледи. \r\nОбразувано е досъдебно производство под наблюдението на Районна прокуратура в Кърджали. Работата по изясняване на случаите продължава разследващ полицай. Изяснява се съпричастността на задържания и към други кражби в села от община Кърджали.", "date": "2017.09.28", "title": "Кърджали: Задържан е 52-годишен мъж за серия от домови кражби в село Пчеларово"}
{"url": "http://www.focus-news.net/news/2017/09/28/2440619/pazardzhik-obshtinskiyat-savet-shte-razgleda-proekt-na-naredba-za-organizatsiya-na-dvizhenieto-v-obshtinata.html", "text": "Общинският съвет в Пазарджик ще проведе редовното си заседание в 14.30 часа, като сред основните обсъждани теми ще бъде проект на Наредба за организация на движението на територията на общината. Това се посочва в дневния ред за предстоящото заседание на Общински съвет – Пазарджик. По време на днешното заседание ще бъде открита и процедура за предоставяне на концесия за услуга върху обект, намиращ се на ул. „Цар Калоян”, с начин на трайно ползване – за паркинг, както и утвърждаване на промени в общинската транспортна схема. На вниманието на съветниците ще бъде представен и Проект на Наредба за изменение и допълнение на Наредбата за организацията и безопасността на движението, дисциплината на водачите на превозни средства и пешеходците в община Пазарджик. Сред обсъжданите теми днес са и обявяване на годишен план за ползване на дървесина от горски територии, собственост на Община Пазарджик, през 2018 г. и продажба на общински жилища на настанените в тях наематели.", "date": "2017.09.28", "title": "Пазарджик: Общинският съвет ще разгледа проект на Наредба за организация на движението в общината"}
{"url": "http://www.focus-news.net/news/2017/09/28/2440620/greek-reporter-obshto-25-migranti-sa-spaseni-kray-kastelorizo-pri-savmestna-operatsiya-na-fronteks-i-gratskata-bregova-ohrana.html", "text": "Общо 25 мигранти са спасени при съвместна операция на „Фронтекс“ и гръцката брегова охрана, проведена край остров Кастелоризо в ранните часове на четвъртък, предава Greek Reporter. Помощта обаче закъсня за деветгодишно момиче, което почина, след като бе извадено от водите заедно с майка си и друга двойка с две деца. \r\nЕдин кораб от европейската гранична агенция  е спасила групата, но момичето е обявено за мъртво при прехвърлянето му в местната болница в Кастелоризо.\r\nОстаналите мигранти са успели да достигнат до скалистите брегове на острова.\r\nКъм момента не ясно дали плавателният съд на мигрантите е потънал или се е преобърнал. В спасителната операция гръцката брегова охрана е задействала патрулни лодки и хеликоптери. Тереза Герова", "date": "2017.09.28", "title": "Greek Reporter: Общо 25 мигранти са спасени край Кастелоризо при съвместна операция на „Фронтекс“ и гръцката брегова охрана"}
{"url": "http://www.focus-news.net/news/2017/09/28/2440621/plovdiv-s-initsiativata-planinarsko-kino-v-parka-i-turisticheski-pohod-v-asenovgrad-shte-bade-otbelyazan-svetovniyat-den-na-turizma.html", "text": "С инициативата „Планинарско кино в парка“ и туристически поход в Асеновград ще бъде отбелязан Световният ден на туризма, който се отбелязва на 27 септември. Това съобщиха за Радио „Фокус“ – Пловдив от ръководството на ОП „Туризъм“ в града. Общинското предприятие, в партньорство със Сдружение „Устремени“, организира общо две събития във връзка с отбелязването на Деня на туризма. Първото е под надслов „Планинарско кино в парка“ и ще се проведе на 30 септември в парка до Лятното кино. Ще бъдат показани общо 7 филма. Сред тях са „Свързани“, „Потопът“ и късометражен филм за Националното състезание по пещерно-приложни дисциплини „Карлуково 2017” в пещера „Проходна”, организирано от Българска федерация по спелеология. Ще бъдат показани още филмът на Община Асеновград „Асеновград – благословеният град“, показващ възможностите за туризъм, културните и природни забележителности на територията на общината, филм на Регионалната инспекция по околната среда и водите „Резерват „Червената стена“ за биологичното разнообразие в сърцевината на биосферния парк, както и филмът на ОП „Туризъм“ „По пътя на легионите“. На събитието ще се състои и официална премиера на заснетия с дрон филм за стария търговски път между Асенова крепост и Бачково.\r\nНа 1 октомври ще бъде проведен поход до емблематичния връх „Безово“, където преди близо век се полага началото на организираното туристическо движение в Асеновград. Сборният пункт за прехода е параклис „Св. Трифон“ в 08.00 часа. Организаторите препоръчват на всички туристи да носят достатъчно количество вода, високи обувки и суха храна.\r\nТони МИХАЙЛОВ", "date": "2017.09.28", "title": "Пловдив: С инициативата „Планинарско кино в парка“ и туристически поход в Асеновград ще бъде отбелязан Световният ден на туризма"}
{"url": "http://www.focus-news.net/news/2017/09/28/2440623/mustafa-karadaya-dps-komisiyata-po-dosietata-ima-oshte-mnogo-rabota-da-varshi-imame-gotovnost-i-nie-da-predlozhim-predsedatel.html", "text": "Явно Комисията по досиетата има много работа още да върши. Това каза на пресконференция в парламента лидерът на ДПС Мустафа Карадайъ, предаде репортер на Агенция „Фокус“. „Ние сме вносителите на законопроекта за създаването на Комисията по досиетата. Именно в тази връзка ще ви цитирам част от изказването на Красимир Велчев: „Явно, колеги, ние не познаваме най-новата ни история или някой от нас, а може би не искаме да познаваме историята, а за следващите поколения тази история би трябвало да се познава“; „Какво значи нарушени човешки права? Че не им е давана възможност да работят, не им е дадено възможност да упражняват своите професии или хора с висше образование са пращани да копаят в Белене и по лагерите. Такива хора не е имало“. Това е цитат“, посочи Карадайъ. „Явно Комисията по досиетата има много работа още да върши, за да се запознаем с най-новата ни история и с комунистическия ни режим в България. Председателят на Комисията по правата на човека като прави такова изказване: „излязъл на протест и станало злополука“. На мирни протести репресивните органи да стрелят по хората и ние да ги оценяваме като злополука, явно нещо не е наред. Не знаем дали, къде и как е протестирал г-н Велчев против онзи режим, но за ранените хора да има такова отношение от председател на Комисията по правата на човека, когато става въпрос за един морален акт на НС при решение за осъждане на комунистическия режим“, добави той. \r\nПопитан дали Антон Тодоров може да е председател на Комисията за досиетата и дали подкрепя неговата номинация, Карадайъ коментира: „Явно ГЕРБ ще прави предложение. И ние ще правим предложение, предполагам, че и други парламентарни групи ще правят предложения. Ще обсъждаме предложенията, които биха били направени, включително ако има предложение и за г-н Антон Тодоров“. По думите му всяка парламентарна група си носи отговорността за предложенията и предложените хора. „Тази отговорност за предложенията на други парламентарни групи не я прехвърляйте на ДПС. Ние ще носим отговорност за нашите предложения. Според нас в тази ситуация най-главната ПГ има право да предложи председател. Ако не го направи, ние имаме готовност да предложим. Не сме обсъждали въпроса с предложенията“, каза още Мустафа Карадайъ.\r\nЛюба АЛЕКСИЕВА", "date": "2017.09.28", "title": "Мустафа Карадайъ, ДПС: Комисията по досиетата има още много работа да върши, имаме готовност и ние да предложим председател"}
{"url": "http://www.focus-news.net/news/2017/09/28/2440624/tsvetan-tsvetanov-gerb-predlozhenieto-za-zakrivane-na-komisiyata-po-dosietata-e-neseriozno-tya-e-v-mezhdunarodna-mrezha-sas-shodni-komisii-v-es.html", "text": "Смятам, че това е несериозно, защото и към момента Комисията по досиетата е в международната мрежа със сходни комисии в държавите от ЕС, по-специално от Източна Европа. Това каза пред журналисти в Народното събрание председателят на ПГ на ГЕРБ Цветан Цветанов в отговор на въпрос как ще коментира предложението на БСП за закриване на Комисията по досиетата и за създаване на Институт за национална памет, предаде репортер на Агенция „Фокус“. „Знам, че ще има мероприятие, което ще бъде проведено в края на ноември в Румъния. Догодина България трябва да бъде домакин на такъв международен форум“, посочи той. Според него предложението за закриване на комисията е повече спекулативно, отколкото реално. „Убеден съм, че Комисията по досиетата има своето бъдеще. В един период трябва да премине към някаква друга форма, но все още има много работа, която трябва да бъде свършена“, заяви председателят на ПГ на ГЕРБ. „С решение на 43-тия парламент в някои от случаите се разшириха възможностите да се проверяват повече лица. Това означава, че има повече работа“, обясни Цветан Цветанов. „Тази зависимост трябва да отпадне, а това може да стане само когато има прозрачност и достоверност на фактите и данните, които могат да бъдат обявявани“, каза още той. \r\nБиляна ИВАНОВА", "date": "2017.09.28", "title": "Цветан Цветанов, ГЕРБ: Предложението за закриване на Комисията по досиетата е несериозно, тя е в международна мрежа със сходни комисии в ЕС"}
{"url": "http://www.focus-news.net/news/2017/09/28/2440625/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Преди началото на сондажите за съставянето на „ямайска коалиция“ в Берлин, фракционният лидер на „Зелени“ Антон Хофрайтер призова партиите от Съюза – Християндемократическия и Християнсоциалния съюз (ХДС и ХСС), да изгладят противоречията помежду си, пише националният ежедневник Die Frankfurter Allgemeine Zeitung.\r\n„В момента съюзните партии са много заети със себе си, първо трябва да се изяснят помежду су\", подчерта Хофрайтер. \r\nВъпреки че Съюзът (ХДС/ХСС) е най-силната партия след изборите за Бундестаг, той събра подкрепата на едва 32,9% от германските граждани. ХСС бе големият губещ с отлив от 10 % от избирателите си. Очаква се до партийния конгрес през ноември двете „сестрински“ партии да договорят политическия си курс.\r\n*** В спора за въвеждане на горна граница за броя на приеманите бежанци в Германия, генералният секретар на Свободната демократическа партия (СвДП) Никола Беер призова за постигането на компромис с Християнсоциалния съюз на Хорст Зеехофер, който постави като категорично условие определянето на таван за бежанците, съобщава националният ежедневник Die Welt.\r\n„Ние се противопоставяме на строга горна граница в приемането на търсещи убежище. Но трябва да поговорим за предела на възможностите за интеграция на нашата страна“, заяви Беер пред германските медии. \r\nТя припомни, че свободните демократи искат „закон за имиграцията, който прави ясно разграничение между търсещите убежище по политически или религиозни причини, предоставяне на временна закрила за бежанците и имиграция, категоризирана по точкова система по канадския модел\".  На тази тристепенна база ще бъдат определени и възможностите на Германия за интеграция. \r\nБеер подчерта, че не бива да се издигат непреодолими препятствия преди започването на преговорите за коалиция. Дори и да няма гаранции за успех, би било грешно да не се предприема опит за дискусия, изрази увереност генералният секретар на СвДП.\r\n*** Бундесверът завърши изтеглянето на последните си части от военновъздушната база на НАТО в Турция – „Инджирлик“, съобщава берлинският ежедневник Der Tagesspiegel. Последните германски войници напуснаха базата в сряда, поясни представител на армията.\r\nВ ход е предислокацията на германския военен контингент на военната база „Ал Асрак“ в Йордания. Тя трябва да приключи през октомври тази година. От нея Бундесверът ще продължи участието си в международната мисия срещу близкоизточната радикална групировка „Ислямска държава“ в Сирия и Ирак с извършването на разузнавателни полети. \r\nВ турската база бяха разположени около 260 германски военнослужещи, шест самолета „Торнадо“, оборудвани със специална оптика, и един самолет цистерна. Берлин взе решение да изтегли военнослужещите си от „Инджирлик“ след дълъг спор с Анкара, която възпрепятстваше посещението на германска парламентарна делегация в базата.\r\n*** Около 5,4 млн. граждани на Германия са пожелали да работят повече през миналата 2016 г. Това сочат данни от Федералната статистическа служба във Висбаден, съобщава баварският ежедневник Die Sueddeutsche Zeitung. \r\nОсвен безработните, в числото са включени 2,6 млн. души, които са били заети на пазара на труда. От тях 1,2 млн. са наети на пълен работен ден, но въпреки това са потърсили възможност за допълнителни часове работа.\r\nВ сравнение с данните от 2015 г. се наблюдава спад от 4,5 % на желаещите допълнителна работа, отбелязват от редакцията.\r\n***", "date": "2017.09.28", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/09/28/2440626/blagoevgrad-direktsiyata-na-natsionalen-park-rila-organizira-yubileyno-sabitie-po-povod-25-godishninata-na-parka.html", "text": "Дирекцията на Национален парк „Рила“ организира юбилейно събитие по повод 25-годишнината на парка. То е под мотото „Празник на партньорите на Национален парк „Рила“ и се провежда днес, от 11.30 часа, в местността Меча поляна в района на туристическия комплекс „Мальовица“. Това съобщиха за Радио „Фокус“ - Пирин от Дирекцията на Национален парк „Рила“. На празника са поканени представители на Министерството на околната среда и водите, държавната администрация и местната власт, неправителствени организации, учени и изследователи, образователни и културни институции, бизнес-партньори и медии. „Подготвена е музикална програма с участието на фолклорни групи от различни региони на парка, ще има и панаир на занаятите и производителите на местни продукти. С участието на рейнджъри и експерти от защитената територия ще бъдат представени и опознавателни тематични маршрути за популяризиране на природните красоти на парка“, уточниха от институцията. Предвидени са посещения и преходи до хижа „Мальовица“ и Еленино езеро, по ботаническия маршрут „Приятели на растенията“ от Яворова поляна до Урдин циркус и екопътеката „По долината на река Бели Искър“. На 29 септември проявите от юбилейната програма ще продължат в Посетителския информационен център за Национален парк „Рила“ в Самоков с представяне на ретроспекция на защитената територия и предпремиера на юбилейния филм „Национален парк „Рила“ и зоната на вечните снегове“. Празничното честване е едно от поредицата събития по случай 25-годишнината от обявяването на Национален парк „Рила“. Те протичат под мотото „25 години Национален парк „Рила“ – 25 години предизвикателство за идните поколения“.\r\nЛора КАЛЧЕВА", "date": "2017.09.28", "title": "Благоевград: Дирекцията на Национален парк „Рила“ организира юбилейно събитие по повод 25-годишнината на парка"}
{"url": "http://www.focus-news.net/news/2017/09/28/2440627/bchk-i-druzhestvoto-na-kardiolozite-v-balgariya-sas-savmestna-informatsionna-kampaniya-po-povod-svetovniya-den-na-sartseto.html", "text": "БЧК и Дружеството на кардиолозите в България организират ежегодната съвместна инициатива на 29 септември – Световен ден на сърцето от 10.00 до 13.00 часа в град Копривщица, съобщиха от пресцентъра на Червенокръстката организация. Кампанията, посветена на Световния ден на сърцето, ще има за цел да информира гражданите за същността на сърдечните болести и начините за превенция. Тази година тя е озаглавена „Артериалната хипертония, като основен рисков фактор за предсърдно мъждене“. \r\nСъвместната инициатива ще премине под патронажа на кмета на Копривщица Генчо Герданов. Четири ще са основните пунктове в града, където ще се проведат беседи за причините и рисковете от високото кръвно налягане  и връзката му със сърдечните болести. Локациите са следните: общината, централния площад, здравния  център и пенсионерския клуб. Основната цел на тази инициатива е да насочи вниманието на хората към сърдечните болести и да ги насърчи превантивно да контролират и предпазват себе си, чрез здравословен начин на живот. \r\nДопълнителна информация за методите и възможностите за това, гражданите ще получат от подробните материали на Дружеството на кардиолозите, които доброволци на БЧК ще раздават в рамките на събитието. На разположение на жителите ще бъде и специализирана, съвременна апаратура на швейцарската компания Microlife, притежаваща Afib технология, одобрена и препоръчана от Българската лига по хипертония и Дружеството на кардиолозите в България. Всеки от присъстващите ще може да измери кръвното си налягане безплатно и да се информира за състоянието си.", "date": "2017.09.28", "title": "БЧК и Дружеството на кардиолозите в България със съвместна информационна кампания по повод Световния ден на сърцето"}
{"url": "http://www.focus-news.net/news/2017/09/28/2440628/zdf-svobodnite-demokrati-izraziha-interes-kam-finansovoto-ministerstvo-v-berlin.html", "text": "След като стана ясно, че Волфганг Шойбле (ХДС) най-вероятно ще поеме председателството на Бундестага, свободните демократи (СвДП) изразиха интерес към финансовото министерство в Берлин, предава телевизионният канал ZDF.\r\n„Безспорно е, че Министерството на финансите е много ключово ведомство, редом до Канцлерството“, заяви председателят на СвДП за Хамбург Катя Зюдинг за телевизията. С фразата „разбира се, ние също така искаме да заемем централни позиции\", Зюдинг заяви интереса на партията към поста на федерален финансов министър на Германия.Тереза Герова", "date": "2017.09.28", "title": "ZDF: Свободните демократи изразиха интерес към финансовото министерство в Берлин"}
{"url": "http://www.focus-news.net/news/2017/09/28/2440629/pazardzhik-okrazhniyat-sad-shte-gleda-iskane-na-myarka-zadarzhane-pod-strazha-za-77-godishniya-mazh-ot-selo-dobrovnitsa-koyto-ubi-sina-si.html", "text": "Окръжният съд в Пазарджик ще гледа искане за вземане на мярка за неотклонение „задържане под стража“ по отношение на 77-годишния мъж от село Добровница, убил сина си. Това съобщиха за Радио „Фокус“ – Пазарджик от пресцентъра на съда. Началото на съденото заседание е в 13.30 часа.„Фокус“ припомня, че на а 23 септември 2017 г., в пазарджишкото село Добровница, 77-годишен мъж умишлено умъртви с удари с чук по главата сина си на 54 години. До момента по делото са разпитани свидетели, направени са огледи на местопроизшествие, като веществено доказателство е приобщен чук, с който е извършено убийството. Назначена е съдебно-медицинска експертиза, чието заключение предстои да бъде представено по делото. Убиецът бе задържан за срок от 72 часа с постановление на наблюдаващия прокурор.\r\nАлбена ЖИЛЕКОВА", "date": "2017.09.28", "title": "Пазарджик: Окръжният съд ще гледа искане на мярка „задържане под стража“ за 77-годишния мъж от село Добровница, който уби сина си"}
{"url": "http://www.focus-news.net/news/2017/09/28/2440630/fox-news-nad-120-hil-dushi-sa-evakuirani-ot-bali-zaradi-opasnost-ot-izrigvane-na-vulkana-agung.html", "text": "По данни на индонезийските власти 122 500 души са напуснали Бали, след като са отправени предупреждения, съгласно които изригването на вулкан на острова е „въпрос на часове“, предава американският телевизионен канал FOX News.\r\nЕвакуацията започна още миналата седмица, когато властите отправиха първите предупреждения за надвисналата опасност. Създадена бе буферна зона в подножието на вулкана Агунг в радиус от 7,5 км, но сега властите съобщават, че хората напускат и по-далеч разположените населени места на острова. Тереза Герова", "date": "2017.09.28", "title": "FOX News: Над 120 хил. души са евакуирани от Бали заради опасност от изригване на вулкана Агунг"}
{"url": "http://www.focus-news.net/news/2017/09/28/2440631/zam-ministar-milko-teofilov-6-godishno-e-sredniyat-rast-na-turizma-v-balgariya-prez-poslednite-pet-godini.html", "text": "6% годишно е средният ръст на туризма в България през последните пет години. Това заяви зам.-министърът на туризма Милко Теофилов, който участва в откриването на 10-ия юбилеен Черноморски туристически форум във Варна, предаде репортер на Радио „Фокус“ – Варна. „За сравнение средният ръст за Европейския съюз е 4.3%. Ние сме и над средният ръст за света, оставаме зад нас страни, като Турция, Италия и Франция“, добави Милко Теофилов. Той уточни, че данните са на Световния туристически барометър. „За периода 2012 – 2016 година Гърция расте с 12.4% средно на година, Румъния – 10.6%, Хърватска - 7.4%, Испания - 7.1%. Зад нас са Полша, Италия, Франция и Турция. Данните показват, че сме над средното ниво, но потенциалът за растеж го имаме. Целта да привлечем качество трябва да бъде нашата цел като министерство. Създаването на туристически продукти, които целогодишно водят до заетост на хотелските стаи, е нещо, към което трябва да се стремим и се надявам този форум да е стъпка в тази посока“, посочи зам.-министърът на туризма Милко Теофилов.\r\nМарияна ВАЛЕНТИНОВА", "date": "2017.09.28", "title": "Зам.-министър Милко Теофилов: 6% годишно е средният ръст на туризма в България през последните пет години"}
{"url": "http://www.focus-news.net/news/2017/09/28/2440632/dimitar-nikolov-kmet-na-burgas-vsyaka-godina-obshtinata-otdelya-sredstva-za-modernizirane-na-sportnite-ploshtadki-v-uchebnite-zavedeniya.html", "text": "Всяка година Община Бургас отделя средства през бюджета си за модернизиране на спортните площадки в учебните заведения. Това каза пред журналисти кметът Димитър Николов по време на събитията, посветени на Европейската седмица на спорта, предаде кореспондент на Радио „Фокус“. „Когато има инициатива от страна на ръководството на училищата, ние има даваме възможност да кандидатстват към Програмата на Общината. Всички директори са уведомени. От тях се изисква да си направят работните проекти, като Общината ще съгласува техническата им част. Директорите знаят условията и правилата как да кандидатстват. Могат да се обръщат към зам.-кмета по образованието и културата, за да им съдействаме за модернизиране и реконструкция на спортните площадки в дворовете на бургаските училища“, каза още кметът. Той добави, че Община Бургас отделя различни средства за спорт всяка година. „Очакваме успешно да приключи Бюджет 2017 и Комисията по спорт към Общински съвет - Бургас ще предложи какви пари да се отделят за следващата година“, каза Николов.\r\nСъбитията, посветени на Европейската седмица на спорта, започнаха със спортен празник в изцяло реновирания от Община Бургас двор на ОУ „Братя Миладинови“. По-късно в двора на ОУ „Васил Априлов“ пред възпитаниците на учебното заведение бе проведена демонстрация на полицейска лична защита от служители на ОДМВР – Бургас, както и задържане с куче, което е част от програмата на Детските полицейски управления на ОУ „Васил Априлов“, ОУ „Свети княз Борис I“ и ОУ „Свети Климент Охридски“, съвместна инициатива с ОДМВР – Бургас. Състезатели на ОУ „Васил Април“ и Фехтовален клуб „Корсар“ показаха своите умения по фехтовка. Служители на Регионалната здравна инспекция в Бургас представиха пред малчуганите уреди за превенция на различни заболявания, демонстрация на алкохолни очила и анализатор на телесни мазнини. в приветственото си слово кметът поздрави децата, като подчерта, че е важно да се спортува, тъй като е това е полезно за здравето, самочувствие и за изграждането като част от един колектив.\r\nСпециални гости на събитието са министърът на младежта и спорта Красен Кралев, д-р Лорис Мануелян, зам.-кмет по здравеопазване на Община Бургас, Веселина Деведжиева, началник отдел „Спорт“, инж. Виолета Илиева, началник на РУО - Бургас, д-р Георги Паздеров, директор на РЗИ - Бургас, Неделчо Рачев, началник на отдел „Охранителна полиция“ на Областна дирекция на МВР - Бургас.\r\nМария РУСЕВА", "date": "2017.09.28", "title": "Димитър Николов, кмет на Бургас: Всяка година Общината отделя средства за модернизиране на спортните площадки в учебните заведения"}
{"url": "http://www.focus-news.net/news/2017/09/28/2440633/sliven-delegatsii-ot-obshtinata-posetiha-pobratimenite-gradove-melitopol-i-svetlogorsk.html", "text": "Делегации от Сливен посетиха побратимените градове Мелитопол и Светлогорск, съобщиха от пресцентъра на Община Сливен. Представители на общинското ръководство и общински съветници са били на посещение по повод празника на побратимения украински град Мелитопол – 24 септември. Те са участвали в честването на 155-ата годишнина от преселението на българите в украинската област Таврия. В Мелитополския градски краеведчески музей е била открита изложба с фотоси на град Сливен, представяща града в ретроспекция от началото на ХХ век и съвремието. На площад „Сливен“, изграден след побратимяването на градовете през 2012 година, е имало празник на българската култура с музикална и литературна програма. Обсъдени са били възможности за организиране на бъдещи срещи на бизнеса и различни културни обмени.\r\nДруга делегация е посетила побратимения град Светлогорск в Беларус по повод 56 години от Деня на образованието. На среща с кмета на Светлогорск са били обсъдени вариантите за укрепване на двустранните връзки, установяване на нови делови контакти и обмен на опит по въпросите на взаимноизгодното сътрудничество.", "date": "2017.09.28", "title": "Сливен: Делегации от Общината посетиха побратимените градове Мелитопол и Светлогорск"}
{"url": "http://www.focus-news.net/news/2017/09/28/2440634/v-92-sarbiya-harvatski-ministar-zayavi-che-srabskiyat-prezident-nyama-pravo-da-komentira-zakonite-na-stranata.html", "text": "\"Сръбският президент Вучич няма право да коментира какви закони се приемат в Хърватия\". Това заяви министърът на хърватските защитници - ветерани Томо Медвед, цитиран от белградското радио В-92, по повод интервюто на Александър Вучич пред сръбската държавна телевизия RTS (Радио-телевизия Сърбия), в което бяха коментирани отношенията между двете страни, а законът за хърватските ветерани беше определен като \"отваряне на кутията на Пандора\".\r\nСпоред Медвед гарантирането на правата на ветераните от войните през 90-те години е единствено в правомощията на хърватския парламент.\r\nБелградското радио съобщава, че по време на вчерашната парламентарна дискусия в Загреб сръбският президент е бил наречен \"четникът Вучич\"..Тереза Герова", "date": "2017.09.28", "title": "В-92 (Сърбия): Хърватски министър заяви, че сръбският президент няма право да коментира законите на страната"}
{"url": "http://www.focus-news.net/news/2017/09/28/2440635/yambol-nedeklarirani-25-500-evro-i-avtomobilni-chasti-sa-otkriti-na-gkpp-lesovo.html", "text": "Недекларирани 25 500 евро и 191 броя автомобилни части откриха митнически и гранични служители на ГКПП \"Лесово\" при проверка на влизащ в страната от Турция лек автомобил, съобщиха от Агенция „Митници“. Лекият автомобил с чуждестранна регистрация е пристигнал на трасе „Входящи леки автомобили“ на ГКПП \"Лесово\" на 26 септември 2017 г., около 21.00 часа. Автомобилът е управляван от турски гражданин. Автомобилът е селектиран за щателна митническа проверка от дежурните митнически служители. При проверката, те откриват в багажното отделение на колата между лични вещи недекларирани 191 броя автомобилни части тип сензори с марка „Мерцедес“. При извършен личен преглед на шофьора, в джобове в дрехите му са открити недекларирани общо 25 500 евро в банкноти по 100 евро.\r\nАвтомобилът, контрабандната валута и авточасти са задържани. Срещу шофьора на автомобила - турски гражданин, е съставен акт по Закона за митниците и Валутния закон за недекларираната валута, която подлежи на отнемане в полза на държавата. За контрабандно пренасяните авточасти срещу него е образувано досъдебно производство по описа на Митница Бургас по чл. 242, ал.1, б. „д“ от НК за пренасяне през границата на страната без знанието и разрешението на митниците на стоки и предмети за търговски или производствени цели в големи размери. Досъдебното производство се провежда от разследващ митнически инспектор от Митница \"Бургас\" под надзора на Окръжна прокуратура - Ямбол.", "date": "2017.09.28", "title": "Ямбол: Недекларирани 25 500 евро и автомобилни части са открити на ГКПП \"Лесово\""}
{"url": "http://www.focus-news.net/news/2017/09/28/2440636/haskovo-ministar-krasimir-valchev-i-aktyorat-vasil-mihaylov-sa-novite-pochetni-grazhdani-na-topolovgrad.html", "text": "Министърът на образованието и науката Красимир Вълчев и актьорът Васил Михайлов са новите Почетни граждани на Тополовград и ще получат званието в Деня на народните будители – 1 ноември, съобщиха от пресцентъра на Община Тополовград. Решението за удостояването им взе на днешното си заседание Общинският съвет, по предложение на кмета на Общината Божин Божинов. „Със своите решения през 2017 година министър Красимир Вълчев запази училищата в Синапово и Хлябово, с което подкрепи усилията на община Тополовград в посока към ограничаване процесите, свързани с обезлюдяване на общината“, се казва в направеното предложение. Званието се връчва за изключителен принос в развитие на образованието.\r\nРеволюционната дейност на успешно пресъздадената роля на знаменития Капитан Петко войвода, свързана с исторически събития в стария Кавакли, правят големия български актьор Васил Михайлов любимец на тополовградчани, повечето от които са потомци на бежанци, какъвто е и той.\r\nЗванието се връчва за изключителен принос в развитието на културата.", "date": "2017.09.28", "title": "Хасково: Министър Красимир Вълчев и актьорът Васил Михайлов са новите Почетни граждани на Тополовград"}
{"url": "http://www.focus-news.net/news/2017/09/28/2440637/kyustendil-postanovkata-svetovartezh-shte-bade-predstavena-v-obshtinskiya-dramatichen-teatar.html", "text": "Постановката „Световъртеж” ще бъде представена в Кюстендил. Това съобщи за Радио „Фокус” – Кюстендил Чавдар Ненов, директор на Общински драматичен театър – Кюстендил. Премиерата на постановката, с която се отрива новият театрален сезон, ще бъде представено от 19.00 часа в голямата зала на културния институт. „Трупата на театъра и младият, и талантлив гост-актьор Явор Борисов от Сатиричния театър ще представят пред кюстендилска публика “Световъртеж”, с автори Жан Жак Брикер и Морис Ласег. Режисьор е Владо Петков. Само ще кажа, че французите са известни с тънкото си чувство за хумор, като има много обрати и неочаквани ситуации”, каза Чавдар Ненов.\r\nВенцеслав ИЛЧЕВ", "date": "2017.09.28", "title": "Кюстендил: Постановката „Световъртеж” ще бъде представена в Общинския драматичен театър"}
{"url": "http://www.focus-news.net/news/2017/09/28/2440638/anadolu-agency-turskata-politsiya-arestuva-16-dushi-v-ramkite-na-antiteroristichna-operatsiya.html", "text": "Полицията в Истанбул е провела антитерористична операция в ранните часове на четвъртък, в рамките на която са арестувани 16 души, предава Anadolu Agency. Уточнява се, че акцията е била насочена срещу предполагаеми членове на „Работническа партия на Кюрдистан“ (ПКК) и Съюза на кюрдската общност. \r\nПолицейски отряди са били изпратени едновременно в девет района в града, според източник, пожелал анонимност поради ограничения за изяви пред медиите.\r\nПо време на операцията полицията е задържала 16 от 20 издирвани заподозрени, като същевременно е конфискувала пистолет, патрони и организационни документи.\r\nПрез последните две години Турция провежда операции срещу ПКК и свързаните с нея групировки в и извън страната.Тереза Герова", "date": "2017.09.28", "title": "Anadolu Agency: Турската полиция арестува 16 души в рамките на антитерористична операция"}
{"url": "http://www.focus-news.net/news/2017/09/28/2440639/stara-zagora-vavezhda-se-vremenna-organizatsiya-na-dvizhenieto-za-provezhdane-na-avtomobilno-sastezanie.html", "text": "Въвежда се временна организация на движението за провеждане на автомобилно състезание, съобщиха от пресцентъра на Община Стара Загора. С оглед осигуряване на безопасност на движението и предприемане на необходимите мерки за спазване на реда за организиране на „Писта Стара Загора 2017”, кръг от Републиканския шампионат на Българската федерация по автомобилен спорт, Община Стара Загора Ви уведомява, че на 30 септември, събота, за времето от 10.00 до 16.00 часа и на 1 октомври, неделя, за времето от 08.00 до 14.00 часа се спира движението на личен, договориран и обществен градски транспорт, както и на МПС, извършващи транспорт за собствена сметка по улиците, през които минава трасето на автомобилното състезание, както следва:\r\n\tДвижението ще бъде спряно по бул. „Никола Петков”, в участъка от бул. „Никола Петков” № 20 (Съюз на българските автомобилисти – клон Стара Загора) до разклона за кв. „Зора“, без да се ограничава движението в кръстовището на бул. „Никола Петков” и СБА.\r\n\tДвижението на личен, обществен, договориран транспорт и на МПС-та извършващи транспорт за собствена сметка, ще се осъществява по обходен маршрут, както следва:\r\n•\tЗа движещите се по път II-66 посока от изток на запад, на кръстовището за с. Хрищени се отбива движението за София, Казанлък и Хасково. Минава се през с. Хрищени. Маршрутът минава през кв. „Голеш“. На кръстовището на пътя за с. Хрищени и път I-5, движението към Хасково е затворено. Всички коли минават през гр. Стара Загора – надлез „Наталия“ – бул. „Славянски“ – бул. „Св. Патриарх Евтимий“;\r\n•\tДвижещите се посока Бургас, минават през с. Хрищени към път II-66;\r\n•\tДвижението от път I-5 към Стара Загора и Бургас се отбива на надлеза за Раднево, през Стара Загора и с. Хрищени;\r\n•\tТоварните МПС над 3,5 тона, движещи се от Русе и Бургас към Свиленград се отбиват през Нова Загора на надлеза на път I-6 и II-55 на юг от гр. Гурково;\r\n•\tТоварните МПС над 3,5 тона, движещи се от Свиленград към Русе и Бургас се насочват по автомагистрала „Тракия“;\r\n•\tОбществения транспорт, обслужващ кв. „Зора“, ще се движи по обходен маршрут, както следва: ул. „Родопи“ – с. Хрищени - път II-66 – вход магазин „Метро“ (изток) и обратно;\r\n•\tМаршрутът на автобусна линия № 13 ще се изпълнява до СБА;\r\n•\tПътуващите с градски транспорт от кв. „Зора“, ще бъдат обслужвани от автобусни линии № 9, 91, 92, 93, 94, 95, 96, 22, 24.\r\nДвижението на обществения градски транспорт ще се нормализира незабавно след приключване на мероприятието, по преценка на служителите, пряко ангажирани с охраната на събитието.\r\nОбщина Стара Загора се извинява за причиненото неудобство и призовава за стриктно спазване на вертикалната пътна сигнализация.", "date": "2017.09.28", "title": "Стара Загора: Въвежда се временна организация на движението за провеждане на автомобилно състезание"}
{"url": "http://www.focus-news.net/news/2017/09/28/2440640/varna-do-sredata-na-avgust-prihodite-ot-turisticheska-taksa-v-byudzheta-na-obshtinata-sa-36-mln-leva-pri-zalozheni-4-mln-leva.html", "text": "До средата на август приходите от туристическа такса в бюджета на Община Варна са 3.6 млн. лева при заложени 4 млн. лева. Това каза зам.-кметът на Община Варна Коста Базитов, който участва в откриването на 10-ия юбилеен Черноморски туристически форум във Варна, предаде репортер на Радио „Фокус“ – Варна. Според него приходите от туристически данък ще надхвърлят заложената в бюджета сума. Коста Базитов подчерта, че Варна разширява присъствието си на международни туристически изложения с още три, включително и на изложението в Китай. Варна ще задълбочи отношенията си с Португалия в областта на културата и туризма. „От културата през туризма към икономиката“, отбеляза Коста Базитов. По думите му е рано още за окончателни данни по отношение на летния туристически сезон. „Убеден съм, че ще надхвърлим сумата от запланувания приход от туристически данък, който пък определя средствата, които в бюджета за 2018 година ще заложим за дейности в областта на туризма“, каза още Коста Базитов. Добрите резултати, свързани с удължаването на сезона, са както допълнителните полети и културната програма, така и новите услуги, които се предлагат на територията на Варна, добави Коста Базитов, визирайки новия термален комплекс на територията на курорта „Св. св. Константин и Елена“.\r\nМарияна ВАЛЕНТИНОВА", "date": "2017.09.28", "title": "Варна: До средата на август приходите от туристическа такса в бюджета на Общината са 3.6 млн. лева при заложени 4 млн. лева"}
{"url": "http://www.focus-news.net/news/2017/09/28/2440641/krasimir-velchev-gerb-samo-parlamentarnata-mi-grupa-mozhe-da-reshi-dali-da-ostana-ili-da-se-otteglya-kato-predsedatel-na-komisiyata-po-veroizpovedaniyata.html", "text": "Излъчен съм от ПГ на ГЕРБ за председател на комисията, само те могат да дадат оценки и да решат дали да остана или да се оттегля. Това каза пред журналисти в Народното събрание депутатът от ГЕРБ Красимир Велчев по повод поисканата му оставка от ДПС като председател на Комисията по вероизповеданията и правата на човека, предаде репортер на Агенция „Фокус“. „Вече втори мандат съм председател на Комисията по вероизповеданията и правата на човека, което говори за доверието, което са ми гласували колегите ми от ГЕРБ“, заяви той. Красимир Велчев обясни, че ДПС внасят промени в Закона за политическа и гражданска реабилитация на репресираните лица на всеки 6 месеца. „Това е, за да покажат на този електорат, на тези отрудени хора, които заслужават много повече и са лъгани толкова години, че нещо ще се направили. Нормално е, ходейки в техните региони, тези хора да ги питат какво направихте за нас“, коментира депутатът от ГЕРБ. „ДПС е на власт 25 години, винаги е била на власт, с изключение на тези години, в които ГЕРБ управлява. През тези години те нищо не направиха за своите гласоподаватели“, посочи Красимир Велчев. „Не съм съгласен с тяхно изказване в парламента, може да се види от стенограмите, в което казаха, че България не е положила достатъчно усилия и за всичко, което стана в края на 80-те години е виновна България“, поясни той. „Тогава им казах, че като българин и народен представител не съм съгласен. Когато една клика, съвместно с ДС, са направили нещо към една общност, то след това да се прехвърли на всички българи“, обясни Красимир Велчев и допълни, че не е съгласен всички хора да плащаме за нещо, за което нямаме никаква вина. „Не може да се прехвърлят така нещата. Хората тогава са протестирали срещу една система, порочна практика. В онези години имаше активни борци, които заедно с наследниците си получаваха привилегии и пари“, посочи той. „Това, което ДПС искат е на пострадали от тези митинги да бъде изплатена веднъж еднократна сума, след това да им бъдат дадени пенсии, както и на техните наследници“, уточни Красимир Велчев. „Ако в думите, които и сега казвам, чувствате ксенофобия или когато съм се изказал някой се е почувствал обиден, казвам, че тези хора заслужават много повече, не говоря за партията ДПС“, коментира депутатът от ГЕРБ. „Цялото ни общество заслужава много повече, правим всичко възможно и със заплати, и с пенсии, хората да получат повече“, заяви Красимир Велчев. „Ако някой от тези хора се чувства обиден и засегнат му се извинявам публично“, каза още той. \r\nБиляна ИВАНОВА", "date": "2017.09.28", "title": "Красимир Велчев, ГЕРБ: Само парламентарната ми група може да реши дали да остана, или да се оттегля като председател на Комисията по вероизповеданията"}
{"url": "http://www.focus-news.net/news/2017/09/28/2440642/plovdiv-18-kanabisovi-nasazhdeniya-i-660-straka-marihuana-sa-izzeti-pri-proverka-na-chasten-imot-v-selo-tri-mogili.html", "text": "18 канабисови насаждения и 660 стръка марихуана са иззети при проверка на частен имот в село Три могили. Това съобщиха от ОДМВР - Пловдив. Бързо производство е образувано срещу 43-годишен жител на Асеновград. В хода на процесуални и следствени действия вчера, проведени под наблюдението на Районна прокуратура – Асеновград, в ползван от мъжа имот в село Три могили разследващите открили 18 канабисови насаждения с височина до 90 см. Допълнително били иззети близо 660 стръка със съцветия от растенията. Извършителят е задържан за срок до 24 часа в РУ - Асеновград. Работата по случая продължава разследващ полицай.", "date": "2017.09.28", "title": "Пловдив: 18 канабисови насаждения и 660 стръка марихуана са иззети при проверка на частен имот в село Три могили"}
{"url": "http://www.focus-news.net/news/2017/09/28/2440643/chernomorski-kmetove-obsadiha-v-pekin-vazmozhnostite-za-privlichane-na-kitayski-turisti-v-balgariya.html", "text": "Черноморски кметове обсъдиха в Пекин възможностите за привличане  на китайски туристи в България. Това съобщиха от пресцентъра на ПП ГЕРБ. Осигуряването на директен полет и облекчаването на визовия режим са важни за активизирането на сътрудничеството между България и Китай в областта на туризма. Около тази позиция се обединиха делегация от ГЕРБ и Шън Бейли, помощник-началник във външния отдел на Китайската комунистическа партия (ККП). \r\nСрещата се състоя в последния ден от работното посещение на българската делегация, водена от народния представител и председател на парламентарната група за приятелство с Китай Димитър Бойчев. Част от делегацията са и кметовете на общините Аврен, Девня, Поморие, Созопол и Царево - Емануил Манолов, Свилен Шитов, Иван Алексиев, Панайот Рейзи и Георги Лапчев, зам.-кметът на община Аксаково Руска Илиева, зам.-областният управител на Добрич Красимир Николов и председателят на Общинския съвет в Бургас Константин Луков. \r\nВ присъствието на българския посланик в Пекин Григор Порожанов представителите на местната власт презентираха туристическия потенциал на черноморските общини. От китайската страна бе проявен голям интерес към условията за балнеология и СПА туризъм. Според Шън Бейли китайските туристи биха оценили високо свойствата на минералните извори и на лечебната кал по българското Черноморие. \r\nКметът на Поморие Иван Алексиев сподели желанието си за побратимяване на общината с морския град Сямън в провинция Фудзиен, където по-рано българската делегация проведе множество срещи и установи редица контакти за ползотворно сътрудничество в различни области.     \r\nШън Бейли увери, че инициативата „Един пояс, един път” и механизмът 16+1 предоставят нова платформа за задълбочаване на отношенията между България и Китай, като акцентира върху контактите в сферата на икономиката, търговията, инфраструктурата, културния обмен. Вашето посещение ще допринесе и за по-тясно сътрудничество на местно ниво, отбеляза пред българските гости Шън Бейли.\r\nПосланикът ни я запозна с необходимостта да бъде облекчен достъпът до китайския пазар на хранителни продукти с българската маслодайна роза, която се радва на голяма популярност в азиатската страна. Български режисьор е класиран на второ място на кино фестивал в Китай и предстои да бъде награден, информира още Григор Порожанов, а Шън Бейли изрази увереност, че двустранното сътрудничество може да намери израз и в съвместни филмови продукции. \r\nПосланикът анонсира, че в Пловдив предстои среща, свързана с механизма 16+1, в която се очаква да вземат участие представители на 3 китайски провинции. България е заявила желание да бъде домакин на следващия мащабен форум, посветен на механизма. \r\nШън Бейли отправи покана ГЕРБ да участва със свои представители в международния диалог на партиите, който външният отдел на ККП организира в края на ноември – началото на декември, след предстоящия партиен конгрес.  \r\n„Като представители на най-голямата партия в България искаме да надградим традиционно добрите отношения с Китай, включително и чрез участие в механизма 16+1 и инициативата „Един пояс, един път”, заключи ръководителят на делегацията Димитър Бойчев. В качеството си на председател на парламентарната група за приятелство с Китай той изтъкна, че 1/3 от народните представители в НС са част от тази група, което е безспорен знак за доброто сътрудничество.", "date": "2017.09.28", "title": "Черноморски кметове обсъдиха в Пекин възможностите за привличане  на китайски туристи в България"}
{"url": "http://www.focus-news.net/news/2017/09/28/2440644/stara-zagora-delegatsiya-ot-obshtina-kazanlak-zamina-za-makedonskiya-pobratim-kochani.html", "text": "По покана на кмета на македонската община Ратко Димитровски делегация на Община Казанлък ще гостува от 28 септември до 1 октомври на традиционния празник за македонския град Празник на ориза, съобщиха от пресцентъра на Община Казанлък. В общинската делегация участват общинският съветник Мехмед Ахмед, председател на Комисията по социални дейности и трудова заетост и член на Комисията по икономика, бюджет и финанси към Общински съвет – Казанлък и служителите Живка Узунчева, началник отдел „Устройство, планове, проектиране и кадастър“ и инж.Ботьо Ботев, старши експерт „Улични и пътни мрежи и съоръжения“.  Те ще отбележат заедно с македонските приятели традиционната международна културна манифестация „Ден на кочанския ориз“. \r\nСъставът на делегацията на Община Казанлък цели да разширява контактите с побратимените градове и затвърждава една нова общинска политика - да толерира на експертно ниво представители на различните дирекции и отдели от администрацията, служители, чиято работа се оценява като качествена и всеотдайна както от администрацията, така и от гражданите.\r\nТържествата, които се провеждат за 25-та поредна година проследяват пътя на „бялото злато“ за жителите на източна Македония от нивите до трапезата. Местните хора избират на най-красивата девойка „Хубавица на ориза“. Гостите от Казанлък ще посетят Кочанското поле, където земеделската култура намира достатъчно топлина, влага и слънце и с грижите на местните хора се отглежда от стотици години.\r\nДружбата на Казанлък с Кочани, с население от около 38 000 жители на общината, от които близо 28 000 в града, е една от най-старите, с протокол за намерения от края на 1995г., а година по-късно – първи обмен на делегации. Меморандумът за сътрудничество е подписан по време на Празника на розата преди точно 10 години на добро приятелство и обмяна на опит в различни сфери между казанлъчани и техните кочански приятели.", "date": "2017.09.28", "title": "Стара Загора: Делегация от Община Казанлък замина за македонския побратим Кочани"}
{"url": "http://www.focus-news.net/news/2017/09/28/2440645/pazardzhik-obshtinskiyat-savet-v-peshtera-shte-obsadi-aktualizatsiya-na-byudzheta-na-obshtinata-za-2017-g.html", "text": "Общинският съвет в Пещера ще обсъди актуализация на бюджета на Общината за 2017 г. Това се посочва в предварителния дневен ред на Общински съвет - Пещера. Общинският съвет ще проведе редовното си заседание от 14.30 часа днес. В началото на сесията ще бъде приет Отчет на План за действие на Община Пещера за изпълнение на Стратегия за интегриране на ромите в област Пазарджик 2012 - 2020 г. очаква се да се извърши и актуализация бюджета на Община Пещера за 2017 г. По време на днешното заседание ще се определят и минимални и максимални цени за таксиметров превоз на пътници за един километър пробег по съответната тарифа на територията на родопската община. Ще бъде актуализиран и съставът на Общинска комисия по безопасност на движението. Съветниците ще разгледат и предложението за  приемане на бизнес план на МБАЛ „Проф. Димитър Ранев“ ООД, свързан с необходимостта от извършване на нови инвестиции в дружеството, както и осигуряване на финансиране съгласно дяловото участие на съдружниците.", "date": "2017.09.28", "title": "Пазарджик: Общинският съвет в Пещера ще обсъди актуализация на бюджета на Общината за 2017 г."}
{"url": "http://www.focus-news.net/news/2017/09/28/2440646/radio-svobodna-evropa-viktor-orban-i-bivshiyat-premier-na-sloveniya-pristignaha-v-makedoniya-za-sreshta-s-nikola-gruevski.html", "text": "Министър-председателят на Унгария Виктор Орбан и бившият словенски премиер Янеш Янша пристигнаха на посещение в Македония, потвърдиха за Радио „Свободна Европа“ от Министерството на вътрешните работи в Скопие.\r\nСъгласно данни, разпространени в медиите, двамата политици ще проведат среща с лидера на ВМРО-ДПМНЕ Никола Груевски, който ще ги приеме в Охрид.Тереза Герова", "date": "2017.09.28", "title": "Радио „Свободна Европа“: Виктор Орбан и бившият премиер на Словения пристигнаха в Македония за среща с Никола Груевски"}
{"url": "http://www.focus-news.net/news/2017/09/28/2440647/plovdiv-53-godishen-velosipedist-e-blasnat-ot-lek-avtomobil-na-karlovsko-shose.html", "text": "53-годишен велосипедист е блъснат от автомобил на Карловско шосе, на километър преди Пловдив. Това съобщи за Радио „Фокус\" – Пловдив говорителят на Областната дирекция на МВР - Пловдив. Сигналът за инцидента е получен към 10.00 часа. 53-годишният велосипедист е блъснат от лек автомобил „Пежо“ с 63-годишен водач. Пострадалият велосипедист е настанен в болница, няма информация за състоянието му. Продължава работата по случая, като служители на реда изясняват причините за настъпването на пътнотранспортното произшествие.\r\nТони МИХАЙЛОВ", "date": "2017.09.28", "title": "Пловдив: 53-годишен велосипедист е блъснат от лек автомобил на Карловско шосе"}
{"url": "http://www.focus-news.net/news/2017/09/28/2440648/faz-andrea-nales-be-osvobodena-ot-posta-ministar-na-truda-na-germaniya.html", "text": "Държавният глава на ФРГ Франк-Валтер Щайнмайер освободи Андреа Налес от поста федерален министър на труда, съобщава националният ежедневник Die Frankfurter Allgemeine Zeitung.\r\nСлед неделния вот за Бундестаг 47-годишната Налес бе избрана за нов фракционен лидер на Германската социалдемократическа партия (ГСДП). Щайнмайер я прие в резиденцията си – замъка „Белвю“, и призна мандатът й за завършен.\r\nКато министър Налес въведе за първи път в Германия минимална работна заплата и инициира пенсионна реформа, припомнят от редакцията.Тереза Герова", "date": "2017.09.28", "title": "FAZ: Андреа Налес бе освободена от поста министър на труда на Германия"}
{"url": "http://www.focus-news.net/news/2017/09/28/2440649/veliko-tarnovo-do-kraya-na-2017-godina-shte-bade-izgraden-podhod-kam-pametnika-na-vasil-levski-v-grada.html", "text": "До края на 2017 година ще бъде изграден подход към паметника на Васил Левски във Велико Търново. Това реши на днешното си заседание Общински съвет – Велико Търново, предаде репортер на Радио „Фокус“ – Велико Търново. Предложението за изграждане на подход към монумента направи председателският съвет към Общински съвет. В него като втора точка е включено и сформиране на работна група, с участието на външни експерти, които да преценят има ли нужда от поставянето на допълнителни елементи на постамента пред паметника. Предложението бе прието с 24 гласа „за“. Четирима съветника бяха против, а трима гласуваха „въздържал се“. Темата за поставянето на фигура на лъв пред паметника на Апостола отново предизвика бурни дебати по време на заседанието на местния парламент. От групата на БСП се обявиха против съставянето на експертна комисия, тъй като в постановлението на Министерски съвет, с което са отпуснати 20 000 лева във връзка с честванията на 180-годишнина от рождението на Левски, е посочено че средствата са единствено за изграждане на подход. Те се аргументираха и с факта, че само Общински съвет може да взема решения дали пред паметника да има фигура, или не.\r\nПредседателят Венцислав Спирдонов съобщи, че председателският съвет е провел заседание, на което е присъствал и кмета на Велико Търново инж. Даниел Панов. „Категорично се обединихме около мнението, че в никакъв случай не трябва да позволяваме на Апостола на свободата да бъде въвлечен в политически разпри. Предлагаме до края на 2017 година да се направи подход до паметника на Васил Левски със средствата, отпуснати съгласно постановление на Министерски съвет, а Постоянната комисия по образование, наука и култура да сформира работна група с участието на външни експерти, които да преценят има ли нужда от поставянето на допълнителни елементи на постамента пред паметника на Васил Левски“, посочи Венцислав Спирдонов.\r\n„Вие заложихте“ бомбата“ и вероятно някой ден този лъв ще бъде платен със средства от общинския бюджет“, заяви Петко Тюфекчиев от групата на БСП след приемането на предложението.\r\nЗам.-кметът Снежана Данева – Иванова посочи, че в бюджета на Община Велико Търново, с постановление Министерски съвет, са постъпили 20 000 лева, от които 5 000 лева са разплатени във връзка с честванията на 180 години от рождението на Васил Левски. 3 000 лева са преведени на НВУ „Васил Левски“, а с останалите 2000 лева е платена зарята на 18 юли. Към момента по сметките на бюджета са налични останалите 15 000 лева.\r\nНадежда КРЪСТЕВА", "date": "2017.09.28", "title": "Велико Търново: До края на 2017 година ще бъде изграден подход към паметника на Васил Левски в града"}
{"url": "http://www.focus-news.net/news/2017/09/28/2440650/dimitar-dichev-sdruzhenie-kultura-i-turizam-na-severoiztochna-balgariya-otchita-se-seriozno-uvelichenie-na-kitayskite-turisti-v-regiona.html", "text": "Отчита се сериозно увеличение на китайските туристи. Това каза Димитър Дичев, председател на Сдружение „Култура и туризъм на Североизточна България”, който участва в откриването на 10-ия юбилеен Черноморски туристически форум във Варна, предаде репортер на Радио „Фокус“ – Варна. Според Димитър Дичев ръстът на китайски туристи в страната е над 50%. „Само преди пет дни в най-големия град в света – Шанхай, се откри български туристически информационен център. Ако само до преди няколко години китайските туристи в Европа бяха 200 - 300 000, за 2016 година те са над 2.5 млн. Надяваме се догодина част от тях да бъдат и във Варна“, допълни Димитър Дичев. Той подчерта, че едно от нещата, което отличава туристическия форум във Варна от останалите в страната, е това, че е единственият, посветен на съвременни специализирани видове туризъм. „Всяка година той е посветен на един вид туризъм, започнахме с религиозен, спортен, културен, здравен. На нашия форум си дават среща минимум 15 представители на висшите училища в България. Той завършва със сборник от доклади на изтъкнати учени и експерти в туризма, участвали във форума със свои презентации. Това е добра практика за бизнеса, администрацията, туроператори, хотелиери и ресторантьори“, заяви Димитър Дичев.\r\nМарияна ВАЛЕНТИНОВА", "date": "2017.09.28", "title": "Димитър Дичев, Сдружение „Култура и туризъм на Североизточна България”: Отчита се сериозно увеличение на китайските туристи в региона"}
{"url": "http://www.focus-news.net/news/2017/09/28/2440651/knigata-nebesno-voynstvo-i-angeli-hraniteli-ne-e-odobryavana-ot-svetiya-sinod.html", "text": "На книжния пазар в страната от известно време се продава книгата „Небесно войнство и ангели хранители“, на чиято корица с едър шрифт е отбелязано „Одобрено от Светия Синод“. Такова одобрение обаче въобще не е давано. За това заявиха от канцеларията на Светия Синод на БПЦ, съобщиха от Ловчанската Св. Митрополия. Книгата е на издателство „Милениум“, а относно подбора на текстовете и съставител на вътрешната страница на корицата е посочена Евгения Тилева.\r\n„След като още на самата корица книгата започва с лъжа, то не е трудно за отгатнем и нейното съдържание – а именно, че наред с цитати от Светото Писание, светите Отци и Молитвеника срещаме понятия като нумерология и астрология. Този похват впрочем е типичен за разпространителите на езотериката и окултизма, които обичат да сместват истината с лъжата,  за да уловят в мрежите си неподготвеният и подходил с доверие към книгата читател - след като на корицата изрично е указано, че изданието е препоръчано от Светия Синод на Православната ни църква“, посочват от Митрополията.\r\n„Така например редом с молитвата към Ангела-Хранител, включена в сутрешните молитви в Православния молитвеник, е поместена също така и розенкройцерска(?!) молитва. Впрочем съставителката не крие симпатиите си към езотериката, като отбелязва: „Според езотеричните учения всеки от нас има ангел-хранител“. На друго място се заявява директно че „истината обаче е, че ангелите и архангелите са тясно свързани със зодиакалните знаци и планетарните енергии на нашата слънчева система“, като следва изброяване на различните зодии и за всяка от тях е посочен нейният ангел-пазител. Явно съставителката доста избирателно е чела творенията на св. Йоан Дамаскин, след като по-рано го цитира, а в случая пропуска да отбележи отношението му към астрологията, а именно: „Господ ни създаде със свободна воля и ние сме господари на своите действия. И ако всичките ни постъпки са резултат от разположението на звездите, значи вършим всичко по необходимост, ала необходимото не е нито порочно, нито добродетелно; щом пък не притежаваме пороци или добродетели, то и не заслужаваме нито похвала, нито порицание, а Бог се оказва несправедлив, отреждайки на едни блага, а на други - беди. Ала Господ не би ръководил творенията Си, както и не би промишлявал за тях, ако всичко беше подвластно на необходимостта. И разум не би ни бил нужен, че който не решава делата си, няма какво да обмисля, а доколкото разумът ни е даден за размишляване, всичко разумно е дарено със свободна воля“.\r\nВ този дух е и следващата глава, озаглавена „Ангели и нумерология“. В нея  според датата на раждане чрез формула се съставя кратка характеристика на ангела-хранител, където се посочва, че ако получената цифра е четна, то ангела-хранител е от женски пол, а при нечетна - че е от мъжки пол. Явно авторката не познава добре Светото Писание или пък умишлено избирателно използва цитати от него, след като Господ Иисус Христос при спора си със садукеите отбелязва, че хората „при възкресението нито се женят, нито се мъжат, но пребъдват като Ангели Божии на небесата“(Мат. 22:31).\r\n Това са само част от очевидните несъотвествия между Православната вяра и книгата „Небесно войнство и ангели хранители”. Кой е всъщност бащата на лъжите за християните е съвсем ясно. В случая обаче опасността е за незапознатия с основите на вярата ни български читател. Да не дава Господ нито една душа да не се заблуди и отклони от живителното и спасително християнско учение“, заявяват от Митрополията.", "date": "2017.09.28", "title": "Книгата „Небесно войнство и ангели хранители“ не е одобрявана от Светия Синод"}
{"url": "http://www.focus-news.net/news/2017/09/28/2440652/veliko-tarnovo-vazstanoveno-e-dvizhenieto-po-pat-i-4-veliko-tarnovo-targovishte-v-rayona-na-selo-kavlak.html", "text": "Възстановено е движението по път I-4 Велико Търново - Търговище, в района на село Кавлак. Това съобщиха от пресцентъра на Агенция \"Пътна инфраструктура\".", "date": "2017.09.28", "title": "Велико Търново: Възстановено е движението по път I-4 Велико Търново - Търговище, в района на село Кавлак"}
{"url": "http://www.focus-news.net/news/2017/09/28/2440653/vidin-s-39-sm-se-e-ponizhilo-nivoto-na-dunav-v-nachaloto-na-balgarskiya-uchastak-na-rekata-pri-novo-selo.html", "text": "С 39 см се е понижило нивото на Дунав в началото на българския участък на реката при Ново село за последното денонощие и водният стоеж е 304 см, съобщиха от местната Хидрометеорологична станция. При Видин измереното понижение е от 24 см и водният стоеж е 346 см. Нивото на река Дунав край Лом е 375 см, покачването за последното денонощие е със 7 см. Нивото на реката се е покачило и край Оряхово с 34 см и водният стоеж е 254 см. Температурата на водата край Ново село е 18 градуса, а край Оряхово е 18.8 градуса.", "date": "2017.09.28", "title": "Видин: С 39 см се е понижило нивото на Дунав в началото на българския участък на реката при Ново село"}
{"url": "http://www.focus-news.net/news/2017/09/28/2440654/ministar-temenuzhka-petkova-izgotvya-se-dokumentatsiyata-za-startirane-na-obshtestveni-porachki-za-izgrazhdane-na-gazovata-vrazka-s-gartsiya.html", "text": "Интерконекторът Гърция-България е стратегически не само за страната ни, но и за региона на Югоизточна Европа. След като през изминалите две години се свърши сериозна работа, сега проектът се намира на много важен етап от своето развитие. За това информира българският енергиен министър Теменужка Петкова по време на четвъртото заседание на Групата на високо равнище на инициативата за газова междусистемна свързаност в Централна и Югоизточна Европа (CESEC) в Букурещ, Румъния, съобщиха от пресцентъра на Министерство на енергетиката. „В момента се подготвя документация за възлагане на обществени поръчки, свързани с избор на изпълнител за неговата реализация. През октомври предстои да бъде възложена обществената поръчка за избор на инженер-консултант, а през ноември ще стартират процедури за избор на доставчик на тръбите и на строител. От миналата седмица е факт и разрешението за строеж на интерконектора на българска територия. Подобна процедура тече и за гръцката територия. Това показва, че реализацията на газовата връзка Гърция-България е необратим процес. Очаква се въвеждането му в търговска експлоатация да е през 2020 г.”, допълни Петкова. Тя припомни, че за трета поредна година българското правителство потвърждава държавна гаранция за проекта в размер на 110 млн. евро, работи се и за осигуряване на допълнително финансиране от български и гръцки оперативни програми. „Убедена съм, че благодарение на общите усилия на България и Гърция, с подкрепата на Европейската комисия, проектът ще се реализира в заложените срокове. \r\nПо време на срещата страните, участващи в CESEC подписаха Меморандум за разбирателство, допълващ инициативата за газова свързаност в Централна и Югоизточна Европа със съвместен подход към електроенергийния пазар, енергийната ефективност и развитието на възобновяема енергия. Документът допълва подписания от 10-ти юли 2015 г. Меморандум за разбирателство, отнасящ се до предизвикателствата, пред които са изправени държавите от CESEC, отнасящи се до диверсификацията на източниците и сигурността на доставките на природен газ. Страните се ангажират да осигурят устойчива регулаторна рамка в електроенергийния сектор и да предприемат съвместни действия за обединение на пазарите. Тези мерки ще доведат до повишаване гъвкавостта и ликвидността на енергийната система, позволявайки пълноценно използване на регионалния потенциал за енергийна ефективност и възобновяема енергия. Проектите, с които България ще участва в разширяването на инициативата са междусистемен електропровод между България и Гърция, вътрешни мрежови подсилвания и подсилване на междусистемната връзка България-Румъния.\r\nПо покана на министър Петкова следващото заседание на Групата на високо равнище на инициативата за газова междусистемна свързаност в Централна и Югоизточна Европа (CESEC) ще се проведе в България.", "date": "2017.09.28", "title": "Министър Теменужка Петкова: Изготвя се документацията за стартиране на обществени поръчки за изграждане на газовата връзка с Гърция"}
{"url": "http://www.focus-news.net/news/2017/09/28/2440655/tass-vladimir-putin-podpisa-ukaz-za-prizovavane-na-voenna-sluzhba-na-134-000-dushi.html", "text": "Руският президент Владимир Путин е подписал указ за призоваване на военна служба на 134 000 души на възраст от 18 до 27 г., предава агенция ТАСС.\r\nВ указа се казва, че приемането в армията на новите войници ще се извърши през периода от 1 октомври 2017 г. до 31 декември 2017 г.\r\nАгенцията уточнява, че със същият указ се уволняват от армията военнослужещите, които са отбили военната си служба..Тереза Герова", "date": "2017.09.28", "title": "ТАСС:  Владимир Путин подписа указ за призоваване на военна служба на 134 000 души"}
{"url": "http://www.focus-news.net/news/2017/09/28/2440656/veliko-tarnovo-obshtinski-savet-reshi-regionalniyat-istoricheski-muzey-da-stopanisva-shishmanovata-banya-v-grada.html", "text": "Регионалният исторически музей ще стопанисва Шишмановата баня във Велико Търново. Това реши по време на днешното си заседание Общински съвет – Велико Търново, предаде репортер на Радио „Фокус“ – Велико Търново. Предложението бе подкрепено с 33 гласа „за“. Очаква в най-кратки срокове обектът да бъде официално отворен за посетители.„Фокус“ припомня, че Шишмановата баня бе въведена в експлоатация в края на месец април, след мащабна социализация, реставрация и консервация. Финансирането, в размер на 724 935 лв., бе предоставено чрез програма БГ 08 или т. нар. Норвежка програма. В рамките ѝ бяха изпълнени две основни дейности – възстановяване на обекта и провеждането на Фестивал на ромската култура и открити уроци по история.\r\nШишмановата баня се намира в Асенова махала и беше единственият нереставриран обект по маршрута, свързващ средновековните църкви в квартала. Тя е между храмовете „Св. 40 мъченици“ и „Св. св. Петър и Павел“.\r\nНадежда КРЪСТЕВА", "date": "2017.09.28", "title": "Велико Търново: Общински съвет реши Регионалният исторически музей да стопанисва Шишмановата баня в града"}
{"url": "http://www.focus-news.net/news/2017/09/28/2440657/evrodeputatat-momchil-nekov-predstavi-v-bryuksel-balgarskiya-opit-v-borbata-sreshtu-dvoynite-standarti-pri-hranite.html", "text": "Българите пътуват свободно в Европа и виждат и усещат различното качество на храните продавани под едно и също име и с една и съща опаковка в магазините в страни като Германия от една страна, и в България от друга. Недопустимо е на Единен пазар с еднакви стандарти за качество в някои страни в ЕС под еднаква марка и опаковка да се продават продукти с различно съдържание. Това заяви българският евродепутат Момчил Неков по време на специално събитие организирано от Групата на прогресивния алианс на социалисти и демократи в Европейския парламент, съобщиха от пресофиса на евродепутата. На събитието бяха представени изследванията на други държави членки - Хърватия, Словения и Словакия. \r\n„Дискриминация към така наречените „нови европейци“ има и не само в сектора на храните, но и в сектора на услугите. Наблюденията на експерти показват, че в хотелите за една и съща цена биха дали стая с по-нови мебели или по-добра гледка на германец отколкото на чех или българин. Тук говорим за предубеденост и дискриминация към европейски граждани. Аз лично съм поставял въпроса срещу този вид храни от месеци в Европейския парламент. Все пак има положителни развития и това е в отношението на Европейската комисия. На дискусиите преди месеци Европейската комисия твърдеше, че няма проблем, ако съдържанието на етикета съответства на съдържанието. Когато обаче под една и съща марка се изгражда имидж за високо качество, недопустимо е за нея, когато я купуваш в Германия, да е с една съставка, а в България да се използва евтин заместител. Коментарите от страна на бизнеса, че се спазват местните предпочитания и вкусове са несериозни. И при бебешките храни ли са тествали местните предпочитания и са констатирали, че 4 месечните българчета предпочитат повече ориз и по-малко месо“, коментира Момчил Неков след конференцията. \r\nНа събитието присъства Вера Йоурова - еврокомисар по Правосъдие и защита на потребителите. Тя съобщи, че Комисията предвижда да бъдат заделени 2 милиона евро догодина за анализи и изготвяне на общоевропейска методология за тестване на храните. „Сумата за проверки е скромна, имайки предвид мащаба на индустрията и социалното измерение на проблема. Радостно е обаче, че все пак нашият глас се чу и Комисията започва действия срещу корпоративната дискриминация“ заяви Момчил Неков след конференцията. \r\nТемата с двойния стандарт при храните влиза в дневния ред на Европейския съюз след настояване на страните от Централна и Източна Европа. Темата беше повдигната и у нас на конференция организирана от българския омбудсман Мая Манолова миналата седмица, на която Момчил Неков представи европейския опит по темата.", "date": "2017.09.28", "title": "Евродепутатът Момчил Неков представи в Брюксел българския опит в борбата срещу двойните стандарти при храните"}
{"url": "http://www.focus-news.net/news/2017/09/28/2440658/vitsepremierat-tomislav-donchev-v-balgariya-se-nablyudava-tendentsiya-da-se-migrira-kam-industrii-s-po-visoka-dobavena-stoynost-prez-poslednite-godini.html", "text": "В България се наблюдава тенденция да се мигрира към индустрии с по-висока добавена стойност през последните години. Това заяви вицепремиерът Томислав Дончев на бизнес форума „Индустрия 4.0“, който бе открит днес в Международен панаир Пловдив, предаде репортер на Радио „Фокус“ - Пловдив. Според вицепремиерът промишленото производство в страната е нарастнало с 4,3% до юли месец тази година. „Ръстът на преработващата промишленост е над 6,3% и в същото време се наблюдава спад на добивната промишленост, което се дължи на същата тази тенденция, обясни Томислав Дончев. Според него все още нарастването на показателите на производствата с по-висока добавена стойност е скромен, затова страната ни трябва да следва по-високи цели. Среден дял на индустриалното производство е около 28% от БВП на България, което означава че страната ни има по-високи показатели от средно европейски държави. Този показател в страни като: Гърция е 15.8%, Румъния 32%, Франция – 19.4%“, каза още Дончев.\r\n„Къде се намира България на европейската индустриална карта и  Политики, които ще насърчат иновациите и растежа“ са сред основните теми в програмата на двудневния бизнес форум „Индустрия 4.0“. Във форума участват ръководителят на Председателството на Европейската комисия в България Огнян Златев, представители на Световната банка, на Европейската инвестиционна банка, а също и ръководители на индустриални компании.\r\nКристиян ГАРОВ", "date": "2017.09.28", "title": "Вицепремиерът Томислав Дончев: В България се наблюдава тенденция да се мигрира към индустрии с по-висока добавена стойност през последните години"}
{"url": "http://www.focus-news.net/news/2017/09/28/2440659/burgas-zhitelite-na-selo-gramatikovo-podgotvyat-protest-zaradi-loshata-patna-infrastruktura-po-patya-tsarevo-malko-tarnovo.html", "text": "Жителите на село Граматиково се подготвят за протест, съобщи за Радио „Фокус“ кметът на селото Стефан Стоянов. Причината е лошата пътна инфраструктура по пътя Царево - Малко Търново и Босна. Протестът е насрочен за 13 октомври. „Пътят не е поддържан. Правени са на места кърпежи. От много време ни лъжат. Заблуждават ни, че ще правят ремонт. Не може да се пътува за Царево през Босна. Бяха ни обещали два - три пъти, че пътят изцяло ще се ремонтира, но това не се случи и решихме да затворим пътя“, обясни кметът.\r\nПо повод проливните дъждове от вчера Стоянов обясни, че обстановката в селото е нормална. Има ток и вода и няма опасност за населението.\r\nМария РУСЕВА", "date": "2017.09.28", "title": "Бургас: Жителите на село Граматиково подготвят протест заради лошата пътна инфраструктура по пътя Царево - Малко Търново"}
{"url": "http://www.focus-news.net/news/2017/09/28/2440660/plovdiv-rayonna-prokuratura-asenovgrad-vnese-obvinitelen-akt-po-barzo-proizvodstvo-spryamo-17-godishniya-uchenik-nanesal-poboy-nad-uchitelya-si-v-sadovo.html", "text": "Районна прокуратура – Асеновград внесе в съда обвинителен акт спрямо 17-годишния с инциали А.Г. за това, че като непълнолетен е разбирал свойството и значението на извършеното и е могъл да ръководи постъпките си, е причинил на А.В., учител в Професионална Селскостопанска гимназия - гр. Садово/ПССГ/, при изпълнение на службата му, лека телесна повреда, изразяваща се в мозъчно сътресение, протекла без загуба на съзнанието  – престъпление по чл. 131 ал.2 т. 3 във връзка с чл. 130 ал. 1 във връзка с чл. 63 ал. 1 т.4 от Наказателния кодекс и за това, че е извършил непристойни действия - направил опит за нанасяне на удари на учителя А.В. и на учителката М.Д., извършено в сградата на ПССГ-гр. Садово, отправяне на псувни и закани, грубо нарушаващи обществения ред и изразяващи явно неуважение към обществото, като деянието по своето съдържание се отличава с изключителна дързост и цинизъм – престъпление по чл.325 ал.2 във връзка с ал. 1 във връзка с чл. 63 ал. 1 т.4 от Наказателния кодекс. Това съобщиха от пресцентъра на Апелативна прокуратура - Пловдив.\r\nНа 19 септември в Садово учителят А.В. и колежката му М.Д. била на работа в ПССГ-гр. Садово. Около 11.20 часа, по време на четвъртия час, М.Д. преподавала в кабинета на първия етаж. Тогава обвиняемият А.Г., който не се намирал в час, започнал да отваря и след това със сила да затваря вратата на същия кабинет. Той на висок глас отправял обидни и нецензурни реплики и заплахи. Наблизо имало и други ученици. М.Д. излязла от кабинета, за да провери какво става и в този момент обвиняемият отправил към нея предизвикателни реплики и се опитал да я удари с ръце. Тя се уплашила и възмутила много от тези непредизвикани от нея действия на обвиняемия и излязла от стаята, за да потърси своя колежка.  По същото време в друг кабинет преподавал учителят А.В. Той излязъл на коридора, за да види какво се случва. Тогава обвиняемият А.Г. с висок тон му наредил да се прибира обратно в кабинета и казал, че никой не може да го накара да посещава учебните часове или да прави, каквото и да е друго. Тези негови думи били придружени отново с обидни, нецензурни и заплашителни реплики. Наоколо се намирали учители и ученици, които останали изключително възмутени от неговото поведение. В един момент обвиняемият  А.Г. отправил към учителя А.В. репликата „сега ще видиш какво ще стане“ и бягайки напуснал сградата на училището. Върнал се веднага, като носил в ръката си дървен клон с дължина около 160 см. и дебелина около 3 см. Насочил се рязко към учителя, като блъскал учениците и учителите по пътя си и се опитал да го удари с клона по главата, като първият му опит останал неуспешен. Веднага след това обвиняемият отново посегнал и нанесъл силен удар с клона на учителя А.В., който бил откаран в болница. Тези действия на обвиняемия отново били съпроводени с отправяне на висок глас на обиди и заплахи и били възприети от всички присъстващи, които отново силно се възмутили от проявената агресия. Обвиняемият А.Г. избягал от сградата, като по-късно е бил открит и задържан със заповед по Закона за МВР.\r\nВ срока на разследването по бързото производство са били разпитани свидетели, извършени експертизи, направени огледи на веществени доказателства, приложени документи и Районна прокуратура-Асеновград е внесла обвинителен акт в съда. Спрямо обвиняемият А.Г. е взета мярка за неотклонение „задържане под стража“ на 23 септември 2017 г. \r\nПредстои делото да бъде насрочено за разглеждане от Районен съд – Асеновград.", "date": "2017.09.28", "title": "Пловдив: Районна прокуратура – Асеновград внесе обвинителен акт по бързо производство спрямо 17-годишния ученик, нанесъл побой над учителя си в Садово"}
{"url": "http://www.focus-news.net/news/2017/09/28/2440661/hurriyet-turtsiya-preustanovi-izpalnenieto-na-poleti-do-irakski-kyurdistan-izdadeno-e-i-preduprezhdenie-za-patuvashtite.html", "text": "Турция издаде ново предупреждение за пътуване към гражданите си, след като консулството в Арбил съобщи, че „Търкиш Еърлайнс“ преустановяват полетите до Иракски Кюрдистан след 18:00 часа в петък, 29 септември, по молба от Багдад, който реагира на референдума за независимост на кюрдското регионално правителство с налагане на забрана за полети до Ербил, пише вестник Hurriyet. \r\nВ изявление турското консулството съобщава, че Иракската служба за гражданска авиация е обявила прекратяването на полети до и от Ербил, административната столица на кюрдския регион в Северен Ирак, както и Сулеймания.\r\n\"В този случай няма да е възможно авикомпаниите да извършват  полети от страната ни до Ербил или Сулеймания\", се казва в съобщението, публикувано в социалната мрежа „Туитър“.\r\nНа 26 септември иракският премиер Хайдер ал Абади даде на регионалното кюрдско правителство тридневен срок, за да предаде летищата под контрол на Багдад, за да избегне въздушно ембарго.Тереза Герова", "date": "2017.09.28", "title": "Hurriyet: Турция преустанови изпълнението на полети до Иракски Кюрдистан, издадено е и предупреждение за пътуващите"}
{"url": "http://www.focus-news.net/news/2017/09/28/2440662/premierat-boyko-borisov-shte-uchastva-v-sreshtata-na-varha-v-oblastta-na-tsifrovite-tehnologii-v-talin.html", "text": "Министър-председателят Бойко Борисов ще участва в организираната от Естонското председателство на Съвета на ЕС Среща на върха в областта на цифровите технологии, която ще се проведе утре в Талин. Нейна цел е да стартира дискусиите на високо равнище относно плановете за цифрови иновации, които ще позволят на Европа да запази своята преднина в областта на технологиите и да бъде водеща сила в тази сфера и през следващите години. Това съобщиха от правителствената информационна служба. \r\nФорумът ще започне днес с неофициална вечеря на държавните и правителствените ръководители на държавите-членки, председателя на Европейския съвет и председателя на Европейската комисия. На нея лидерите на ЕС ще обменят мнения по основните предизвикателства пред Съюза една година след приемането на пътната карта от Братислава.", "date": "2017.09.28", "title": "Премиерът Бойко Борисов ще участва в Срещата на върха в областта на цифровите технологии в Талин"}
{"url": "http://www.focus-news.net/news/2017/09/28/2440663/blagoevgrad-proekti-za-dve-eksperimentalni-kragovi-krastovishta-vlizat-v-sila-ot-sledvashtata-sedmitsa-v-grad-petrich.html", "text": "Експериментални кръгови кръстовища ще бъдат въведени от понеделник, 2 октомври, на мястото на урегулираните сега със сфетофарни уредби кръстовища между улиците „Рокфелер” и „Полк. Дрангов” (при Дипа) и „Рокфелер” и „Цар Борис III” (при м-н „Лидъл”) в град Петрич. Това съобщиха от пресцентъра на Община Петрич. Налице са всички предварителни съгласувателни становища с Агенция „Пътна инфраструктура” и КАТ – Пътна полиция. Преди въвеждането на новата организация за движение на двете кръстовища ще се освежи хоризонталната маркировка и подмени вертикалната (пътните знаци). Посредством подвижни елементи първоначално ще бъде направена новата организация на движение, а целта е да бъде установена ефективността й и отчетени неудобствата. Едва тогава ще бъде изготвен анализ, който ще включи и данни от заснемане на потока превозни средства и пресичащи пешеходци, ще се преценява отделно за всяко едно кръстовище дали да бъде преобразувано трайно в кръгово. \r\nПо предварителни данни на служители на Община Петрич в час пик – от 7.30 - 8.30 часа всеки работен ден през тези кръстовища минават 1 640 пътни превозни средства. На по-късен етап се обмисля експериментално да се въведе кръгово движение и на кръстовището при бившето помощно училище в град Петрич. В случай, че целесъобразността на кръговите кръстовище бъде потвърдена средствата за изграждането им ще бъдат предвидени в бюджета на община Петрич за 2018 година.", "date": "2017.09.28", "title": "Благоевград: Проекти за две експериментални кръгови кръстовища влизат в сила от следващата седмица в град Петрич"}
{"url": "http://www.focus-news.net/news/2017/09/28/2440664/pregled-na-mezhdunarodnite-novini-do-13-chasa-agentsiya-fokus.html", "text": "Руският президент Владимир Путин е подписал указ за призоваване на военна служба на 134 000 души на възраст от 18 до 27 г.\r\nВ указа се казва, че приемането в армията на новите войници ще се извърши през периода от 1 октомври 2017 г. до 31 декември 2017 г.\r\nАгенцията уточнява, че със същият указ се уволняват от армията военнослужещите, които са отбили военната си служба.\r\n*** По данни на индонезийските власти 122 500 души са напуснали Бали, след като са отправени предупреждения, съгласно които изригването на вулкан на острова е „въпрос на часове“.\r\nЕвакуацията започна още миналата седмица, когато властите отправиха първите предупреждения за надвисналата опасност. Създадена бе буферна зона в подножието на вулкана Агунг в радиус от 7,5 км, но сега властите съобщават, че хората напускат и по-далеч разположените населени места на острова.\r\n*** Общо 25 мигранти са спасени при съвместна операция на „Фронтекс“ и гръцката брегова охрана, проведена край остров Кастелоризо в ранните часове на четвъртък. Помощта обаче закъсня за деветгодишно момиче, което почина, след като бе извадено от водите заедно с майка си и друга двойка с две деца. \r\nЕдин кораб от европейската гранична агенция  е спасила групата, но момичето е обявено за мъртво при прехвърлянето му в местната болница в Кастелоризо.\r\nОстаналите мигранти са успели да достигнат до скалистите брегове на острова.\r\nКъм момента не ясно дали плавателният съд на мигрантите е потънал или се е преобърнал. В спасителната операция гръцката брегова охрана е задействала патрулни лодки и хеликоптери.\r\n*** Всички чуждестранни полети до и от столицата на Иракски Кюрдистан ще бъдат преустановени, считано от петък. Това съобщи директорът на летището в Ербил Талар Файк Салих.\r\n„Всички международни полети, без изключение дали са до или от Ербил, ще бъдат спрени от 18.00 часа в петък след решение на иракския кабинет и премиера Хайдер ал-Абади\", заяви за агенцията Салих.\r\nАл-Абади разпореди спирането на полети, обслужващи летища в Иракски Кюрдистан в отговор на проведения на 25 септември референдум за независимост, която подкрепиха 92,73 % от кюрдите в страната.\r\n*** Независимият кандидат за съветник на община Куманово Алит Абази, който бе най-тежко ранен след въоръжена престрелка в града, е опериран  в столична болница. Състоянието му е стабилно.\r\nОсвен него, при престрелката, избухнала около 18.45 часа (местно време) в сряда, са ранени  началникът на изборния му щаб Дестан Абдиу и Шабан Далипи. Двамата също са настанени в болница за оказване на необходимата медицинска помощ.\r\nСъгласно разпространената информация, нападателят е 58-годишен мъж от Кичево с инициали А.А. Очаква се по-късно в четвъртък да бъдат представени повече подробности за инцидента.\r\n*** Съгласно информация, разпространена от севернокорейска държавна информационна агенция ЦТАК, повече от 4,7 млн. граждани на страната са изявили желание да попълнят редиците на армията, за да се борят срещу САЩ.\r\nВсички граждани на Северна Корея са готови „да защитят своя лидер и социализма, за да изтрият от лицето на Земята американските империалисти, обявили безумното си намерение да унищожат народната република“, се казва в съобщението на ЦТАК.\r\nУточнява се, че сред желаещите доброволно да попълнят севернокорейската армия има 1,2 млн. жени.\r\n*** Бундесверът завърши изтеглянето на последните си части от военновъздушната база на НАТО в Турция – „Инджирлик“. Последните германски войници напуснаха базата в сряда, поясни представител на армията.\r\nВ ход е предислокацията на германския военен контингент на военната база „Ал Асрак“ в Йордания. Тя трябва да приключи през октомври тази година. От нея Бундесверът ще продължи участието си в международната мисия срещу близкоизточната радикална групировка „Ислямска държава“ в Сирия и Ирак с извършването на разузнавателни полети. \r\nВ турската база бяха разположени около 260 германски военнослужещи, шест самолета „Торнадо“, оборудвани със специална оптика, и един самолет цистерна. Берлин взе решение да изтегли военнослужещите си от „Инджирлик“ след дълъг спор с Анкара, която възпрепятстваше посещението на германска парламентарна делегация в базата.\r\n*** Преди началото на сондажите за съставянето на „ямайска коалиция“ в Берлин, фракционният лидер на „Зелени“ Антон Хофрайтер призова партиите от Съюза – Християндемократическия и Християнсоциалния съюз (ХДС и ХСС), да изгладят противоречията помежду си.\r\n„В момента съюзните партии са много заети със себе си, първо трябва да се изяснят помежду су\", подчерта Хофрайтер. \r\nВъпреки че Съюзът (ХДС/ХСС) е най-силната партия след изборите за Бундестаг, той събра подкрепата на едва 32,9% от германските граждани. ХСС бе големият губещ с отлив от 10 % от избирателите си. Очаква се до партийния конгрес през ноември двете „сестрински“ партии да договорят политическия си курс.\r\n***", "date": "2017.09.28", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/09/28/2440665/reuters-nay-malko-12-politseyski-sluzhiteli-sa-zaginali-pri-samoubiystven-atentat-v-afganistan.html", "text": "Най-малко 12 полицейски служители са загинали, а четирима други са ранени при самоубийствен атентат в близост до контролно-пропускателен пункт в афганистанската провинция Кандахар, предава Reuters.\r\nПо данни на местните власти атаката е извършена в близост до границата с Пакистан, където талибаните имат силни позиции. Тереза Герова", "date": "2017.09.28", "title": "Reuters: Най-малко 12 полицейски служители са загинали при самоубийствен атентат в Афганистан"}
{"url": "http://www.focus-news.net/news/2017/09/28/2440666/burgas-s-avtentichen-balgarski-folklor-v-grada-be-otkrito-sedmoto-izdanie-na-natsionalniya-festival-srebro-v-kosite-pesen-v-dushite.html", "text": "С „Песен за вълните“ и „Мой Бургас“, изпълнени от ансамбъла на домакините от пенсионерски клуб „Морски звуци“, беше открит Седмият национален фестивал „Сребро в косите, песен в душите“. Това съобщиха от пресцентъра на Община Бургас. Участниците в тазгодишния фестивал бяха приветствани от заместник-кмета на Бургас Йорданка Ананиева, която отправи поздрави от името на кмета Димитър Николов, пожелавайки им приятни мигове на бургаска сцена и да запазят енергичния си дух и оптимизъм.\r\nУченичката в 7-ми клас на НУМСИ „Панчо Владигеров“ - Бургас Станимира Русева също поздрави гостите с песента на примата на българската сцена Лили Иванова – „За тебе бях“. В рамките на два дни на сцената в НХК ще се качат над 1000 участници от цялата страна. Те ще представят автентичен и обработен български фолклор, популярни естрадни, патриотични и стари градски песни.\r\nФестивалът, насочен към хората от третата възраст, се организира от Община Бургас и Сдружение „Съюз на пенсионерите – 2004“. Целта му е социална адаптация на хората от т. нар. „сребърна“ възраст, както и съхраняване, развиване и популяризиране на хубавата българска фолклорна, естрадна и стара градска песен.\r\nПо традиция през втората вечер (на 29 септември), от 17.30 часа, ще се състои Гала концерт на най-атрактивните участници, който се посвещава на Международния ден на възрастните хора – 1 октомври.", "date": "2017.09.28", "title": "Бургас: С автентичен български фолклор в града бе открито Седмото издание на националния фестивал „Сребро в косите, песен в душите“"}
{"url": "http://www.focus-news.net/news/2017/09/28/2440667/nsi-patuvaniyata-na-balgarski-grazhdani-v-chuzhbina-prez-avgust-2017-g-sa-bili-s-152-poveche-ot-tezi-prez-avgust-2016-godina.html", "text": "Пътуванията на български граждани в чужбина през август 2017 г. са 680.4 хил. или с 15.2% над регистрираните през август 2016 година, съобщиха от Националния статистически институт. Увеличение на пътуванията на български граждани в сравнение със същия месец на предходната година е отчетено към Германия - с 27.9%, Италия - с 27.3%, Австрия - с 25.5%, Испания - с 22.9%, Обединеното кралство - с 19.3%, Турция - с 18.9%, Франция - с 12.9%, Сърбия - с 11.4%, Румъния - с 10.5%, Гърция - с 8.8%, и други. Същевременно намаляват пътуванията към Украйна - с 6.6%, Руската федерация - с 5.0%, и други.\r\nНай-голям относителен дял от общия брой пътувания на български граждани в чужбина през август 2017 г. формират пътуванията с други цели (гостуване, обучение, посещение на културни и спортни мероприятия) - 44.6%, следвани от пътуванията с цел почивка и екскурзия - 42.9%, и пътуванията със служебна цел - 12.5%. В сравнение с август 2016 г. e регистрирано увеличение при пътуванията по всички наблюдавани цели: с цел почивка и екскурзия - с 18.5%, с други цели - с 15.0%, и със служебна цел - с 5.7%. \r\nПрез август 2017 г. с други цели са били 70.2% от пътуванията към Турция и 66.0% - към Чешката република. Пътуванията с цел почивка и екскурзия към Италия и Гърция са съответно 64.1 и 63.8% от всички реализирани пътувания на български граждани към тези страни.\r\nПрез август 2017 г. посещенията на чужденци в България са 2 125.1 хил. или с 10.8% повече в сравнение с август 2016 година. Регистрирано е увеличение при всички наблюдавани цели: с други цели - с 19.7%, с цел почивка и екскурзия - с 6.4%, и със служебна цел - с 3.0%. \r\nОт общия брой чужденци, посетили България през август 2017 г., делът на гражданите от Европейския съюз е 62.4%, или с 13.7% повече в сравнение със същия месец на предходната година. Увеличават се посещенията на граждани от Нидерландия - с 41.4%, Обединеното кралство - с 38.1%, Франция - с 34.7%, Румъния - с 33.1%, Белгия - с 30.3%, Гърция - с 19.1%, Австрия - с 9.5%, Полша - с 2.2%, и други. Същевременно намаляват посещенията на граждани от Дания - с 44.4%, Унгария - с 30.5%, Чешката република - с 16.1%, и други. \r\nУвеличават се и посещенията на граждани от групата „Други европейски страни”  - със 7.1%, като най-голям е ръстът на посещенията на граждани от бившата югославска република Македония - с 16.7%.\r\nПрез август 2017 г. преобладава делът на посещенията с цел почивка и екскурзия - 55.4%, следвани от посещенията с други цели (вкл. гостувания и транзитни преминавания) - 37.9%, и със служебна цел - 6.7%.\r\nПосещенията с цел почивка и екскурзия формират 98.2% от всички посещения на граждани от Израел и 94.7% - от Руската федерация, а с други цели са 81.5% от посещенията на граждани от Гърция и 73.9% - от Турция.", "date": "2017.09.28", "title": "НСИ: Пътуванията на български граждани в чужбина през август 2017 г. са били с 15.2% повече от тези през август 2016 година"}
{"url": "http://www.focus-news.net/news/2017/09/28/2440668/shumen-rumen-mihaylov-i-hristo-dimitrov-sa-novite-nositeli-na-zvanieto-pocheten-grazhdanin-na-shumen.html", "text": "Румен Михайлов и Христо Димитров са новите носители на званието „Почетен гражданин на Шумен“, предаде репортер на Радио „Фокус“ - Шумен. Предложенията бяха гласувани на днешната сесия на Общински съвет - Шумен. Единодушна подкрепа от 39 гласа събра по време на тайния вот номинацията на Румен Михайлов, а 36 общински съветници гласуваха със “за“ за Христо Димитров, 1 бе „против“, 2 - „въздържали се“. Общинските съветници гласуваха Къна Бойчева и Савко Панайотов да бъдат удостоени със званието „Носител на златна значка“. Предложенията бяха подкрепени с пълно мнозинство от 36 гласа.\r\nИвелина ИВАНОВА", "date": "2017.09.28", "title": "Шумен: Румен Михайлов и Христо Димитров са новите носители на званието „Почетен гражданин на Шумен“"}
{"url": "http://www.focus-news.net/news/2017/09/28/2440669/premierat-boyko-borisov-nastoyavame-da-badat-garantirani-pravata-na-balgarskoto-maltsinstvo-v-albaniya-v-saotvetstvie-s-mezhdunarodnite-pravni-normi.html", "text": "Българската държава настоява да бъдат гарантирани правата на българското малцинство в Албания в съответствие с международните правни норми, заяви министър-председателят Бойко Борисов в телефонен разговор с албанския премиер Еди Рама, съобщиха от правителствената информационна служба. Поводът беше готвеният от албанското правителство проектозакон за защита на малцинствата. Борисов посочи, че очаква той да съдържа текстове, които да защитават правата на българското малцинство в страната.\r\nПремиерът Бойко Борисов получи уверение от своя албански колега, че проектозаконът все още е в процес на изготвяне. Еди Рама пое ангажимент, че Албания няма да наруши интересите на българското малцинство. Той подчерта, че комуникацията по законопроекта с България ще продължи, така че интересите на българите в Албания да бъдат защитени.", "date": "2017.09.28", "title": "Премиерът Бойко Борисов: Настояваме да бъдат гарантирани правата на българското малцинство в Албания в съответствие с международните правни норми"}
{"url": "http://www.focus-news.net/news/2017/09/28/2440670/blagoevgrad-s-novo-oborudvane-na-stoynost-29-358-lv-razpolaga-domashniyat-sotsialen-patronazh-v-obshtina-gotse-delchev.html", "text": "С ново оборудване на стойност 29 358 лв. разполага Домашният социален патронаж в община Гоце Делчев. Това съобщиха от пресцентъра на Община Гоце Делчев. Оборудването е осигурено чрез проект „Модернизиране на кухненското оборудване и обзавеждане на Домашен социален патронаж в община Гоце Делчев“. По-голямата част от средствата – 26 422.20 лв. са отпуснати от фонд „Социална закрила”, а останалата сума – 2 935.80 лв. и от бюджета на Община Гоце Делчев. Проектът бе с продължителност 4 месеца и приключва на 30 септември 2017 г. С осигурените по него средства са закупени 2 електрически печки, 2 електрически пекарни, 2 фризера, 1 хладилник с фризер, 1 хладилен шкаф, 3 бойлера, 2 работни кухненски маси, 6 кухненски тави, 2 броя големи кухненски казани и 2 броя малки кухненски казани. С новото оборудване и обзавеждане, в Домашния социален патронаж ще бъдат подобрени условията на труд в кухнята и ще се повиши качеството на предоставяната социална услуга. Освен това ще бъдат намалени разходите за нейната издръжка, чрез подмяна на амортизираното кухненско оборудване, което се използва от десетилетия в патронажа. Новите уреди, с които разполага Домашния социален патронаж, са високотехнологични, екологични и енергоспестяващи. Това е втората подмяна на оборудване, което се извършва в патронажа в община Гоце Делчев в рамките на 3 години. През месец септември 2014 г. бяха вложени 10 000 евро, осигурени от почетния гражданин на Гоце Делчев Фридхелм Ло и дарени по инициатива на кмета на Община Гоце Делчев Владимир Москов. С помощта на дарените тогава средства бяха подменени 3 кухненски печки и бе извършен ремонт на помещението. В момента Домашният социален патронаж в община Гоце Делчев обслужва близо 400 потребители – 200 от тях са възрастни хора, които получават ежедневно храна в домашни условия от патронажа; други 100 потребители ползват услугата „Обществена трапезария“, с възможност да избират храна по 2 бр. менюта дневно; а освен това 80 деца и възрастни в Дневен център за деца с ментални увреждания и Дневен център за възрастни хора с увреждания също получават ежедневно храна, приготвена от персонала на патронажа.", "date": "2017.09.28", "title": "Благоевград: С ново оборудване на стойност 29 358 лв. разполага Домашният социален патронаж в община Гоце Делчев"}
{"url": "http://www.focus-news.net/news/2017/09/28/2440671/motoristi-predadoha-na-deputati-ot-gerb-i-bsp-petitsiya-s-iskane-za-obezopasyavane-na-patni-uchastatsi-v-sofiya-i-po-strogi-iziskvaniya-za-taksimetrovite-shofyori.html", "text": "Десетки мотористи се събраха пред Народното събрание и предадоха на народни представители от ГЕРБ и БСП петиция с искане за обезопасяване на пътни участъци в София, по-строги изисквания за таксиметровите шофьори и толерантност на пътя, предаде репортер на Агенция „Фокус“. Събраните подписи в петицията са около 5 хил. При мотористите излязоха депутатът от БСП Антон Кутев и Нели Петрова от ГЕРБ. Пред Народното събрание бяха двамата родители на загинал на „Симеоновско шосе“ моторист, който е бил блъснат от таксиметров шофьор през 2016 година. Димитър Митев, който е баща на загиналия, заяви, че ако на мястото на инцидента е имало защитно ограждение, синът им е щял да бъде жив. „На бул. „Овча купел“ направиха такива заграждения. Някой трябва да се занимае с този въпрос. Да ги издири тези места, да ги обезопаси, за да може да не стават повече такива инциденти. Една двойна непрекъсната линия не спасява човешки живот“, обясни той. Майката на моториста Надежда Атанасова посочи, че в петицията се искат по-строги критерии за таксиметровите шофьори. „Водачът, който уби сина ми, до делото не представи никакви документи, че има право да извършва таксиметрова дейност. Освен това той работи в МС, какъв е този морал, който позволява на един човек, работещ на такава позиция, гл. експерт в МС, да кара такси и да си позволява такива нарушения. Това е недопустимо“, коментира Димитър Митев. „В листовките има много малко въпроси за мотористи. Водачите като се качат на 4 колелета забравят, че има и други участници – мотористи, велосипедисти, пешеходци“, посочи той. \r\nАнтон Кутев от БСП обясни, че мотористите искат обезопасяване на някои от участъците в София, за което ще се води диалог със Столична община. „Доколкото разбрах те са писали вече на общината, но не са получили отговор“, коментира той. „Мисля, че това, което искат е напълно изпълнимо и общината може да го направи, особено ако има публичния натиск, който в момента виждаме. Те имат искания за затягане на контрола върху това кои хора и как стават таксиметрови шофьори. Ще го обсъдим и ако се налагат някакви промени ще ги предложим“, заяви народният представител. \r\nНели Петрова от ГЕРБ коментира: „Във връзка с исканията им имам въпрос към тях дали спазват законите в градовете и малките населени места. Масово мотористи карат с изключително висока скорост. Дъщеря ми беше убита със 113 км/ч на центъра на Варна“. „Съпричастна съм към трагедията на родителите, защото съм като тях. Предстои с колегите от другите парламентарни групи да обсъдим предложенията им“, обясни Нели Петрова. „Ние всички искаме на пътя да е безопасно, не само защото дъщеря ми или техния син са загинали. Всички сме родители и трябва да възпитаваме децата си да спазват законите“, каза още депутатът от ГЕРБ. \r\n Мотористът Георги Коларов заяви, че само за 2 месеца добър сезон има около 30 загинали мотористи и доста ранени. „При около 80% от загиналите мотористи инцидентът не е по тяхна вина. Искаме по-строги мерки и пътищата да са обезопасени“, посочи той и допълни, че всички мотористи имат семейства и искат толерантност на пътя.Агенция „Фокус“ припомня: На 22 септември 2016 г. такси удари и уби на място 28-годишен моторист на бул. „Симеоновско шосе” в София. Таксиметровият шофьор е пътувал в посока центъра и внезапно е направил неразрешен обратен завой. Мотористът се е движел в посока „Околовръстно шосе“. Пробата за алкохол на шофьора на таксито е била отрицателна. Тогава на мястото на произшествието се събраха хора с мотори в знак на протест срещу поредния случай на загинал моторист. \r\nБиляна ИВАНОВА", "date": "2017.09.28", "title": "Мотористи предадоха на депутати от ГЕРБ и БСП петиция с искане за обезопасяване на пътни участъци в София и по-строги изисквания за таксиметровите шофьори"}
{"url": "http://www.focus-news.net/news/2017/09/28/2440672/pazardzhik-novi-150-metra-trabi-sa-polozheni-v-problemniya-uchastak-ot-vodoprovoda-na-selo-zlokuchene.html", "text": "Продължават дейностите и подготовката на трасето за подмяна на водопроводните тръби в проблемния участък на авариралия водопровод от село Злокучене, съобщиха за Радио „Фокус“ – Пазарджик от Кризисния щаб за координация, сформиран със заповед на кмета на Община Панагюрище. От Щаба уточниха, че само за последния ден са в изкопа са положени още 150 метра тръби. Водоноските в селата от община Панагюрище ежедневно се презареждат с вода за битови нужди. Община Панагюрище е получила благодарствено писмо от управителя на болницата в града за цялостната и своевременна организация при аварийното снабдяване на здравното заведение с вода.„Фокус“ припомня, че със заповед на кмета на Община Панагюрище на 15 септември бе обявено бедствено положение, заради множество тежки аварии по магистралния водопровод от село Злокучене, които доведоха до сериозен недостиг на вода в населените места на общината. Бедственото положение бе удължено до 10 октомври.\r\nАлбена ЖИЛЕКОВА", "date": "2017.09.28", "title": "Пазарджик: Нови 150 метра тръби са положени в проблемния участък от водопровода на село Злокучене"}
{"url": "http://www.focus-news.net/news/2017/09/28/2440673/blagoevgrad-granichni-politsai-otkriha-1302-ednolitrovi-butilki-s-razlichen-vid-alkohol-v-selo-mikrevo.html", "text": "Служители на ГПУ – Златарево са извършили проверка на дворно място и къща в село Микрево, община Струмяни, обитавани от 54-годишен мъж, съобщиха от пресцентъра на МВР. В къщата граничните полицаи открили 218 кашона, съдържащи 1302 еднолитрови бутилки с различен вид алкохол: уиски, водка и джин, без акцизен бандерол. \r\nЦялото количество алкохол е предадено с протокол. Уведомена е районната прокуратура в Сандански. По случая в ГПУ – Златарево е образувано досъдебно производство \r\nГраничните полицаи са разкрили, че алкохолът е разтоварен в имота от 34-годишния с инициали Б.Ж. от същото село. Той е задържан. Повдигнато му е обвинение по чл. 234, ал.1, пр.2 от НК и е разпитан в качеството на обвиняем. Разследването по случая продължава.", "date": "2017.09.28", "title": "Благоевград: Гранични полицаи откриха 1302 еднолитрови бутилки с различен вид алкохол в село Микрево"}
{"url": "http://www.focus-news.net/news/2017/09/28/2440674/tass-vladimir-putin-pristiga-na-poseshtenie-v-turtsiya.html", "text": "Държавният глава на Руската федерация Владимир Путин пристига на посещение в Анкара, където ще се срещне с турския си колега Реждеп Тайип Ердоган, предава TACC.\r\nГоворителят на Кремъл Дмитрий Песков подчерта, че ситуацията в Сирия ще бъде една от темите, които ще бъдат обсъдени в Анкара. Същевременно той подчерта, че визитата на руския лидер има чисто прагматически цели. „Русия и Турция са страни, които са в тясно сътрудничество, било то търговско-икономическо, инвестиционно, сътрудничество във военнотехническата област, в културата, в изпълнение на мегапроекти. Освен това те сътрудничат по въпроси за гарантиране на регионалната сигурност, включително и в Сирия. По всички тези въпроси ще бъде направено сверяване на часовниците“, подчерта Песков.Тереза Герова", "date": "2017.09.28", "title": "ТАСС: Владимир Путин пристига на посещение в Турция"}
{"url": "http://www.focus-news.net/news/2017/09/28/2440675/dobrich-regionalnata-biblioteka-dora-gabe-e-domakin-na-natsionalen-seminar-na-potrebitelite-na-firma-softlib.html", "text": "Потребители от цялата страна са в Добрич за участие в  XIX–ти национален семинар на ползващи услугите на фирма СофтЛиб ООД, с чийто софтуер работи библиотека „Дора Габе“. Това съобщиха от пресцентъра на Община Добрич. Библиотечният форум бе открит от зам.-кмета „Хуманитарни дейности“ д-р Емилия Баева, която подчерта, че домакинството на Националния форум е голямо признание за всеотдайната и професионална работа на добричката библиотека. Д-р Баева благодари на библиотечните служители за усилията, вдъхновението и ентусиазма, с които работят, за куража, волята и желанието да бъдат креативни, иновативни и да бъдат пазители и разпространители на знанието във вид, който съвременното ни общество налага. Тя пожела на участниците във форума да бъдат силни и можещи и да вярват в успеха. Д-р Емилия Баева връчи на директора на Регионална Библиотека „Дора Габе“ Невяна Христова поздравителен адрес от името на кмета на Добрич Йордан Йорданов, който изказва своята убеденост, че форумът ще допринесе за усъвършенстване на библиотечните услуги и ще открие нови възможности за иновационни дейности и форми на сътрудничество. Деветнадесетото издание на националния семинар на потребителите на интегрираната библиотечно – информационна система E – Lib/l-Lib има за цел да представи нови услуги, които осигуряват пълната автоматизация на всяка библиотека. Организаторът Фирма СофтЛиб е компания, основана в началото на 1999 г. от опитни ИТ професионалисти с голям опит в областта на библиотечните технологии и софтуер. Нейният софтуер се ползва от 12 регионални библиотеки и създава съвременна и удобна среда за работа както самостоятелно, така и като част от интегрирана система.", "date": "2017.09.28", "title": "Добрич: Регионалната библиотека „Дора Габе“ е домакин на Национален семинар на потребителите на фирма СофтЛиб"}
{"url": "http://www.focus-news.net/news/2017/09/28/2440676/afp-pekin-razporedi-zatvaryane-na-severnokoreyskite-kompanii-v-kitay-do-yanuari.html", "text": "В четвъртък, 28 септември, Китай разпореди всички севернокорейски фирми в страната да преустановят дейност до януари 2018 г., предава AFP, като се позовава на съобщение от Министерството на търговията.\r\nСевернокорейските фирми разполагат с 120 дни, за да преустановят дейността си. За начална дата на срока се счита тази, на която бе приета последната резолюция на ООН срещу Пхенян – 11 септември.Тереза Герова", "date": "2017.09.28", "title": "AFP: Пекин разпореди затваряне на севернокорейските компании в Китай до януари"}
{"url": "http://www.focus-news.net/news/2017/09/28/2440677/burgas-otmeneno-e-chastichnoto-bedstveno-polozhenie-v-obshtina-malko-tarnovo.html", "text": "Отменено е частичното бедствено положение в Община Малко Търново, съобщи за Радио „Фокус“ кметът на Малко Търново Илиян Янчев. В 13.00 часа той е свикал Кризисния щаб, който е отменил бедственото положение. По думите му в момента продължава да вали слаб дъжд. Янчев припомни, че най-критична е била ситуацията в селата Младежко, Калово, Бяла вода, Граматиково, Забърно и Сливарово. Там пътищата и улиците в селищата са били залети с придошлата вода от река Младежка. Предстои назначаване на Комисия, която да опише нанесените щети.\r\nМария РУСЕВА", "date": "2017.09.28", "title": "Бургас: Отменено е частичното бедствено положение в Община Малко Търново"}
{"url": "http://www.focus-news.net/news/2017/09/28/2440678/erdogan-skochi-sreshtu-barzani-sam-skachash-v-tsentara-na-pozhara-a-mozhe-da-si-zhiveesh-rahat.html", "text": "Президентът на Турция Реджеп Тайип Ердоган за пореден път реагира остро против проведения референдум за независимост на Северен Ирак и лично срещу лидера на иракските кюрди Масуд Барзани, предаде информационната агенция Догу хабер ажансъ (ДХА). „С предприетата по този начин инициатива за независимост, лидерът на автономната кюрдска власт в Северен Ирак буквално сам се „набута” в центъра на пожара. Стой си на мястото, на което се намираш.  Печатай пари, имаш петрол. Живей   си „рахат” (спокойно). Щял да прави независима държава. Тази настоятелно осъществена авантюра – и то в разрез с всички наши възражения, неизбежно ще завърши печално. Въпросът в Северен Ирак не е свързан с правото на този или онзи да създава държава.”, заканва се още Ердоган, цитиран от ДХА. Георги Димов", "date": "2017.09.28", "title": "Ердоган скочи срещу Барзани: Сам скачаш в центъра на пожара, а може да си живееш „рахат”"}
{"url": "http://www.focus-news.net/news/2017/09/28/2440679/lovech-19-godishen-mladezh-e-zadarzhan-za-zhestok-poboy-nad-vazrasten-mazh-v-ugarchin.html", "text": "По искане на Районна прокуратура – Ловеч съдът взе мярка за неотклонение „задържане под стража“ на 19-годишен младеж за извършен жесток побой на възрастен мъж в Угърчин. Това съобщиха от Апелативната прокуратура – Велико Търново. Прокуратурата е привлякла Емил К. в качеството на обвиняем, за това че на 23 септември около 22.30 часа в Угърчин нанесъл многократни удари в главата на 63-годишен мъж от същия град, с които умишлено му причинил средна телесна повреда, изразяваща се в тежка черепно-мозъчна (лицева) травма - разстройство на здравето, временно опасно за живота. Престъпление по чл.129 от НК.\r\nСъдът прие доводите на прокуратурата, че от събраните в хода на разследването доказателства може да се направи обосновано предположение, че обвиняемият е извършил престъплението, за което му е повдигнато обвинение. Извършеното престъпление е с висока степен на обществена опасност, извършено е с особена жестокост и е тежко по смисъла на НК, поради което съществува реална опасност обвиняемият да се укрие или да извърши друго престъпление. \r\n Определението подлежи на обжалване пред Окръжен съд – Ловеч.", "date": "2017.09.28", "title": "Ловеч: 19-годишен младеж е задържан за жесток побой над възрастен мъж в Угърчин"}
{"url": "http://www.focus-news.net/news/2017/09/28/2440680/veliko-tarnovo-obshtinskite-savetnitsi-reshiha-d-r-rumyana-sabotinova-da-ostane-upravitel-na-meditsinskiya-tsentar-za-rehabilitatsiya-i-sportna-meditsina-e-grada.html", "text": "Д-р Румяна Съботинова остава управител на Медицинския център за рехабилитация и спортна медицина във Велико Търново. На днешното си заседание общинските съветници взеха решение да бъде подписан нов договор с доскорошния управител за тригодишен период, тъй като старият изтича на 3 октомври, предаде репортер на Радио „Фокус“ – Велико Търново. Новият договор влиза в сила от 4 октомври и изтича на 4 октомври 2020 година. В срок до един месец управителят трябва да изготви и представи за одобрение бизнес-програма за управлението на дружеството за периода от три години. Д-р Съботинова управлява Медицинския център за рехабилитация и спортна медицина във Велико Търново от 2000 година. Центърът е със специфичен предмет на дейност осъществяване на специализирана извънболнична медицинска помощ. То е единственото с такава дейност, както на територията на общината, така и в целия регион. През първото полугодие на 2017 година в Центърът са извършени 8092 медицински прегледа, направени са 50 397 физиотерапевтични и кинезитерапевтични процедури, високоспециализирани медицински прегледи като доплерсонография, ехография и колпоскопия. Съобразно профила на заведението прегледите са в направленията спортна медицина, физикална и рехабилитационна  медицина и други медицински специалности. През първото полугодия на 2017 година в Кабинета по спортна медицина са извършени 826 периодични прегледа на състезатели от спортните клубове и организации и ученици от Спортното училище, от тях 472 за второто полугодия на годината. Търговското дружество е приключило първото шестмесечие на 2017 година с печалба от 5 000 лева.\r\nНадежда КРЪСТЕВА", "date": "2017.09.28", "title": "Велико Търново: Общинските съветници решиха д-р Румяна Съботинова да остане управител на Медицинския център за рехабилитация и спортна медицина е града"}
{"url": "http://www.focus-news.net/news/2017/09/28/2440681/gl-komisar-georgi-arabadzhiev-mvr-sumata-otkradnata-pri-obira-na-inkaso-avtomobila-e-mezhdu-300-i-400-hil-leva.html", "text": "Сумата, открадната при обира на инкасо автомобила, е между 300 хил. и 400 хил. лева. Това каза заместник-главният секретар на МВР гл. комисар Георги Арабаджиев по време на редовния месечен брифинг на МВР предаде репортер на Агенция „Фокус“.\r\nСнощи в 22.50 часа е получен сигнал, че в ж.к. „Овча купел“ пред трезор, където се извършва събирателна дейност на парични средства, е извършен грабеж на инкасо автомобил. Извършителите до този момент са неизвестни. Те са използвали тъмен високо проходим автомобил и са носили огнестрелно оръжие, но не са го използвали. Използвали са единствено физическа сила, за да свалят служителите на инкасо автомобила, в резултат на което са им нанесли контузни рани. Охранителите са прегледани и са освободени от Център за спешна медицинска помощ по тяхно желание“, обясни Арабаджиев и уточни, че охранителните фирми не трябва да подценяват предписанията, които им се правят oт държавата. „В резултат на такива неглижирания се случват инциденти като днешния. Но искам да уточня, че колегите, които са получили сигнала, са реагирали адекватно, предприели са оперативно-издирвателни и процесуално-следствени действия“, каза още той.\r\nЦветилена СИМЕОНОВА", "date": "2017.09.28", "title": "Гл. комисар Георги Арабаджиев, МВР: Сумата, открадната при обира на инкасо автомобила, е между 300 и 400 хил. лева"}
{"url": "http://www.focus-news.net/news/2017/09/28/2440682/vitsepremierat-tomislav-donchev-nedopustimo-e-biznesat-da-se-spava-ot-izlishen-byurokratichen-natisk-ot-darzhavata.html", "text": "Недопустимо е бизнесът да се „спъва“ от излишен бюрократичен натиск от държавата. Това каза вицепремиерът Томислав Дончев на бизнес форума „Индустрия 4.0“, който бе открит днес в Международен панаир Пловдив, предаде репортер на Радио „Фокус“ - Пловдив. По думите му не е реално да се прави индустрия 4.0 с администрация 1.0 или 2.0. „Държавата може да осигури адекватно администриране на процесите“, добави Дончев. Той отбеляза, че това е първото структурно ограничение, което забавя по-бързото развитие на индустрията ни. Според вицепремиера второто е тежките дисбаланси на пазара на труда. „Често коментираме, че между нуждите на пазара на труда и това което предлага образователната система имало дупка, някой казват пропаст. Аз ще кажа, че в някои отношения ние се гледаме от съседни планини. Затова е необходимо да се работи в насока доближаване на нуждите на пазара на труда и квалификацията на работната сила“, каза още Томислав Дончев. Вицепремиерът заяви, че през 2016 година производителността на труда в България се е увеличила с 2.6% като това бележи и по интензивен ръст на трудовите възнаграждения за сметка на производителността. „При сегашните параметри на заетост можем да твърдим, че почти сме изчерпали потенциала от работна сила, който притежаваме. Изводите са два – допълнителните работни места през следващите години ще трябва да се заемат от хора с относително по-ниско образование, което е пречка пред развитието на индустрия с по-висока добавена стойност. Другият важен извод е, че предприятията, които са базирани на ниска цена на труда и чиято конкурентноспособност зависи само от това, им предстоят тежки дни“, каза още Томислав Дончев.\r\nКристиян ГАРОВ", "date": "2017.09.28", "title": "Вицепремиерът Томислав Дончев: Недопустимо е бизнесът да се „спъва“ от излишен бюрократичен натиск от държавата"}
{"url": "http://www.focus-news.net/news/2017/09/28/2440683/index-harvatiya-nay-malko-172-000-harvatski-grazhdani-sa-napusnali-stranata-prez-poslednite-godini.html", "text": "Най-малко 172 000 хърватски граждани са напуснали страната през последните години, предава хърватското електронно издание Index в коментар на данни на държавната статистика.\r\nСпоред изданието сред най-предпочитаните страни за емиграция на хърватите са Германия, Австрия, Ирландия, Италия, Швеция и Норвегия.\r\nIndex съобщава, че през 2015 г. само в Германия са се преселили 57 000 хървати, а общият им брой от 2012 до 2015 г. е 138 032 души.Тереза Герова", "date": "2017.09.28", "title": "Index (Хърватия): Най-малко 172 000 хърватски граждани са напуснали страната през последните години"}
{"url": "http://www.focus-news.net/news/2017/09/28/2440684/gabrovo-54-godishna-zhena-e-blasnata-na-peshehodna-pateka-v-grada.html", "text": "54-годишна жена е блъсната на пешеходна пътека в Габрово, съобщиха от ОДМВР – Велико Търново. Вчера, около 7.10 часа, на бул. \"Априлов\" е възникнало пътнотранспортно произшествие. 61-годишен водач на лек автомобил „Опел Корса“ не пропуснал пресичащата на пешеходна пътека, от ляво надясно 54-годишна жена и я блъснал. Пострадалата пешеходка е настанена за наблюдение в МБАЛ - Габрово. Мъжът и жената са тествани за употреба на алкохол – техническото средство отчело нулеви резултати. Произшествието е посетено и обслужено от екип на пътна полиция.", "date": "2017.09.28", "title": "Габрово: 54-годишна жена е блъсната на пешеходна пътека в града"}
{"url": "http://www.focus-news.net/news/2017/09/28/2440685/afp-napraveni-sa-reshitelni-stapki-napred-v-pregovorite-za-brekzit-zayavi-deyvid-deyvis.html", "text": "Обединеното кралство и Европейският съюз са направили „решителни стъпки напред“ в преговорите за Брекзит. Това заяви главният преговарящ от страна на Лондон – министър Дейвид Дейвис, след като в Брюксел приключи четвъртият рунд от преговорите за отделяне на Великобритания от структурите на Общността, предава AFP.\r\n„Благодарение на конструктивния и решителен начин, по който двете страни проведоха тези преговори, вярвам, че правим решителни стъпки напред\", заяви Дейвис на пресконференция заедно с колегата си от ЕС Мишел Барние.Тереза Герова", "date": "2017.09.28", "title": "AFP: Направени са „решителни стъпки напред“ в преговорите за Брекзит, заяви Дейвид Дейвис"}
{"url": "http://www.focus-news.net/news/2017/09/28/2440686/lovech-zhena-napadnala-s-metalna-traba-svoya-saselyanka-e-osadena-na-3-mesetsa-zatvor-s-trigodishen-izpitatelen-srok.html", "text": "След внесен в съда обвинителен акт и постигнато в съдебно заседание споразумение с Районна прокуратура – Ловеч 53-годишна жена е осъдена за нанасяне на телесна повреда на своя съселянка. Това съобщиха от Апелативната прокуратура – Велико Търново. Катя К. се призна за виновна за това, че на 13 януари 2017 г., в с. Лесидрен на ул. „Васильовска“, чрез нанасяне на удари с метална тръба в областта на лявата ръка, причинила на 62-годишна жена, средна телесна повреда. Престъпление по чл.129 от НК.\r\nЗа това деяние и е наложена наказание три месеца лишаване от свобода, което на основание чл. 66 от НК е отложено с изпитателен срок от три години.\r\nПострадалата жена се прибирала към дома си, след като били наляла вода от селската чешма. Когато подминала дома на обвиняемата, чула шум от бързи стъпки зад нея. Обърнала се и видяла обвиняемата да държи метална тръба в ръцете си и да замахва с нея към главата й. Пострадалата нямало как да побегне, тъй като имало сняг и пътят бил хлъзгав, затова пуснала бутилките с вода и вдигнала лявата си ръка, за да предпази главата си от удара. Обвиняемата замахвала с металната тръба и нанесла няколко удара с нея в областта на ръката. Пострадалата успяла да издърпа металната тръба от ръцете на обвиняемата, която побягнала към дома си. Съдебно психиатрична експертиза дава заключение, че обвиняемата страда от органично разстройство на личността, но е била в състояние да разбира свойството и значението на своите постъпки и да ръководи действията си, както и да предвижда последствията от тях.\r\n Споразумението има последици на влязла в сила присъда.", "date": "2017.09.28", "title": "Ловеч: Жена, нападнала с метална тръба своя съселянка, е осъдена на 3 месеца затвор с тригодишен изпитателен срок"}
{"url": "http://www.focus-news.net/news/2017/09/28/2440687/ministar-valentin-radev-shte-obuchim-politsaite-kakvo-da-pravyat-pri-napadeniya-na-grazhdani-i-dokade-stigat-tehnite-pravomoshtiya.html", "text": "Ще обучим полицаите какво да правят при нападения на граждани и докъде стигат техните правомощия в такива случаи. Това каза министърът на вътрешните работи Валентин Радев по време на редовния месечен брифинг на МВР предаде репортер на Агенция „Фокус“.\r\nМинистърът обясни, че нападенията над полицаи зачестяват. „Процес с посегателство над длъжностни лица важи особено за полицията, но и не само за нея. Това не е добра практика, защото започва да се посяга и на учители, и на лекари и т.н. Тенденцията е обща. Това, което можем да направим, е да обучим полицаите как да използват оръжие в такива случаи, за да е ясно докъде стигат правомощията им“, каза министър Радев.\r\nТой обясни, че през 2016 г. инцидентите с нападение над полицаи са 284, а само за първите шест месеца на 2017 г. – 176, което прави ръст с 27%. „Започваме да работим по това да направим всичко възможно да спрем тази тенденция“, обясни той.\r\nЦветилена СИМЕОНОВА", "date": "2017.09.28", "title": "Министър Валентин Радев: Ще обучим полицаите какво да правят при нападения на граждани и докъде стигат техните правомощия"}
{"url": "http://www.focus-news.net/news/2017/09/28/2440688/petar-paunov-kmet-na-obshtina-kyustendil-nagradata-za-nay-barzo-razvivashta-se-spa-destinatsiya-pokazva-che-varvim-v-pravilnata-posoka.html", "text": "Наградата за най-бързо развиваща се СПА дестинация е в резултат от съвместната работа на всички в Кюстендил. Това каза пред Радио „Фокус” – Кюстендил кметът на Община Кюстендил Петър Паунов, който получи наградата по време на церемонията по връчване на Годишните награди на Българския съюз по балнеология и СПА туризъм. „Удовлетворени сме и да считаме, че сме на правилния път. Далеч не е достатъчно като направено на този етап, но очевидно професионалистите правят, че вървим в правилната посока”, каза Петър Паунов. По думите му трябва да продължат усилията за подобряване на продукта, да се вдига качеството и нивото на стандартите, които трябва да се реализират, за да има пълна удовлетвореност за гостите на Кюстендил. \"Кюстендил се завърна отново на картата на балнеоложките и СПА дестинации. Без истерия и без агресия се надявам действително да се утвърдим като едно от водещите места, където човек може да релаксира и да се чувства приятно”, каза още Петър Паунов. Според него изводите от този конгрес са няколко. „Акцентите върху работата с кадрите, подобряване на медицинските процедури, сериозният диалог с държавата, който трябва да продължи, както по отношение на находищата на минерални води и състоянието на водопроводната мрежа, така и отварянето на Националния осигурителен институт към модерни бази и позволяване на допълнително заплащане за хора, които предпочитат да ползват бази извън държавните”, каза Петър Паунов.\r\nВенцеслав ИЛЧЕВ", "date": "2017.09.28", "title": "Петър Паунов, кмет на Община Кюстендил: Наградата за най-бързо развиваща се СПА дестинация показва, че вървим в правилната посока"}
{"url": "http://www.focus-news.net/news/2017/09/28/2440689/mishel-barnie-ima-nova-dinamika-v-pregovorite-za-brekzit-no-ima-oshte-rabota-za-varshene.html", "text": "Главният преговарящ от името на Европейския съюз Мишел Барние заяви, че речта във Флоренция на министър-председателя на Обединеното кралство Тереза Мей е създала „нова динамика“ в преговорите за Брекзит, но предстои да бъде свършена още работа, за да бъде постигнато споразумение между Брюксел и Лондон, предава AFP.\r\n„Речта на премиера във Флоренция създаде нова динамика в нашите преговори и усетихме това в рамките на разговорите тази седмица“, заяви Барние на пресконференция след четвъртия рунд от преговорите за отделяне на Великобритания от структурите на Общността.Тереза Герова", "date": "2017.09.28", "title": "Мишел Барние: Има нова динамика в преговорите за Брекзит, но има още работа за вършене"}
{"url": "http://www.focus-news.net/news/2017/09/28/2440690/rossiyskaya-gazeta-vladimir-putin-osvobodi-ot-dlazhnost-glavnokomandvashtiya-vks-na-rusiya-i-go-zameni-s-komandvashtiya-voyskite-v-siriya.html", "text": "Руският президент Владимир Путин е подписал указ за освобождаването от длъжност на главнокомандващия Въздушно-космическите сили на Русия генерал-полковник Виктор Бондарьов, предава електронното издание на вестник \"Российская газета\".\r\nСпоред изданието генерал Бондарьов преминава на работа в Съвета на федерацията, като на негово място се назначава командващият руските войски в Сирия генерал-полковник Сергей Суровикин..Тереза Герова", "date": "2017.09.28", "title": "\"Российская газета\": Владимир Путин освободи от длъжност главнокомандващия ВКС на Русия и го замени с командващия войските в Сирия"}
{"url": "http://www.focus-news.net/news/2017/09/28/2440691/veliko-tarnovo-mezhdunarodno-bienale-na-stakloto-gostuva-v-grada-predstaveni-sa-tvorbi-na-20-artisti.html", "text": "Международно биенале на стъклото гостува във Велико Търново. Пластики с много висока художествена стойност са представени в Изложбените зали „Рафаел Михайлов“, съобщиха от пресцентъра на Община Велико Търново. Произведенията са на 20 автори от Швеция, Полша, Япония, Ирландия, Германия, Хърватия и др. Творците са част от световния елит на изкуството от стъкло. \r\nИзложбата бе открита от заместник-кмета на Велико Търново Ганчо Карабаджаков, от декана на художествения факултет на ВТУ „Св. св. Кирил и Методий“ проф. Борис Желев и от Габриела Тончева, която е сред организаторите на бианалето. \r\nГолям бе интересът към експозицията още в първия ден на гостуването й. Много великотърновци, студенти, преподаватели, художници разгледаха пластиките. Сред тях бе и заместник-кмета по икономическото развитие Снежана Данева-Иванова. \r\nМеждународното бианале на стъклото обхваща четири града в България – София, Велико Търново, Варна и Белослав. Над 120 артисти от 30 държави представят своите произведения в рамките на националното събитие. Като част от изложбите ще бъдат организирани творчески ателиета и презентации на водещи в световен мащаб автори от няколко държави.", "date": "2017.09.28", "title": "Велико Търново: Международно биенале на стъклото гостува в града – представени са творби на 20 артисти"}
{"url": "http://www.focus-news.net/news/2017/09/28/2440692/plovdiv-povdignato-e-novo-obvinenie-na-atanas-chervenkov-za-zapalvane-na-lineyka.html", "text": "Окръжна прокуратура – Пловдив привлече Атанас Червенков към наказателна отговорност за това, че в периода от месец юни до месец септември 2017 г. в Пловдив е извършил приготовление към престъпление по чл.330 ал.1 от НК - запалване на имущество със значителна стойност - линейка марка „Мерцедес Спринтер 313“, собственост на трето лице, чрез намиране на двама съучастници, преди да е започнало неговото изпълнение, като извършеното не съставлява по-тежко престъпление - престъпление по чл. 356а, във вр. чл.330 ал.1, вр. чл.17 ал.1  от НК. Това съобщиха от пресцентър на Апелативна прокуратура – Пловдив.\r\nРазследването по досъдебното производство продължава.„Фокус” припомня:\r\nБизнесменът Атанас Червенков получи 13-годишна присъда за подбудителство за опита за убийство на управителя на медицински център Аргир Гяуров, както и за опожаряването на семейните автомобили на бившия депутат от ГЕРБ Антоний Йорданов. Червенков бе осъден и за незаконно пренасяне на боеприпаси.", "date": "2017.09.28", "title": "Пловдив: Повдигнато е ново обвинение на Атанас Червенков – за запалване на линейка"}
{"url": "http://www.focus-news.net/news/2017/09/28/2440693/kyustendil-obshtinski-savet-dupnitsa-reshi-obshtinata-da-bade-vklyuchena-v-turisticheskiya-rayon-rila-pirin.html", "text": "Дупница ще бъде включена в туристическия район „Рила - Пирин”. Решението е взето по време на заседанието на Общинския съвет в града. Това съобщи за Радио „Фокус” – Кюстендил Христо Апостолов, експерт към Община Дупница. Общината ще се включи в учредителния комитет за създаването на туристическия район. С утвърждаване на концепцията за туристическо райониране са създадени девет туристически района, единият от които е „Рила - Пирин”, чийто център е Благоевград. Районът включва общо 23 общини. В приетата докладна записка е прието, че Дупница трябва да бъде център на туристическия район, каквото становище са изразили общинските съветници. В туристическия район могат да членуват туристически сдружения, общински и областни организации, училища и институции в областта на туризма, музеи, национални и природни паркове. Сред дейностите на организацията са разработване на маргетингова стратегия, провеждане на обучения за повишаване нивото и качеството на туристическите услуги, реклама и други.\r\nВенцеслав ИЛЧЕВ", "date": "2017.09.28", "title": "Кюстендил: Общински съвет - Дупница реши общината да бъде включена в туристическия район „Рила - Пирин”"}
{"url": "http://www.focus-news.net/news/2017/09/28/2440694/pazardzhik-dvama-dushi-sa-postradali-pri-paten-intsident-na-patya-pazardzhik-panagyurishte-v-rayona-na-selo-sbor.html", "text": "Двама души са пострадали при пътен инцидент край село Сбор, съобщиха от ОДМВР - Пазарджик. Инцидентът е станал вчера, около 20.30 часа, на пътя Пазарджик - Панагюрище. Водачът на микробус „Мерцедес“, на 59 години от Панагюрище загубил управлението над возилото. То напуснало платното и навлязло в близката тревна площ. В резултат на това са пострадали возещите се в него лица, съответно на 21 и 79 години, и двамата от София. Те са транспортирани и настанени в панагюрската болница с различни травми, но без опасност за живота.", "date": "2017.09.28", "title": "Пазарджик: Двама души са пострадали при пътен инцидент на пътя Пазарджик - Панагюрище, в района на село Сбор"}
{"url": "http://www.focus-news.net/news/2017/09/28/2440695/alfa-tv-makedoniya-pet-predstavitelki-na-nezhniya-pol-sa-se-kandidatirali-za-prezidentskiya-post-v-sloveniya.html", "text": "В полунощ на 27 септември изтече срокът за регистриране на кандидатите за президентските избори в Словения, които ще се проведат на 22 октомври. В списъка, който в петък ще бъде официално потвърден, освен настоящият държавен глава Борут Пахор има и пет представителки на нежния пол, които изявиха амбиции да ръководят страната от президентския пост, отбелязва македонският телевизионен канал „Алфа ТВ“.\r\nНастоящият президент Пахор се счита за абсолютен фаворит, а единственият отворен въпрос е дали ще победи в първия тур на вота, или ще трябва да се яви и на втория.\r\nОсвен Пахор, кандитатури издигнаха Сузана Лара Краус от Словенската народна партия (СНП), Людмила Новак, председател на опозиционната „Нова Словения“ ,евродепутатката Романа Томц от Словенската демократическа партия (СДП), сегашният министър на образованието Мая Маковец Бренчич, екандидат на „Партията на модерния център“, и пенсионирана учителка Ангелица Ликович, която има подкрепата на консервативната партия „Глас за децата и семейството“.\r\nСред конкурентите на сегашния президент Пахор се и двама политици от местната власт - кметът на Копер Борис Попович и кметът на Камник Мариян Шарец.Тереза Герова", "date": "2017.09.28", "title": "„Алфа ТВ“ (Македония): Пет представителки на нежния пол са се кандидатирали за президентския пост в Словения"}
{"url": "http://www.focus-news.net/news/2017/09/28/2440696/iliyan-yanchev-kmet-na-malko-tarnovo-horata-ot-selo-gramatikovo-iskat-da-pokazhat-svoeto-grazhdansko-nepodchinenie-i-razocharovanie-ot-vsichki-politicheski-partii.html", "text": "Хората от село Граматиково чакаха и се надяваха достатъчно, коментира пред Радио „Фокус“ кметът на Община Малко Търново Илиян Янчев по повод готвения протест на 13 октомври от жителите на населеното място. „Хората имаха много време уверенията и празните обещания, които се хвърляха по време на избори, че приоритет е Странджа, ремонт на пътя Царево - Малко Търново, развитието на туризма, но всичко след това остава само в торбата с обещанията. Те чакаха достатъчно и се надяваха. Когато вчера бях там, те казаха, че искат да покажат своето гражданско неподчинение и разочарование от всички политически партии\", коментира още Янчев. По думите му хората са поискали разрешение от кмета да организират протест на 13 октомври, от 12.00 часа, на пътя Бургас - Малко Търново. „Няма да се затваря пътят до ГКПП - Малко Търново, а ще се даде алтернативен път през Граматиково, за да видят гражданите по какви пътища пътуват всички хора, които живеят в тези села. Пътят в Калово, Бяла вода, Заберново, Граматиково е ужасен и сега след тези дъждове има такива дупки и ями, че просто е опасен за пътуване. Хората са абсолютно прави и аз ги подкрепям“, каза още Янчев. Кметът припомни, че пътят Царево - Малко Търново е част от републиканската пътна мрежа.\r\nМария РУСЕВА", "date": "2017.09.28", "title": "Илиян Янчев, кмет на Малко Търново: Хората от село Граматиково искат да покажат своето гражданско неподчинение и разочарование от всички политически партии"}
{"url": "http://www.focus-news.net/news/2017/09/28/2440697/stara-zagora-obshtinskiyat-savet-prie-promeni-v-obshtiya-ustroystven-plan-na-grada-za-spirane-na-stroitelstvoto-v-bedechka.html", "text": "След повече от час дебати днес на своето редовно заседание Общинският съвет в Стара Загора прие изменението в Общия устройствен план на града, предложено от кмета Живко Тодоров. С 38 гласа „За“ старейшините подкрепиха проекта за изменение на действащия Общ устройствен план на Стара Загора и прилежащите крайградски територии в частта му за кв./ парк „Бедечка“, при граници юг - ул. „Христина Морфова“, север - алеята към  предприятие „Труд“, запад - ул. „Иван Вазов“ и изток - ул. „Хан Тервел“. Решението на практика спира строителството на тази територия, собствениците на имоти следва да бъдат обезщетени с подходящи парцели, а останалите около 300 дка ще останат зелени площи. Това съобщиха от пресцентъра на Община Стара Загора.\r\n„В този казус на 100% доволни никога няма да има, защото естеството му е такова, че разделението между хората не съм го направил нито аз, нито някой друг присъстващ в тази зала. То се е случило 2003-та година и вие го знаете много добре. Защото днес виждам едно огромно политическо лицемерие, без да искам да обиждам някого от групата на БСП, тъй като там има хора, които много уважавам и които, мисля, че виждат за какво става дума. Но днес да твърдите, че администрацията носи някакъв порок по отношение на това, което се случва - просто е, най-малкото, нелепо. Само ще ви напомня, че тогава вашият съпартиец внесе предложението там да бъдат възстановени земите на собствениците. Съответно вие на практика създавате целия този казус, защото още тогава сте знаели, че следващото, което ще поискат, е да бъде застроено там. Вие сте създали този казус, като в последствие Общината нито може да влезе там, за да почисти терена, нито да извърши каквито и да е било действия, защото те са станали частни още тогава“, коментира в зала кметът Живко Тодоров. Той припомни и  последващите Решения на Общинския съвет от 2003 и 2005 г., с които бавно, постепенно и сигурно се изменят границите на парка, като призова политическите си опоненти да бъдат по-искрени. Кметът отправи призив за разумно решение и принципни действия независимо дали собствениците на имоти са големи или малки.\r\n„Няма такова деление нито по закон, нито морално, нито каквото и да е било. Има реални граници в момента на парка. Това, което е построено до 1989 г. и е поддържано после, с алеите, с дърветата, всичко е там. Видяхте, парцела на Лидл, където има много дървета също, съобразихме се, за да може да се спасят и те. По кои граници да действаме, кажете ми вие?! Сградите да ги отчуждаваме ли в южната част, които са построени?! Не става, просто идвайте със съответната подготовка на сесията, а не просто с едни опорни точки … А вие сте можели тогава напълно законно да ги настаните на други места – и това го знаете много добре.  Само че решението на Общинския съвет тогава, е такова“, каза още Живко Тодоров. Той уточни още, че е категорично против продължението на ул. „Августа Траяна“, с 4 ленти, да минава по средата на парк.\r\nВъв взетото днес решение е записано още, че във връзка с резултата от проведения референдум и експертното становище на проектантския колектив, изразено на общественото обсъждане на 20.01.2017 г., относно преминаване на ул. „Августа Траяна“ през парковата среда и с оглед запазване на съществуващата дървесна растителност, продължението на улица „Августа Траяна“ на изток не е част от транспортно-комуникационната мрежа на града.\r\nХристо Стоичков е тазгодишният носител на званието „Почетен гражданин на Стара Загора“. След проведения таен вот бяха преброени 47 действителни и една недействителна бюлетина. За отличието бяха номинирани още проф. д-р Марин Добрев, директор на Художествена галерия Стара Загора, директорът на филмовия фестивал „Златна липа“ Магдалена Ралчева и математикът Любомир Любенов.\r\nНовият обществен посредник на Стара Загора е Надежда Чакърова, решиха още общинските съветници днес.", "date": "2017.09.28", "title": "Стара Загора: Общинският съвет прие промени в Общия устройствен план на града за спиране на строителството в Бедечка"}
{"url": "http://www.focus-news.net/news/2017/09/28/2440698/kriminalisti-zadarzhaha-dvama-izvarshiteli-na-telefonni-izmami-v-aytos-i-aheloy.html", "text": "След съвместна операция на служители на Главната дирекция „Национална полиция“ и Областните дирекции на МВР в Бургас, Шумен и Русе са разкрити двама мъже, участвали в телефонни измами. Това съобщиха от пресцентъра на ОДМВР - Бургас.\r\nПървоначално, на 19 септември е получен сигнал от жител на Ахелой, че е станал жертва на телефонна измама по схемата „Залавяне на рекетьори“ и са му отнети 2 хил. лв. По случая в РУ- Поморие е образувано досъдебно производство.\r\nДен по-късно, на 20 септември, жител на Айтос е сигнализирал, че станал жертва на телефонна измама по схемата „оказване на помощ на полицията“. От него са взети 1 365 лева и 16 грама златни накити. По случая е образувано досъдебно производство в РУ - Айтос. \r\nСлед координация с ГДНП е направена организация със служителите от ОД на МВР в Бургас, Русе и Шумен за установяване и залавяне на виновните. Операцията е реализирана на 21 септември. Установено е, че става въпрос за двама криминално проявени мъже от Бургас – С.С. /62 г./, куриер (муле) и К.С. /44 г./, негов помагач. Те са заловени на изхода на Шумен в посока Русе докато се придвижвали с лека кола. В момента на задържането им, у тях са открити 16-те грама златни накити и парите от измамата в Айтос, както и част от средствата от измамата в Ахелой. Освен това в тях са открити и мобилните телефони, с които са извършени телефонните измами. При последвалите процесуално-следствени дейности е установено, че физическия извършител на измамите е С.С. и парите от измамата е трябвало да бъдат предадени в Русе.\r\nПо искане на Районна прокуратура – Айтос на 62-годишният бургазлия е наложена постоянна мярка „задържане под стража“ от Районния съд в Айтос.", "date": "2017.09.28", "title": "Криминалисти задържаха двама извършители на телефонни измами в Айтос и Ахелой"}
{"url": "http://www.focus-news.net/news/2017/09/28/2440699/burgas-proekt-za-nasarchavane-na-energiynata-efektivnost-sred-semeystvata-v-5-strani-ot-es-postigna-spestyavane-na-896-tona-vaglerodni-emisii.html", "text": "Семейства от 5 страни на ЕС спестиха общо 2,053,036 kWh енергия в домовете си чрез промяна на своето поведение и навици. Това съобщиха от пресцентъра на Община Бургас. 3-годишният проект, който целеше да насърчава енергийната ефективност сред семействата в България, Кипър, Хърватска, Италия и Испания, постигна спестяване на 896 тона въглеродни емисии.\r\nКъм момента 29% от крайното потребление на енергия се пада на домакинствата, като за отопление и охлаждане се изразходват 66% от общото енергийно потребление в едно домакинство. За намаляване на тази стойност, проектът привлече повече от 2 300 домакинства, на които извърши енергийни одити. За всеки одит беше ангажиран енергиен експерт, който след анализ на характеристиките на жилището и енергийното поведение и потребление на всяко семейство, предложи лесни за изпълнение мерки, които биха довели до спестяване на енергия и разходи, например закупуване на енергийно ефективни уреди, изключване на всички електроуреди, замяна на стара дограма с нова и др.\r\nВ допълнение 350 работни срещи бяха организирани от партньорите по проекта, на които се обсъдиха ползите от промяната на поведението на хората с цел пестене на пари и средства. Създадоха се 14 Енергийни бюра, предоставящи консултации на желаещите. В Бургас, Енергийното бюро е на адрес ул. „Климент Охридски“ 3, тел. 056 841193 и ще продължи своята работа и след приключване на проект ФИЕСТА.\r\nЧрез проект ФИЕСТА в Бургас бяха постигнати много добри резултати- намаляване на енергийното потребление от домакинствата в размер на 25 000 KWh и въглеродните емисии в размер на 15 000 KG. Тези резултати показват, че семействата имат желание да предприемат по- осъзнати и устойчиви действия по отношение на енергийното им потребление. Едни от най-атрактивните резултати от изпълнението на проекта са „ФИЕСТА Ръководство за енергийна ефективност“ и ФИЕСТА анимациите (http://www.fiesta-audit.eu/bg/learning/) предназначени за всички хора и предлагащи прости, но ефективни решения за пестене на енергия.\r\nФинално представяне на проектните резултати се състоя в Брюксел на 5 септември 2017 г., придружено с дискусия относно най-добрите методи за насърчаване на енергийно ефективно потребление.\r\nПроектът ФИЕСТА е съфинансиран от програма „Интелигентна енергия за Европа“ на Европейския Съюз и се координира от Научен парк АРЕА, Триест.", "date": "2017.09.28", "title": "Бургас: Проект за насърчаване на енергийната ефективност сред семействата в 5 страни от ЕС постигна спестяване на 896 тона въглеродни емисии"}
{"url": "http://www.focus-news.net/news/2017/09/28/2440700/rusiya-novata-snayperska-pushka-tochnost-e-prieta-na-vaorazhenie-vav-fsb-fso-i-ruskata-gvardiya.html", "text": "Новата 7,62 мм. снайперска пушка \"Точност\" е приета на въоръжение във ФСБ (Федерална служба за безопасност), ФСО (Федерална служба за охрана) и Руската гвардия (Вътрешни войски), предава агенция ТАСС, като се позовава на изявление на генералния директор на Централния научно-изследователски институт за точно машиностроене Дмитрий Семизоров.\r\nСпоред Семизоров първите доставки на новото снайперско оръжие ще бъдат направени още до края на годината.\r\nПо-рано ТАСС съобщи, че при производството на снайпера са използвани единствено компоненти, произведени в Русия..Тереза Герова", "date": "2017.09.28", "title": "Русия: Новата снайперска пушка \"Точност\" е приета на въоръжение във ФСБ, ФСО и Руската гвардия"}
{"url": "http://www.focus-news.net/news/2017/09/28/2440701/veliko-tarnovo-osem-ot-devette-obshtinski-druzhestva-na-teritoriyata-na-obshtinata-zavarshvat-parvoto-polugodie-na-2017-g-s-polozhitelni-finansovi-rezultati.html", "text": "Три от немедицинските търговските дружества с общинско участие завършват първото полугодие на 2017 година с положителни финансови резултати. Това показва отчетът за дейността на търговските дружества, който днес бе приет от Общински съвет – Велико Търново, предаде репортер на Радио „Фокус“ – Велико Търново. На печалба са „Обредни дейности“ – с 38 000 лева, „Царевград Търнов“ – с 18 000 лева и „Организация на движението, паркинги и гаражи“ – с 10 000 лева. Единствено „Инвестсрой‘‘ отчита загуби в размер на 14 000 лева. С положителни финансови резултати за първото полугодие са и медицинските търговски дружества. Медицинския център за рехабилитация и спортна медицина във Велико Търново отчита печалба от 5 000 лева, Центърът за кожно-венерически заболявания – от 4 000 лева, Центърът за психично здраве – от 65 000 лева, а Специализираната болница за активно лечение на пневмо-фтизиатрични заболявания „Д-Р Трейман” – от 39 000 лева.  Обобщения -консолидиран финансов резултат от дейността на търговските дружества през шестмесечието, в които Община Велико Търново е едноличен собственик на капитала, е положителен в размер на 173 000 лева. За сравнение през аналогичния период на предходната година резултатът е бил в размер на 83 000 лева. Осемте търговски дружества са реализирали печалба на обща стойност 187 000 лева. Общо 435 души са назначени в деветте общинските търговски дружества на средна работна заплата – 847 лева.\r\nНадежда КРЪСТЕВА", "date": "2017.09.28", "title": "Велико Търново: Осем от деветте общински дружества на територията на общината завършват първото полугодие на 2017 г. с положителни финансови резултати"}
{"url": "http://www.focus-news.net/news/2017/09/28/2440702/varna-obshtinskite-savetnitsi-ot-gerb-organizirat-priemni-za-grazhdani-ot-3-do-6-oktomvri.html", "text": "Общинските съветници от ГЕРБ - Варна Юлияна Боева, Пейчо Бюлбюлев, Николай Георгиев и Николай Малев ще се срещнат с граждани в дните от 3 до 6 октомври, съобщиха от пресцентъра на партията. Приемното време на общинските съветници ще бъде от 14.00 до 16.00 часа в офиса на партията на ул. „Георги Бенковски” №1. Записвания могат да се правят на тел: 052 / 600 015.\r\nПриемният ден на Юлияна Боева е на 3 октомври (вторник), на Пейчо Бюлбюлев – на 4 октомври (сряда), на Николай Георгиев – на 5 октомври (четвъртък), на Николай Малев – на 6 октомври (петък).", "date": "2017.09.28", "title": "Варна: Общинските съветници от ГЕРБ организират приемни за граждани от 3 до 6 октомври"}
{"url": "http://www.focus-news.net/news/2017/09/28/2440703/shumen-obshtinskite-savetnitsi-obsadiha-proekt-za-izgrazhdane-energoefektivno-ulichno-osvetlenie-za-25-mln-lv-v-grada.html", "text": "Изграждат енергоефективно улично осветление в Шумен за 2.5 млн. лв. като Общината предвижда средствата да бъдат обезпечени със заем, предаде репортер на Радио „Фокус“ - Шумен. Проектът, за който се предлага поемането на нов общински дълг в същия размер, е включен в актуализираната бюджетна прогноза на Общината до 2020 година, която беше гласувана на сесията на Общинския съвет. Предложението за нов заем предизвика дебат. Общинските съветници от БСП предложиха обновяването на уличното осветление да стане не с поемането на нов дълг, а чрез сключване на договор с гарантиран резултат с частна фирма. Според кмета Любомир Христов това е рискован вариант, направено е проучване и банков кредит при около 2% лихва е по-изгоден. Поемането на общински дълг бе подкрепено от 29 общински съветници, 3 бяха „против“ и 4 – „въздържал се“. На днешното заседание общинските съветници одобриха и промени в Наредбата за местните данъци, касаещи освобождаването от такса смет на имоти, които не са основни за собственика и не се ползват целогодишно. Според приетите промени освобождаването ще става ако годишната консумация на ток за имота не надвишава 50 киловата, а на вода е под 6 кубика.\r\nИвелина ИВАНОВА", "date": "2017.09.28", "title": "Шумен: Общинските съветници обсъдиха проект за изграждане енергоефективно улично осветление за 2.5 млн. лв. в града"}
{"url": "http://www.focus-news.net/news/2017/09/28/2440704/vratsa-ministar-nikolay-nankov-dade-start-na-rehabilitatsiyata-na-17-kilometroviya-uchastak-vratsa-peshtera-ledenika-s-nad-14-mln-lv-ot-op-regioni-v-rastezh.html", "text": "Пътните проекти за Враца с европейско или национално финансиране са на стойност по над 10 млн. лв. Средствата за ремонта на бул. „Васил Кънчов“ са 14 млн. лв. Над 14 млн. лв. е бюджетът и на проекта за рехабилитация на третокласния път Враца – пещера Леденика. Толкова инвестиции за пътната инфраструктура във Враца в рамките на две години в предишни мандати не е имало. Това коментира днес министърът на регионалното развитие и благоустройството Николай Нанков при старта на проекта за рехабилитация на републиканския път от областния център до природния обект, съобщиха от пресцентъра на МРРБ. Министър Нанков допълни, че 17-километровият участък е връзка към АМ „Хемус“ и след година ще се ползва не само от жителите на Враца, а и от всички любители на туризма, спелеологията, така че градът да стане още по-привлекателна туристическа дестинация. \r\nПроектът е сложен, в него е включено едно тежко мостово съоръжение, укрепвания на скатове, преминаване на р. Лева при Дома на туриста в гр. Враца, в началото на пътя към пещера Леденика. Изцяло ще бъде подменена пътната настилка, ще бъде направена вертикална и хоризонтална маркировка. Предвидено е отводняване с водостоци, обясни Нанков. Убеден съм, че ремонтните дейности ще приключат в срок с необходимото качество и след около година и два месеца ще имаме завършен перфектен участък с финансиране от Оперативна програма „Региони в растеж“ 2014 – 2020, допълни той. \r\nРехабилитацията на пътя включва подмяна на конструкцията на настилката, банкетите, предпазни огради и др. В чертите на града ремонтът ще бъде изпълнен по метода „студено рециклиране“, предвидено е и изграждане на колекторна система за дъждовна вода. \r\nС ремонта на третокласния път ще се повиши безопасността на движение до една от най-посещаваните пещери у нас Леденика, до с. Згориград и ще се подобри пътната инфраструктура на гр. Враца. \r\nИзпълнител на строително-монтажните работи е ДЗЗД „Пътища Северозапад 2016”, в което са: „Галчев Инженеринг” ЕООД и „Фармвил“ ЕАД. Стойността на договора е 13 664 574,92 лв. с ДДС. Строителният надзор ще осъществява Обединение „ТСП КОНСУЛТАНТИ“ ДЗЗД с участници: „ТРИ - ЕС“ ЕООД, „СТРОЛ 1000“ АД и „ПИ ЕС КОНСУЛТ“ ЕООД. Техният договор е за 202 787,57 лв. с ДДС. Авторският надзор ще е на „Виа План“ ЕООД. Договорът им е за 2 935 лв.с ДДС. \r\nОбщата стойност на проекта за Лот 10 с обща дължина 17.429 км е 14 436 124,31 лв. с ДДС. Финансирането от Европейския съюз по линия на ОПР „Региони в растеж“ е 85% или 12 210 705,66 лв. Националното съфинансиране е 15% - 2 225 418,65 лв. \r\nПо думите на министъра, въпреки сложните процеси по стартиране на програмата, резултатите от нея вече започват да се виждат. Той обяви, че вече е подписан договорът по ОПРР 2014-2020 за обновяване на образователната инфраструктура във Враца, по който с 6,8 млн. лв. ще бъдат модернизирани училища, детски градини и два спортни салона. До 12 октомври се подават оферти за участие в обществената поръчка за градската среда и от следващата година ще започне и проекта за обновяване на централна градска част и междублоковите пространства на кварталите в периферните райони с финансиране от програмата. В сътрудничество с народните представители, областната администрация и общината проектите ще се случат качествено и в срок, изрази увереността си министърът. \r\nПред медии той обяви, че предстои стартът на ремонта на 24-километров участък от пътя от Михайлово, през Хайредин, Хърлец, Крушовица и Мизия, към Оряхово, за който с правителствено постановление е осигурено финансиране от националния бюджет в размер на 9,6 млн. лв. \r\nВинаги сме казвали, че Северна и в частност Северозападна България ще бъдат приоритетно разглеждани като инвестиции през настоящия мандат, посочи Нанков. Включихме пътя Бели мел – Монтана, ще довършим надлеза, свързващ ремонтирания участък на бул. „Васил Кънчов“ с пътя за Криводол, съобщи той. Текат отчуждителни процедури за пътя Ботевград - Мездра, има технически проект. В края на годината възлагаме на инженеринг работно проектиране и строителство. Това е приоритетният участък по направлението Ботевград - Видин. Трябва да приключим възможно най-бързо с четирите платна на пътя Ботевград-Мездра, коментира министърът. Междувременно със средства от ОП „Транспорт“  се проектира трасето Бела – Ружинци – Димово. Вторият приоритетен участък е обходът на Димово, за да изнесем тежкия трафик от общинския център, каза още той. \r\nВ отговор на въпрос министърът посочи, че след въвеждането на тол системата се очаква приходите от такси да акумулират 3-4 пъти по-голям ресурс в сравнение с постъпващите от винетки в момента 300 млн. лв. годишно. Така в рамките на 4-5 години ще направим коренна промяна и в поддръжката на републиканските пътища, в ново строителство на магистрални отсечки и скоростни пътища, за които ще има необходимия ресурс, каза той и потвърди поетия ангажимент новата система да заработи до края на 2018 година. \r\nПрави се необходимата подготовка за зимата. Ще се стараем с добро качество, необходимите материали и техника да се справим и този зимен сезон. През следващата година изтичат 4-годишните договори за текущ ремонт и поддържане и затова процедурите за нови се предвижда да стартират в края на октомври – ноември месец т.г., за да има готовност за следващия зимен сезон, информира Нанков. \r\nОчаква се финансиране за Целенасочената инвестиционна програма, която е реален инструмент за правене на регионална политика в изостанали, планински и гранични райони, коментира регионалният министър. Проектите, които бяха генерирани, не бяха насочени към човешкия капитал, каквато беше концепцията на Министерство на финансите, а основно в инфраструктурни проекти. Затова кметовете трябва да генерират нови проекти, съобщи Николай Нанков.", "date": "2017.09.28", "title": "Враца: Министър Николай Нанков даде старт на рехабилитацията на 17-километровия участък Враца - пещера Леденика с над 14 млн. лв. от ОП „Региони в растеж“"}
{"url": "http://www.focus-news.net/news/2017/09/28/2440705/kitayska-kompaniya-proyavyava-investitsionen-interes-kam-chernomorskite-pristanishta.html", "text": "Китайският гигант CHEС (China Harbour Engineering Company), чиято дейност е свързана с мащабно строителство предимно в областта на инфраструктурата, проявява инвестиционен интерес към черноморските пристанища във Варна и Бургас. Това стана ясно на провелата се среща между делегация на ГЕРБ и генералния директор на компанията Лин Ичонг, съобщиха от пресцентъра на партията. \r\nСрещата се състоя в рамките на работно посещение на българската делегация в Пекин, водена от народния представител и председател на парламентарната група за приятелство с Китай Димитър Бойчев.  Част от делегацията са и кметовете на общините Аврен, Девня, Поморие, Созопол и Царево - Емануил Манолов, Свилен Шитов, Иван Алексиев, Панайот Рейзи и Георги Лапчев, зам.-кметът на община Аксаково Руска Илиева, зам.-областният управител на Добрич Красимир Николов и председателят на Общинския съвет в Бургас Константин Луков. \r\nЗаедно с директора на китайската компания и с ръководителя на маркетинговия й отдел Уанг Юнжонг те обсъдиха перспективите за сътрудничество в областта на инфраструктурата. \r\nДимитър Бойчев изтъкна, че подобряването на инфраструктурата е сред приоритетите на българското правителство, тъй като тя е важна предпоставка за развитието на бизнеса и привличането на инвестиции, което пък от своя страна води до увеличаване на работните места и доходите на хората. Народният представител от ГЕРБ отбеляза ролята на европейските програми, чрез които у нас вече са успешно реализирани редица инфраструктурни проекти. „За черноморските общини е важно да се изгради магистрала, която да свързва Варна и Бургас. За развитието на икономиката е от значение да се увеличи и капацитетът на пристанищата в големите областни центрове”, допълни Димитър Бойчев.\r\nУанг Юнжонг информира, че вече е имал възможност да посети Варна и да се запознае на място с перспективите за развитие и модернизация на пристанището. По думите му китайската компания се интересува от възможността за създаване на промишлена зона за износ на зърнени продукти. \r\nВ момента СНЕС е на 103-то място в класацията на първите 500 компании в света и заема шесто място сред китайските компании, които се занимават с международна дейност. Строителният гигант е изградил много пристанища, сред които и най-голямото в свата – в Шанхай. Сред обектите на компанията са едни от най-дългите мостове, 4000 км високоскоростни жп линии, летища, както и високоетажни сгради. \r\nОт компанията увериха, че при строителните работи приоритетно наемат местна работна ръка и влагат много усилия за внедряването на екологични технологии. \r\nОт всички 8000 служители на компанията само 200 работят в централата в Пекин, уточни още Уанг Юнжонг. През 2016 г. СНЕС е сключила договори на стойност 11 млрд. долара.", "date": "2017.09.28", "title": "Китайска компания проявява инвестиционен интерес към черноморските пристанища"}
{"url": "http://www.focus-news.net/news/2017/09/28/2440706/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването „Асеновград – Богоизбран пред портите на Родопите“ по Радио „Фокус“ – Пловдив ще обърнем внимание на напредъка на работата по Водния цикъл на града. Свършеното до момента ще ни представи кметът на Община Асеновград д-р Емил Караиванов. Той ще даде информация кога се очаква да завършат дейностите, причиняващи неудобства на жителите на града.\r\nЮНЕСКО одобри обявяването на „Червената стена“ за биосферен резерват на 29-ата сесия на Междуправителствения координационен съвет по Програмата „Човекът и биосферата“, състояла се в Париж от 12 до 15 юни. С решението си Съветът потвърди, че четири биосферни резервати в България отговарят на изискванията и принципите на Севилската стратегия. Номинирането им беше подкрепено от местните общности и отговорните държавни институции. Тази седмица в Асеновград се проведе първото от събитията, посветени на одобряването на номинациите на четирите български резервати от ЮНЕСКО. Експерти от страната и чужбина обмениха опит и полезни практики във връзка със защитените територии. За същността, предимствата и възможностите пред резерват „Червената стена“ и останалите одобрени български биосферни резервати ще разговаряме с Цветелина Иванова, главен експерт в отдел „Защитени територии“ към МОСВ.\r\nС инициативата „Планинарско кино в парка“ и туристически поход в Асеновград ще бъде отбелязан Световният ден на туризма. Подготвена е двудневна програма за 30 септември и 1 октомври, като тя включва пет филмови прожекции сред природата и поход до емблематичния връх „Безово“. Повече информация за мероприятията ще ни предостави Ивайло Мирчев, експерт от ОП „Туризъм“ в Асеновград.\r\nНа 1 октомври отбелязваме Международния ден на възрастните хора. По този повод ще разговаряме с Николина Йочева, председател на пенсионерската организация в Асеновград, която ще ни разкаже за дейността на пенсионерските клубове и за значението ѝ за културния живот на общината. С нея ще коментираме отношението към възрастните хора в България и тяхното място сред останалите съставни части на обществото.\r\nПредаването „Асеновград – Богоизбран пред портите на Родопите“ се излъчва всеки четвъртък, от 16.00 до 17.00 часа. Телефонът за връзка с нас е 032/65 25 65. Водещ на предаването е Тони Михайлов.", "date": "2017.09.28", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2017/09/28/2440707/blagoevgrad-vremenno-e-ogranicheno-dvizhenieto-po-pat--1-na-izhoda-za-blagoevgrad-v-posoka-zheleznitsa-poradi-ptp-pri-km-365.html", "text": "Временно е ограничено движението по път І-1 на изхода за Благоевград, в посока Железница, поради ПТП при км 365. Това съобщиха от пресцентъра на Агенция \"Пътна инфраструктура\".\r\nТрафикът се пренасочва по обходен маршрут от пътния възел до квартал \"Струмско\", по общински път, до село Долно Церово.\r\nТежкотоварните автомобили изчакват на място. Движението се регулира от \"Пътна полиция\".", "date": "2017.09.28", "title": "Благоевград: Временно е ограничено движението по път І-1 на изхода за Благоевград, в посока Железница, поради ПТП при км 365"}
{"url": "http://www.focus-news.net/news/2017/09/28/2440708/ognyan-zlatev-predsedatelstvo-na-ek-v-balgariya-razvitieto-na-edinniya-tsifrov-pazar-e-sred-osnovnite-prioriteti-na-evropeyskata-komisiya.html", "text": "Развитието на единния цифров пазар е сред основните приоритети на Европейската комисия. Това каза ръководителят на Правителството на Европейската комисия в България Огнян Златев при откриването на бизнес форума „Индустрия 4.0“, който бе открит днес в Международен панаир - Пловдив, предаде репортер на Радио „Фокус“ - Пловдив. „Ние виждаме в това потенциала, който ще доведе до увеличаване на заетостта и така Европа ще успее да настигне своите конкуренти. Всъщност това е една от основните цели е да и една от ценности на Европейски съюз, да работим заедно и да използваме новите технологии за да подобрим качеството на живот“, добави Златев. Той отбеляза, че напоследък се наблюдава засилване на инициативността на български предприемачи.\r\nКристиян ГАРОВ", "date": "2017.09.28", "title": "Огнян Златев, Председателство на ЕК в България: Развитието на единния цифров пазар е сред основните приоритети на Европейската комисия"}
{"url": "http://www.focus-news.net/news/2017/09/28/2440709/varna-nyakolko-naseleni-mesta-v-oblastta-sa-bez-voda-zaradi-avariya.html", "text": "Домакинствата в курортен комплекс Чайка и местностите Ален мак, Дъбравата, Бялата чешма и Манастирски рид ще бъдат без вода до 20.00 часа заради авария. Това съобщиха за Радио „Фокус“ – Варна от водоснабдителното дружество, обслужващо областта. Без вода до 15.00 часа ще бъдат абонатите в карето между ул. „Милосърдие“, ул. „Фантазия“, бул. „Владислав“ и ул. „Й. Йовков“. С нарушено водоподаване до 16.00 часа ще бъдат абонатите в карето между ул. „Т. Влайков“, бул. „Хр. Ботев“, ул. „Девня“ и ул. „Момчил Войвода“, кв. “Батак“ и абонатите по ул. “Подвис“. До 17.00 часа без вода ще бъдат жителите на село Горица, съобщиха от дружеството.\r\nМарияна ВАЛЕНТИНОВА", "date": "2017.09.28", "title": "Варна: Няколко населени места в областта са без вода заради авария"}
{"url": "http://www.focus-news.net/news/2017/09/28/2440710/aktsenti-v-predavaneto-sas-slavnata-2-ra-trakiyska-diviziya-za-chestta-na-balgariya-po-radio-fokus-plovdiv.html", "text": "Предаването „Със славната 2-ра Тракийска дивизия – За честта на България“ по Радио „Фокус” - Пловдив днес е посветено на 105-та годишнина от началото на Балканската война. През октомври 1912 г. европейските телеграфни агенции разнасят вестта за избухналата война между Османската империя и Балканския съюз. В хода на бойните действия Трета българска армия покрива своите бойни знамена с неувяхваща слава. Повече за онези времена ще ни разкаже доц. д-р Петър Ненков.\r\n61-ва механизирана бригада в Карлово отбелязва 25 години от създаването на формированието. В тази връзка на 2 октомври 2017 г. в Карлово в тържествена обстановка личният състав на 61-ва механизирана бригада ще отбележи своя юбилей. Какво включва програмата на честването ще чуем в предаването днес.\r\nПредаването „Със славната 2-ра Тракийска дивизия – За честта на България“ се излъчва всеки четвъртък, от 15.00 до 16.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2017.09.28", "title": "Акценти в предаването „Със славната 2-ра Тракийска дивизия – За честта на България“ по Радио „Фокус” - Пловдив"}
{"url": "http://www.focus-news.net/news/2017/09/28/2440711/haskovo-500-rabotnitsi-shte-naznachat-v-novootkrit-zavod-razpolozhen-mezhdu-haskovo-i-dimitrovgrad.html", "text": "500 работници ще назначат „Язаки“ в новооткрития си завод, разположен между Хасково и Димитровград, до края на годината. След като в края на м. август производственото предприятие получи Акт 16, там вече работят 600 души на две смени.  Голяма част от тях вече са обучени в пилотния завод в Стара Загора и в чужбина. \r\nФирмата изработва електрически инсталации за автомобили на световно известна марка. Производството е климатизирано и чисто, без химически замърсявания и запрашаване. Заводът разполага с машини от ново поколение. Това съобщиха от пресцентъра на Община Хасково.\r\nПо покана на „Язаки“, заместник-кметът на Хасково Евгени Консулов, заедно с представители на кметства от региона, разгледаха производството и се запознаха на място с условията на работа. „Лично се ангажирам да осигуря сигурна работа за хората от региона за следващите 10 години най-малко“, каза управителят на завода Максим Заклецки.\r\nПредвижда се броят на наетите да достигне 3500 души през следващите години. С такъв брой работници, Язаки ще бъде най-големият работодател в региона и сред 10-те най-големи в България. \r\nНаред с обичайните изисквания към бъдещите работници, работодателят има условие кандидатите да могат да различават добре цветовете. Предишен опит не е необходим, тъй като всеки работник преминава през едномесечно теоретично и практическо обучение.\r\nПредвидени са бонуси за показан напредък в работата, а също и ваучери за храна. По време на обучението заплатата на новоназначените оператори е 550 лева. С месечните бонусите, заплатата достига около 800 лева, а след шест месеца се предвижда увеличение.  \r\nФирмата е осигурила безплатен транспорт и денонощно медицинско обслужване. На разположение е столова, в която работниците заплащат едва 0.50 лв. за хранене.\r\nСледващия понеделник - 2 октомври, от „ Язаки“ организират презентационна обиколка за кметовете на  селата от община Хасково.", "date": "2017.09.28", "title": "Хасково: 500 работници ще назначат в новооткрит завод, разположен между Хасково и Димитровград"}
{"url": "http://www.focus-news.net/news/2017/09/28/2440712/blagoevgrad-verizhna-katastrofa-e-stanala-na-glaven-pat-e-79-v-rayona-na-montsa.html", "text": "Верижна катастрофа между четири автомобила е станала на главен път Е-79, в района на „Монца“. Това каза за Радио „Фокус“ - Пирин дежурният служител в Областно пътно управление - Благоевград. Движението в района е спряно и автомобилите се пропускат по обходен маршрут.\r\nЛора КАЛЧЕВА", "date": "2017.09.28", "title": "Благоевград: Верижна катастрофа е станала на главен път Е-79, в района на „Монца“"}
{"url": "http://www.focus-news.net/news/2017/09/28/2440713/petar-paunov-kmet-na-kyustendil-predstoi-dostavkata-na-spetsializirana-vishka-za-remont-na-ulichnoto-osvetlenie-v-grada.html", "text": "Предстои доставката на специализирана вишка за ремонт на уличното осветление в Кюстендил. Това каза кметът на Община Кюстендил Петър Паунов по време на заседанието на Общинския съвет в града, предаде репортер на Радио „Фокус“ – Кюстендил. Според кмета в момента е определена цена за вишка, трябва да се намери доставчик. След доставяне на специализирания автомобил ще започне и ремонт на уличното осветление. Стана ясно, че работата на комисията по безопасност на движението е изключително активна. Продължава полагането на пътна маркировка, а по някои от централните улици ще бъдат изпълнени изкуствени неравности, с цел безопасност на движението. До момента е положена два пъти повече улична маркировка, в сравнение с миналата година. Според кмета на Община Кюстендил Петър Паунов стремежът е централната градска част е да бъде пешеходна зона. „Добра е идеята за поставяне на пешеходни светофари по улица „Цар Освободител“ и това трябва да бъде проверено като изграждане и като цена. Ние трябва да проверим конфликтните точки и да създадем безопасност на пешеходците по централната улица „Цар Освободител“, каза Петър Паунов. На въпрос за изграждане на канализация в село Ябълково, кметът Петър Паунов заяви, че европейските програми не позволяват финансирането на подобни проекти в малките населени места, а единственото възможно нещо е да се изгради със собствени средства или с национално финансиране локално пречиствателно съоръжение, но при изграждане на канализацията активно трябва да се включи местното население. Общината в момента работи по подмяна на водопроводна мрежа в село Дворище.\r\nВенцеслав ИЛЧЕВ", "date": "2017.09.28", "title": "Петър Паунов, кмет на Кюстендил: Предстои доставката на специализирана вишка за ремонт на уличното осветление в града"}
{"url": "http://www.focus-news.net/news/2017/09/28/2440714/mladezhi-gerb-sofiya-se-sreshtna-s-predstaviteli-na-shalom.html", "text": "Младежката структура на ГЕРБ се срещна с представители на организацията на евреите в България \"Шалом\", съобщиха от пресцентъра на ПП ГЕРБ. Делегацията на „Шалом“ бе водена от нейния председател д-р. Александър Оскар и изпълнителния директор Юлия Дандолова. Младежите също бяха представени на най-високо ниво в лицето на Георг Георгиев – председател на МГЕРБ и зам.-министър на външните работи и от областния координатор на МГЕРБ-София Ивайло Петков.\r\nСрещата бе открита от зам.-председателя на ГЕРБ и председател на ПГ на партията Цветан Цветанов. Той подчерта, че обществото ни не трябва да толерира омразата по никакъв начин. \"Българите по традиция са отворени и толерантни, това е част от нашата идентичност. Затова подобни срещи са от изключителна важност, за да съхраним тази толерантност и да се борим заедно срещу езика на омразата\", категоричен бе Цветан Цветанов.\r\nАлександър Оскар и Юлия Дандолова разказаха за дейността на \"Шалом\" и начините, по които организацията допринася за българското общество и гражданска активност като цяло. Дандолова подчерта важността на предаване на историята през призмата и на личните истории и директния контакт между хората. \"Заедно трябва да се противопоставим на предразсъдъците към всяка етническа и религиозна група. Различията са нещо уникално и обогатяващо\", каза д-р Оскар.\r\n\"Борбата с опитите за насаждане на омраза трябва да е безкомпромисна. В тази борба ние сме ваши безспорни партньори\", каза председателят на МГЕРБ Георг Георгиев. Александър Оскар от своя страна покани младежите на следваща среща в софийската синагога.", "date": "2017.09.28", "title": "Младежи ГЕРБ-София се срещна с представители на \"Шалом\""}
{"url": "http://www.focus-news.net/news/2017/09/28/2440715/blagoevgrad-dvama-dushi-sa-postradali-pri-katastrofata-v-rayona-na-montsa.html", "text": "Двама души са пострадали при катастрофата по главен път Е-79, в района на „Монца“, съобщиха от пресцентъра на МВР. Към 14.00 часа, в полицията е постъпил сигнал за възникнал пътен инцидент на пътя Благоевград-Кулата. Незабавно към мястото са насочени екипи на полицията. Според първоначалната информация, катастрофата е между четири леки автомобила. По данни към момента, двама души са пострадали, без опасност за живота. Пътният участък, около 2-3 км след Благоевград, е затворен за движение до приключване на огледа и освобождаване на платната. Създадена е организация и пътни полицаи пренасочват пътуващите по обходен маршрут: от пътен възел до кв. „Струмско“ по общински път до село Долно Церово. Тежкотоварните автомобили изчакват на място.", "date": "2017.09.28", "title": "Благоевград: Двама души са пострадали при катастрофата в района на „Монца“"}
{"url": "http://www.focus-news.net/news/2017/09/28/2440716/pazardzhik-tir-e-katastrofiral-pri-otbivkata-za-s-dinkata-na-am-trakiya-v-posoka-sofiya-obrazuvalo-se-e-kilometrichno-zadrastvane.html", "text": "ТИР е катастрофирал при отбивката за с. Динката на АМ „Тракия“ в посока София, образувало се е километрично задръстване, съобщи читател на Агенция „Фокус“.  ТИР-ът се е ударил е мантинелата при отбивката за село Динката.", "date": "2017.09.28", "title": "Пазарджик: ТИР е катастрофирал при отбивката за с. Динката на АМ „Тракия“ в посока София, образувало се е километрично задръстване"}
{"url": "http://www.focus-news.net/news/2017/09/28/2440717/varna-narodniyat-predstavitel-ot-gerb-tanya-petrova-organizira-priemna-za-grazhdani-na-2-oktomvri.html", "text": "Народният представител от ГЕРБ – Варна Таня Петрова ще има приемен ден за граждани на 2 октомври, понеделник, съобщиха от пресцентъра на партията. \r\nПетрова ще отговаря на въпроси на варненци от 15.00 до 17.00 часа в клуба на ГЕРБ на ул. „Г. Бенковски” №1 в морската столица. Записвания могат да се правят на тел: 052 / 600 015.", "date": "2017.09.28", "title": "Варна: Народният представител от ГЕРБ Таня Петрова организира приемна за граждани на 2 октомври"}
{"url": "http://www.focus-news.net/news/2017/09/28/2440718/pazardzhik-nyama-postradali-pri-katastrofata-na-km-79-na-avtomagistrala-trakiya.html", "text": "Катастрофа с товарен автомобил е станала в района на км 79 на автомагистрала „Тракия“, съобщи за Радио „Фокус“ – Пазарджик Мирослав Стоянов, говорител на ОД МВР - Пазарджик.  Камионът се е движил в платното по посока за Пловдив, когато водачът е загубил управлението и е преминал пред средната разделителна мантинела в платното по посока за София. Няма пострадали хора, но са нанесени доста материални щети по камиона и мантинелата. Това прави към момента движението по посока за София невъзможно и то е пренасочено през пътен възел „Калугерово“ – гр. Пазарджик- Септември – АМ „Тракия“.\r\nАлбена ЖИЛЕКОВА", "date": "2017.09.28", "title": "Пазарджик: Няма пострадали при катастрофата на км 79 на автомагистрала „Тракия“"}
{"url": "http://www.focus-news.net/news/2017/09/28/2440719/burgas-ochakva-se-do-dva-chasa-patyat-tsarevo-rezovo-da-bade-otvoren-za-dvizhenie.html", "text": "Очаква се до два часа пътят Царево - Резово да бъде отворен за движението на превозните средства, съобщиха за Радио „Фокус“ от Областна администрация - Бургас. Река Велека е свалила нивото си и обстановката в Община Царево започва да се нормализира. Към момента по пътя може да се преминава само с високопроходими автомобили. От Областна администрация припомниха, че не се е стигнало до използването на силите на сапьорската група, която е трябвало да извърши контролиран взрив при косата на реката заради затлачване при устието на реката. Реката е направила бенд и е започнала да сваля нивото си. След около час - два официално пътят ще бъде отворен, ако отново не завали.\r\nМария РУСЕВА", "date": "2017.09.28", "title": "Бургас: Очаква се до два часа пътят Царево - Резово да бъде отворен за движение"}
{"url": "http://www.focus-news.net/news/2017/09/28/2440720/v-92-sarbiya-harvatskiyat-prezident-kolinda-grabar-kitarovich-otiva-v-moskva-za-da-popravya-otnosheniyata-s-rusiya.html", "text": "Хърватският президент Колинда Грабар-Китарович ще се срещне с Владимир Путин в Москва на 19 октомври 2017 г. и ще опита да поправи отношенията с Русия, предава белградското радио В-92.\r\nРадиото цитира изявление на хърватския президент, която смята, че \"въпреки членството на страната в НАТО и ЕС, между Хърватия и Русия няма недоверие\", и уточнява, че \"Русия е наясно с позицията на нейната страна по повод конфликта в Украйна\".\r\nВ-92 съобщава, че посещението на хърватския президент в Москва ще бъде съпътствано от руско-хърватски икономически форум.Тереза Герова", "date": "2017.09.28", "title": "В-92 (Сърбия): Хърватският президент Колинда Грабар-Китарович отива в Москва, за да поправя отношенията с Русия"}
{"url": "http://www.focus-news.net/news/2017/09/28/2440721/evrodeputatat-georgi-pirinski-kam-ek-konkretizirayte-iziskvaniyata-za-rezultaten-byudzhet.html", "text": "Днес се състоя заседание на Комисията по бюджетен контрол, на което председателят на Европейската сметна палата (ЕСП) Лене, в присъствието на комисаря Йотингер, представи Годишния доклад на ЕСП по изпълнението на бюджета на Съюза за 2016 г. През 2017 г. ЕСП отбелязва четиридесет години от своята дейност, като за първи път от 1994 г. заключението на Палатата за изпълнението на бюджета на ЕС е „под резерва“, а не „негативно“, което отразява  тенденция към все по-успешно спазване на правилата за упражняване на бюджетните разходи. Това съобщиха от пресофиса на евродепутата Георги Пирински.\r\nВ изказването си евродепутатът социалист Георги Пирински подчерта важността на тази констатация на ЕСП като свидетелство за нараснала бюджетна дисциплина при разходване на ресурсите на ЕС. Същевременно Пирински се обърна към Европейската комисия (ЕК) с искането ЕК да отчете конкретните препоръки на ЕСП за значително опростяване и конкретизиране на изискванията и показателите, по които се програмират разходите и се оценяват крайните резултати от тяхното реализиране. Тези препоръки да залегнат в основата на по-нататъшната работа на ЕК по разработване на Многогодишната финансова рамка за периода след 2020 г., която тя предстои да представи през май 2018 г. по време на българското председателство на ЕС, както и при определянето на основните параметри на кохезионната политика и изискванията към оперативните програми за следващия период", "date": "2017.09.28", "title": "Евродепутатът Георги Пирински към ЕК: Конкретизирайте изискванията за резултатен бюджет"}
{"url": "http://www.focus-news.net/news/2017/09/28/2440722/darzhavniyat-glava-rumen-radev-kriteriy-za-uspeha-na-edna-darzhava-e-sastoyanieto-na-neynite-nay-malki-naseleni-mesta.html", "text": "Каквито и институции и закони да се създават на високите нива на държавата, не трябва да забравяме, че кметовете и управлението на малките населени места са онези, които пряко работят с хората. Най-показателен критерий за състоянието и просперитета на страната са именно малките населени места, върху които рефлектират всички проблеми и успехи. Това заяви президентът Румен Радев, който днес на „Дондуков“ 2 проведе среща с представители на Националното сдружение на кметствата в Република България и на Сдружението на кметовете и кметски наместници на малките населени места, съобщиха от прессекретариата на държавния глава.     \r\nАктуалните предизвикателства и добрите практики в местното самоуправление, както и перспективите за подобряване на условията за живот в малките населени места, бяха във фокуса на срещата. Кметовете на малките населени места призоваха за по-голяма финансова независимост и справедливо бюджетиране за кметствата, подобряване на сигурността и подкрепа в борбата с битовата престъпност в българските села, както и за по-широк достъп до здравеопазване. „Възможността всяко населено място да решава как да изразходва средствата за развитието си е изключително важна. Тази самостоятелност ще направи хората по-активни и ангажирани с важните каузи, свързани със средата, в която живеят“, заяви президентът. \r\nПредставителите на малките населени места благодариха за заявеното желание за по-тясно сътрудничество от страна на държавния глава и подчертаха, че този потенциал не е бил пълноценно използван през последните години. Румен Радев обеща диалогът между президентската институция и ръководството на малките общини и населени места да продължи и в бъдеще. Държавният глава изрази и подкрепата си по-голяма част от населените места в България да избират сами, в рамките на справедлив изборен процес, своите кметове.", "date": "2017.09.28", "title": "Държавният глава Румен Радев: Критерий за успеха на една държава е състоянието на нейните най-малки населени места"}
{"url": "http://www.focus-news.net/news/2017/09/28/2440723/reuters-zadarzhaniyat-v-severna-koreya-amerikanski-student-e-pochinal-ot-nedostig-na-kislorod-i-krav-v-mozaka.html", "text": "Американският студент, който бе задържан в Северна Корея в продължение на 17 месеца, е починал от липсата на приток на кислород и кръв към мозъка, предава Reuters, като се позовава на доклад на експерти.\r\nСмъртта на Ото Уормбиър на 19 юни се дължи на травма, получена преди повече от година преди кончината му, съобщи д-р Лакшми Самарко на конференция в Хамилтън.\r\n„Не знаем какво се е случило с него“, призна Самарко.\r\nРодителите на починали студент не са намерени за коментар на доклада на съдебния лекар.\r\nУормбиър, 22-годишен, почина през юни тази година – едва няколко дни, след като режимът в Пхенян го освободи след една година затвор. Младият мъж бе върнат в родината си в състояние на кома. \r\nУормбиър бе осъден за престъпление срещу държавата, а именно – кражба на пропаганден плакат от хотел в Пхенян, който американският студент е искал да вземе със себе си като сувенир.Тереза Герова", "date": "2017.09.28", "title": "Reuters: Задържаният в Северна Корея американски студент е починал от недостиг на кислород и кръв в мозъка"}
{"url": "http://www.focus-news.net/news/2017/09/28/2440724/pazardzhik-vremenno-e-ogranicheno-dvizhenieto-pri-km-79-ot-am-trakiya-v-posoka-sofiya-poradi-katastrofiral-tir.html", "text": "Временно е ограничено движението при км 79 от АМ \"Тракия\", в посока София, поради катастрофирал ТИР. Това съобщиха от пресцентъра на Агенция \"Пътна инфраструктура\". Обходният маршрут е: път III-803 - пътен възел Калугерово - Лесичово - Церово - път III-8402 - пътен възел Церово.", "date": "2017.09.28", "title": "Пазарджик: Временно е ограничено движението при км 79 от АМ \"Тракия\", в посока София, поради катастрофирал ТИР"}
{"url": "http://www.focus-news.net/news/2017/09/28/2440725/bosna-i-hertsegovina-prezidentat-na-republika-srabska-milorad-dodik-uveri-ruskiya-poslanik-che-v-parlamenta-shte-bade-vnesena-deklaratsiyata-za-voenen-neutralitet-na-federatsiyata.html", "text": "Президентът на Република Сръбска Милорад Додик увери руския посланик, че на следващата сесия на федералния парламент ще бъде внесена декларацията за военен неутралитет на страната, предава белградското радио В-92.\r\nНа срещата с посланик Пьотр Иванцов, Милорад Додик е заявил, че \"сред гражданите на Република Сръбска съществува страх от НАТО и като техен президент, той е длъжен да изразява тези опасения, като страната му ще настоява за придържането на федерацията към военен неутралитет\"..Тереза Герова", "date": "2017.09.28", "title": "Босна и Херцеговина: Президентът на Република Сръбска Милорад Додик увери руския посланик, че в парламента ще бъде внесена декларацията за военен неутралитет на федерацията"}
{"url": "http://www.focus-news.net/news/2017/09/28/2440726/petar-paunov-kmet-na-obshtina-kyustendil-tryabva-da-ima-kompleksno-obedinenie-na-usiliyata-mezhdu-publichnata-vlast-i-biznesa.html", "text": "Трябва да има комплексно обединение на усилията между публичната власт и бизнеса. Това каза кметът на Община Кюстендил Петър Паунов в рамките на заседанието на Общинския съвет и приемането на междинна оценка за изпълнението на Общинския план за развитие, предаде репортер на Радио „Фокус“ – Кюстендил. „Необходими са и много сериозни реформи в образователния сектор. Трябва да има осъвременен модел на поведение на ръководствата в училищата, съобразно съвременните потребности на младия човек. Ще бъде отправено предложение настоящите професионални гимназии да преминат към Общината и да бъдат направени нови, съвременни учебни планове“, каза Петър Паунов. По думите му планът за развитие трябва да бъде съобразен със съвременната ситуация и да бъде актуализиран почти всяка година, защото тази ситуация се мени. Съветниците приеха междинната оценка за изпълнение на общинския план за развитие до 2020 година\", каза още Паунов. По думите му в оценката са направени няколко препоръки до края на периода, целящи подобряване на резултатите от изпълнението и наблюдението общинския план за развитие. Сред тях са: прилагане на изготвените „Правила и методики за мониторинг, контрол и последваща оценка при изпълнението на конкретни политики от Общинска администрация Кюстендил”; преразглеждане на индикаторите за наблюдение, анализ и оценка с оглед на факта, че голяма част от статистическите данни се анализират и обявяват за публично ползване най-рано четири месеца след приключване на годишния период; допълване и конкретизиране на индикаторите за наблюдение, анализ и оценка, така че на всяка от предвидените мерки да има съответстващи индикатори, които да позволяват да се измерят резултатите от изпълнението ѝ на базата на достъпна, надеждна и проверима информация от достоверни източници. Препоръчва се да се разработват периодични отчети за изпълнението, които да съдържат информация за дейностите и проектите изпълнени по всяка една от мерките, финансовите ресурси, източниците на финансиране и постигнатите резултати.\r\nВенцеслав ИЛЧЕВ", "date": "2017.09.28", "title": "Петър Паунов, кмет на Община Кюстендил: Трябва да има комплексно обединение на усилията между публичната власт и бизнеса"}
{"url": "http://www.focus-news.net/news/2017/09/28/2440727/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "В предаването „Дупница – ключът към Рила“ на Радио „Фокус“ – Пирин ще разговаряме с една жена, която неуморно се бори с редица трудности в сферата на образованието. Над 30 години тя посреща вашите деца, които прекрачват прага на детската градина. Въпреки този голям стаж, тя не спира да гледа в бъдещето и да търси нови иновативни методи, които да подобрят тази среда. Това е Антонина Кирова, която определят като любимата учителка на няколко поколения деца. Тя е директор на две детски градини в Дупница.\r\nВъв времето след 16.30 часа ще разговаряме с Красимира Александрова, директор на Дом за деца лишени от родителски грижи „Олга Стоянова“, Център за обществена подкрепа и Център за настаняване от семеен тип в Дупница. Тя ще ни разкаже за един доста любопитен проект, който се реализира в Центъра за настаняване от семеен тип „Надежда“ в Дупница. „Баба и внуче“ започна в началото на февруари, а финансирането му е от холандското посолство.\r\nТелефоните в студиото са: 0885 303 373 и 073/ 88-55-81, е-мейл: pirin@focus-news.net, за да коментирате всякакви теми и въпроси, които са свързани с Община Дупница.\r\nПредаването „Дупница – ключът към Рила“ се излъчва на честотите на Радио „Фокус“ – Пирин всеки четвъртък от 16.00 до 17.00 часа с водещ Лора Калчева.", "date": "2017.09.28", "title": "Акценти в предаването „Дупница – ключът към Рила“ по Радио „Фокус“ – Пирин"}
{"url": "http://www.focus-news.net/news/2017/09/28/2440728/nimh-shte-ima-mnogo-hubavi-dni-prez-oktomvri-nay-visokite-temperaturi-shte-sa-mezhdu-20-i-25.html", "text": "Най-високите температури през октомври ще бъдат между 20° и 25°, а най-ниските – между 0° и 5°. Такава е месечната прогнозата за октомври на Националния институт по метеорология и хидрология (НИМХ) съобщи за Агенция „Фокус” синоптикът Анастасия Кирилова. Сутрините ще са студени и мъглите ще стават все по-характерно явление. Ще зачестяват нахлуванията на студени въздушни маси и при изясняване ще се образуват слани. Ще се увеличава броят на мрачните и дъждовни дни. Средно броят на мрачните дни през месеца ще е от 6 до 9. В планините по най-високите части ще пада сняг. В същото време ще има много хубави дни, познати като периоди на „възвръщане на лятото”. Температурата на морската вода ще е сравнително висока и по Черноморието температурите ще остават високи, а вероятността за образуване на слани е незначителна.\r\n\tТази година през октомври се очаква средната месечна температура да бъде около нормата, която в равнините е между 11˚ и 15˚, по високите полета — между 8˚ и 11˚, в планинските райони — от 4˚ до 8˚.\r\n\tМесечната сума на валежите ще бъде около нормата, която за по-голямата част от страната е между 40 и 60 л/кв.м, в югоизточните райони — между 60 и 90 л/кв.м, а в планините — от 80 до 100 л/кв.м.\r\n\tНай-високите температури през октомври ще бъдат между 20° и 25°, а най-ниските – между 0° и 5°. \r\n\tПрез първите дни от месеца ще има разкъсана облачност, на места и до слънчево време. Сутрин ще е доста хладно, на отделни места в котловините  ще се образува слана. Към 3 октомври температурите ще се повишат, а облачността ще се увеличи. В периода 4-7 октомври ще има валежи и чувствително понижение на дневните температури. До края на десетдневието облачността ще е по-често значителна, има и повишена вероятност за превалявания. \r\n\t  В началото на второто десетдневие ще е относително по-хладно, но ще има по-значителни разкъсвания и намаления на облачността. Около средата на десетдневието ще се затопли, но облачността ще се увеличи, ще има и условия за валежи. През втората половина от периода времето ще е по-спокойно, с повече слънчеви часове около и след обяд и ниска облачност или мъгла в сутрешните часове. Към края на десетдневието температурите ще се понижат. \r\nПрез третото десетдневие ще има дни със значителна облачност и превалявания, но и дни с повече слънчеви часове около и след обяд. Температурите ще са близки до обичайните за края на октомври.\r\nВ началото на месеца Слънцето в София изгрява в 7 ч. и 24 мин. и залязва в 19 ч и 8 мин. Продължителността на деня е 11 ч и 44 мин. В края на месеца Слънцето изгрява в 6 ч и  59 мин и залязва в 17 ч и 21 мин. Продължителността на деня е 10 ч и 22 мин.\r\n\tФазите на Луната през месеца са: 5.10 — пълнолуние, 12.10 – последна четвърт, 19.10 — пълнолуние, 28.10 — новолуние.", "date": "2017.09.28", "title": "НИМХ: Ще има много хубави дни през октомври – най-високите температури ще са между 20° и 25°"}
{"url": "http://www.focus-news.net/news/2017/09/28/2440729/evrodeputatat-georgi-pirinski-ne-na-pokusheniyata-sreshtu-svobodata-na-slovoto-v-ukrayna.html", "text": "На 27 септември т.г. представители на три политически групи в Европейския парламент (на левите, на зелените и на социалистите) организираха конференция на тема: „Нарушения на човешките права, ограничения на свободата на печата и политически репресии в Украйна“. Участниците в конференцията - журналисти, правозащитници и парламентаристи, както от Украйна, така и от Европарламента, обсъдиха обширна информация за особено тежки  нарушения на правата на човека и специално по отношение на свободата на печата в Украйна, в това число и за неизяснени убийства на изтъкнати украински журналисти. Това съобщиха от пресофиса на Георги Пирински.\r\nВ своето изказване евродепутатът Георги Пирински подчерта, че представената информация следва да стане за повод за остър протест и за настоятелни искания за адекватна реакция от страна на украинските власти срещу тези нарушения. Той изтъкна и необходимостта за широко разпространение на представената информация и за текущото й актуализиране относно  продължаващи нарушения и предприети действия от украинските власти.", "date": "2017.09.28", "title": "Евродепутатът Георги Пирински: Не на покушенията срещу свободата на словото в Украйна"}
{"url": "http://www.focus-news.net/news/2017/09/28/2440730/afp-severna-koreya-obvinyava-ludiya-starets-donald-tramp-v-preeksponirane-na-smartta-na-oto-uormbiar.html", "text": "Северна Корея обвини Доналд Тръмп, че преекспонира смъртта на Ото Уормбиър, наричайки американския президент като „луд старец“ заради твърдението, че американският студент е бил измъчван, докато е бил в затвор на режима в Пхенян, предава AFP.\r\nВ изявление на държавната информационна агенция KCNA, външното министерство на Северна Корея обвини САЩ, че използват смъртта на 22-годишния студент, за да разпространяват пропаганда срещу страната им.\r\n„Тръмп и неговата клика отново експлоатират смъртта на Ото Уормбиър за тяхната пропаганда против КНДР\", се казва в изявлението от външнополитическото ведомство в Пхянян.\r\nУормбиър, който посети Северна Корея като турист през януари 2016 г., бе арестуван и затворен от режима заради кражба на пропаганден плакат. Той почина няколко дни, след като бе върнат в родината си в състояние на кома. \r\nВ изявлението Северна Корея обвинява САЩ в заговор срещу нея, като според Пхенян Уормбиър е изпълнявал „специална мисия“. \r\nСАЩ сега „наемат дори мъртъв човек за конспиративната си кампания, за да подсилят международната общност да оказва натиск върху Северна Корея\", се казва още в разпространения текст.\r\nТази седмица стана ясно, че студентът е бил подложен на мъчения. \r\n\"Ото е измъчван невероятно много от Северна Корея\", написа Тръмп в социалната мрежа „Туитър“.\r\nРодителите, в поредица от телевизионни интервюта във вторник, казаха, че техният син има признаци на мъчения, включително зъби, които изглежда са били „пренаредени\" . Краката и ръцете му също са били обезобразени. \r\nЕксперт по съдебна медицина от Охайо заяви, че Уормбиър не е имал явни признаци на мъчения. Той е претърпял мозъчно увреждане, причинено от липсата на кислород в мозъка.Тереза Герова", "date": "2017.09.28", "title": "AFP: Северна Корея обвинява „лудия старец\" Доналд Тръмп в преекспониране на смъртта на Ото Уормбиър"}
{"url": "http://www.focus-news.net/news/2017/09/28/2440731/stara-zagora-delegatsiya-ot-obshtina-kazanlak-zamina-za-makedonskiya-pobratimen-grad-kochani.html", "text": "Делегация от Община Казанлък замина за македонския побратимен град Кочани, съобщиха от пресцентъра на Община Казанлък. От днес до 1 октомври, по покана на кмета на македонската община Ратко Димитровски, делегация на Община Казанлък ще гостува на традиционния празник за македонския град Празник на ориза. В общинската делегация участват общинският съветник д-р Мехмед Мехмедов, заместник председател на Комисията по социални дейности и трудова заетост и член на комисиите по здравеопазване и по култура, информационни средства и вероизповедания към Общински съвет – Казанлък и служителите Живка Узунчева, началник отдел „Устройство, планове, проектиране и кадастър“ и инж.Ботьо Ботев, старши експерт „Улични и пътни мрежи и съоръжения“.  Те ще отбележат заедно с македонските приятели традиционната международна културна манифестация „Ден на кочанския ориз“. \r\nСъставът на делегацията на Община Казанлък цели да разширява контактите с побратимените градове и затвърждава една нова общинска политика - да толерира на експертно ниво представители на различните дирекции и отдели от администрацията, служители, чиято работа се оценява като качествена и всеотдайна както от администрацията, така и от гражданите.\r\nТържествата, които се провеждат за 25-та поредна година проследяват пътя на „бялото злато“ за жителите на източна Македония от нивите до трапезата. Местните хора избират на най-красивата девойка „Хубавица на ориза“. Гостите от Казанлък ще посетят Кочанското поле, където земеделската култура намира достатъчно топлина, влага и слънце и с грижите на местните хора се отглежда от стотици години.\r\nДружбата на Казанлък с Кочани, с население от около 38 000 жители на общината, от които близо 28 000 в града, е една от най-старите, с протокол за намерения от края на 1995г., а година по-късно – първи обмен на делегации. Меморандумът за сътрудничество е подписан по време на Празника на розата преди точно 10 години на добро приятелство и обмяна на опит в различни сфери между казанлъчани и техните кочански приятели.", "date": "2017.09.28", "title": "Стара Загора: Делегация от Община Казанлък замина за македонския побратимен град Кочани"}
{"url": "http://www.focus-news.net/news/2017/09/28/2440732/pazardzhik-okrazhniyat-sad-pusna-pod-domashen-arest-77-godishniya-mazh-ot-dobrovnitsa-koyto-ubi-sina-si-s-chuk.html", "text": "Окръжен съд – Пазарджик остави без уважение искането на Прокуратурата за вземане на най-тежката мярка за неотклонение „задържане под стража“ по отношение на 77-годишен мъж от село Добровница, привлечен като обвиняем за това, че на 23 септември е убил сина си, и постанови „Домашен арест“. Това съобщиха за Радио „Фокус“ – Пазарджик от Пресцентъра на съда в Пазарджик. Съдът счете, че е налице обоснованото предположение, че обвиняемият е извършил вмененото му деяние, но прецени, че няма реална опасност да се укрие или да извърши друго престъпление, в предвид възрастта му и заболяването на съпругата му. Определението подлежи на обжалване и протест пред Апелативен съд – Пловдив в 3-дневен срок. Делото е насрочено за 5 октомври.\r\nАлбена ЖИЛЕКОВА", "date": "2017.09.28", "title": "Пазарджик: Окръжният съд пусна под „Домашен арест“ 77-годишния мъж от Добровница, който уби сина си с чук"}
{"url": "http://www.focus-news.net/news/2017/09/28/2440733/petar-paunov-kmet-na-kyustendil-obvarzvaneto-na-detsata-na-kyustendil-s-interesite-na-grada-tryabva-da-se-prevarne-v-kultura-i-v-edin-nov-vid-otnosheniya.html", "text": "Обвързването на децата на Кюстендил с интересите на Кюстендил трябва да се превърне в култура и в един нов вид отношения. Това каза пред общинските съветници кметът на Община Кюстендил Петър Паунов, предаде репортер на Радио „Фокус“ – Кюстендил. „Много малко хора в момента са готови да обвържат децата си с Кюстендил, защото разчитат на други неща в столицата или извън страната. Мотивацията на семействата може да бъде само комплексно усилие на всички. Целта е да спечелим тези деца за Кюстендил, а не да ги принуждаваме да се обвързват с Кюстендил“, каза Петър Паунов. По думите му трябва да има внимателен анализ, много ангажираност, ключова роля на училищата. Трябва заедно да бъдат създадени условията и средата, а това да не отнеме десетилетия. В рамките на заседанието беше приет годишен доклад за наблюдение на изпълнението на общинския план за развитие. В него е посочено, че късното приемане на общинския план за развитие означава, че реализираните проекти в по-голямата част от 2016 година не са били съгласувани с Програмата за реализация. Макар и затруднена поради закъснялото стартиране, Община Кюстендил предприема действия за осъществяване на начертаната в предходния план линия на развитие, като намира други източници на финансиране.\r\nВенцеслав ИЛЧЕВ", "date": "2017.09.28", "title": "Петър Паунов, кмет на Кюстендил: Обвързването на децата на Кюстендил с интересите на града трябва да се превърне в култура и в един нов вид отношения"}
{"url": "http://www.focus-news.net/news/2017/09/28/2440734/daily-sabah-sreshtata-erdogan-putin-situatsiyata-v-siriya-i-irakski-kyurdistan-shte-sa-vodeshti-temi-v-pregovorite-v-ankara.html", "text": "Президентът Реджеп Тайип Ердоган ще се срещне в четвъртък с руския си колега Владимир Путин в Анкара за широк кръг от преговори, които според източници на изданието Daily Sabah ще бъдат доминирани от ситуацията в Идлиб изпращането на военни части в региона.\r\nОчаква се президентите да обсъдят референдума за независимост на Иракски Кюрдистан, преговорите в Астана и доставките на ракетните системи С-400 за Турция. В рамките на дискусиите ще бъде засегната и възможността за изпращането на военни части в Идлиб, за да бъдат подкрепени усилията за запазване на примирието.\r\nПрезидентът Ердоган каза миналата седмица, че Турция ще разположи военни части в северозападната сирийска провинция като част от споразумението за прекратяване на огъня, което беше сключено между Турция, Русия и Иран миналия месец..Тереза Герова", "date": "2017.09.28", "title": "Daily Sabah: Срещата Ердоган-Путин: Ситуацията в Сирия и Иракски Кюрдистан ще са водещи теми в преговорите в Анкара"}
{"url": "http://www.focus-news.net/news/2017/09/28/2440735/dopalnitelni-kasi-v-oshte-tri-grada-se-otvaryat-za-kontserta-deep-purples-night-v-yambol-s-kultoviya-barabanist-na-grupata-ian-peys.html", "text": "Фенове на Дийп Пърпъл от цялата страна се събират в Ямбол за концерта с участието на барабаниста на групата Иън Пейс, който ще се състои на 28 октомври. За събитието има взети билети от почитатели на легендарната група и от съседните Турция и Румъния. Това обявиха организаторите на проекта „Deep Purple's night“ месец преди концерта, позовавайки се на данни от продажбите в мрежата на Eventim и на основната каса в Ямбол, съобщиха от пресцентъра на Община Ямбол. Вече са резервирани повече от половината места в зала „Диана“, чийто капацитет заедно с правостоящите места във фен-зоната е 3000 души. Изчерпани са всички ВИП билети, включващи оригинални палки за барабан, картички с автограф, както и възможност за лична среща с Иън Пейс по време на репетицията и в бекстейдж зоната.\r\nЗаради повишения интерес и с цел улесняване на желаещите да си закупят билети, от тази седмица са отворени допълнителни каси в градовете Сливен и Бургас. Местоположението им е съответно във фоайето на галерия „Май“ в сградата на Община Сливен, а в Бургас – в „Кафе с автограф“ до сградата на филхармонията на ул. \"Вола\" 1 и в Културен дом на нефтохимика (НХК). Предстои отварянето на каса и в гр. Стара Загора.\r\nДопълнителна информация за концерта може да бъде видяна на .", "date": "2017.09.28", "title": "Допълнителни каси в още три града се отварят за концерта „Deep Purple's Night“ в Ямбол с култовия барабанист на групата Иън Пейс"}
{"url": "http://www.focus-news.net/news/2017/09/28/2440736/silistra-oblastniyat-koordinator-na-gerb-todor-todorov-organizira-priemna-za-zhitelite-na-obshtina-glavinitsa.html", "text": "Областния координатор на ГЕРБ – Силистра Тодор Тодоров организира приемен ден на 5 октомври (четвъртък) за жителите на община Главиница, съобщиха от пресцентъра на ПП ГЕРБ.\r\nПриемния ден за жителите на община Главиница ще се проведе от 14:00 до 17:00 часа в общински офис на партия ГЕРБ на улица „Витоша 43”", "date": "2017.09.28", "title": "Силистра: Областният координатор на ГЕРБ Тодор Тодоров организира приемна за жителите на община Главиница"}
{"url": "http://www.focus-news.net/news/2017/09/28/2440737/admiral-dzheyms-stavridis-makedoniya-e-sledvashtata-strana-koyato-shte-bade-prieta-v-nato.html", "text": "Бившият главнокомандващ на Обединените въоръжени сили на НАТО в Европа през периода 2009 - 2013 г., адмирал Джеймс Ставридис, е заявил, че \"Македония ще бъде следващата страна, която ще бъде приета в НАТО\", предава белградското радио В-92, като се позовава на интервю на Ставридис пред VOA.\r\nСпоред В-92 Ставридис е заявил, че \"се надява Гърция да разреши спора за името с Македония и да отвори вратата на НАТО пред страната\".\r\nБившият командващ смята, че с членството на Македония в НАТО ще се укрепи сигурността на Балканите..Тереза Герова", "date": "2017.09.28", "title": "Адмирал Джеймс Ставридис: Македония е следващата страна, която ще бъде приета в НАТО"}
{"url": "http://www.focus-news.net/news/2017/09/28/2440738/kmetat-na-kazanlak-galina-stoyanova-e-na-poseshtenie-v-pobratimeniya-italianski-grad-kremona.html", "text": "Кметът на Казанлък Галина Стоянова бе сърдечно посрещната в побратимения италиански град Кремона от ръководството на Общинския съвет в сградата на Община Кремона и разгледа античната зала, в която заседава местния парламент. Това съобщиха от пресцентъра на Община Казанлък.\r\nЕмоционална среща проведе кметът на Казанлък днес в Международния институт по изкуствата „Антонио Страдивари“ с възпитаниците на престижното учебно заведение от Казанлък Георги Николов, Борис Касабов и Кристиян Тенев.\r\nВ сряда в уникалния Музей на цигулките кметът на Община Казанлък бе запозната с най-модерните технологии за обработка на дървения материал и разгледа част от експонатите, цигулки на 3-4 века. За Галина Стоянова специално отвори врати изключителният Аудиториум на музея. Кръглата зала е съвършена акустична творба, създадена за най-големите музикални ценители и се ползва в изключителни случаи за изключителни гости и изпълнители.\r\n3-дневното посещение на Галина Стоянова и началник „Кабинет“ на Кмета Сребра в Кремона цели обмяна на опит в навечерието на предстоящото през 2018-та домакинство на Казанлък на Международния конкурс по лютиерство. \r\nПридружавани от световноизвестния лютиер от Казанлък Едрьо Едрев и неговото семейство, в програмата на гостуването са предвидени още посещения на музикалния фестивал STRADIVARIfestival 2017, научни лаборатории, училище и магазини, посветени на лютиерството и две официални срещи – с кмета на Кремона Джанлука Галимберти и постоянния президент на Националната асоциация на италианските лютиери Гуалтиеро Николини, който посочи Казанлък за домакин догодина на най-престижния световен форум на лютиерите, за първи път извън пределите на Италия, по случай 100-годишния юбилей на лютиерската традиция у нас.", "date": "2017.09.28", "title": "Кметът на Казанлък Галина Стоянова е на посещение в побратимения италиански град Кремона"}
{"url": "http://www.focus-news.net/news/2017/09/28/2440739/ibna-boyko-borisov-prizova-edi-rama-da-garantira-pravata-na-balgarite-v-albaniya.html", "text": "В телефонен разговор с албанския си колега Еди Рама, българският премиер Бойко Борисов призова да бъдат гарантирани правата на българското малцинство в Албания, предава Independent Balkan News Agency.\r\nЗаконопроект за регулиране и гарантиране на защитата на правата и свободите в Албания бе внесен в парламента в Тирана. Министърът на външните работи и европейските въпроси Дитмир Бушати представи законопроекта пред депутатите.\r\nСпоред съобщенията албанският законопроект признава съществуването на осем национални малцинства: македонци, гърци, египтяни, власи, роми, черногорци, сърби и бошнаци.\r\nВ призива си към Рама Борисов заяви, че очаква законопроектът да съдържа клаузи, които да защитават правата и на българското малцинство в Албания.\r\nСпоред изявление на българското правителство от 28 септември, Борисов е получил уверение от Рама, че законопроектът все още е в процес на разработване. Рама е поел ангажимент Албания да не нарушава интересите на българското малцинство, става ясно още от изявлението на българското правителство.Тереза Герова", "date": "2017.09.28", "title": "IBNA: Бойко Борисов призова Еди Рама да гарантира правата на българите в Албания"}
{"url": "http://www.focus-news.net/news/2017/09/28/2440740/top-menidzhari-prisastvaha-na-otbelyazvaneto-na-7-miya-rozhden-den-na-spisanie-i-klub-business-lady.html", "text": "На стилен коктейл в хотел Феста София, списание и клуб Business Lady отбеляза 7-мия си рожден ден. Тържеството събра елита на дамите в бизнеса, а водещите Силвестър Силвестров и Явор Ралинов превърнаха празника в незабравим купон. Организаторите впечатлиха с креативни бизнес и нетуъркинг изненади. Това съобщиха от Business Lady.\r\nПо случай празника, списание и клуб Business Lady получиха Поздравителен адрес от д.ик.н. Янка Такева, председател на Синдиката на българските учители, която поднесе своите пожелания към Даниел Димитров, създател на списание Business Lady, вдъхновил основаването и развитието на Business Lady Club. „Високо оценявам приноса Ви да мотивирате работещите жени - да вярват в себе си и да търсят нови хоризонти за личностно развитие, социално приобщаване и професионален напредък”, се посочва в поздравителния адрес. \r\n„Създаването и развитието на списание и клуб Бизнес лейди не беше никак лесна задача. Нямаше да се справя без моя екип, но най-вече нямаше да успеем без вашето доверие и ентусиазъм да градим себе си и своя професионален напредък заедно”, сподели Димитров. \r\nМоника Златева, изпълнителен директор на Business Lady Club представи новата визия и концепция на клуба – ВИП място за ВИП дами. Сред акцентите в актуализираната стратегия са засиленото медийно позициониране на клуба, прецизната селективност в избора на членове, непрестанното усъвършенстване като добавена стойност на членството и взаимопомощта между тях. Бяха представени новите нива на членство в Business Lady Club, съобразно различните възможности, които получават членовете - достъп до различни инициативи, медийни изяви и бизнес нетуъркинг.  \r\nНовият председател на Business Lady Club, Гена Събева поздрави гостите и представи своето виждане и перспективи за развитие на клуба. „Аз съм член на Бизнес лейди клуб от 3 години. Тук ме задържат не само контактите, не само професионалните разговори, но и приятелствата, които създадох и позитивните емоции от личните теми, които също засягаме на срещите на клуба. Така разбираме, че не сме сами в ежедневната борба да бъдем отдадени майки и успешни работещи жени”, добави Събева. \r\nЗабавни нетуъркинг игри предизвикаха дамите да излязат от зоната на комфорта и обичайните си познанства и да създадат нови контакти: размяна на визитки за време, бързина при заявка за членство в клуба, изграждане на кули от визитки и други. Игрите разпалиха състезателния дух на присъстващите и провокираха нови идеи за различни инициативи. Победителите си тръгнаха с много подаръци – комплекти на швейцарската козметика SKIN CODE, елегантно бяло купажно вино от серията СОЛИ на винарска изба Едоардо Миролио, подаръци от дермокозметика Фарма Хиалурон, натурална дермокозметика Doliva и серумът за мигли Bonilash.\r\nДаниела Иванова, член на Business Lady Club и заместник-председател на Сдружение „Успешни в България”, представи инициативата, която има за цел да покаже на българските деца, че успешната реализация в България е възможна. \r\nОрганизаторите представиха на своите гости предстоящия календар със събития и активности на списание и клуб Business Lady за настоящата 2017 и идната 2018 година. На 21 ноември изданието ще проведе за четвърти път годишните си награди за благотворителност и корпоративна социална отговорност „ЗЛАТНО СЪРЦЕ”. През януари 2018 година предстои официално събитие за бизнеса, политиката и медиите, на което ще бъде представен Алманахът на успелите личности – Лидерите на България, който в момента се подготвя. Проектът цели да разкаже личните истории и пътя на развитие на успели личности в България - съвременен житейски учебник. През март идната година, списание Business Lady ще награди за седма поредна година дами от различни сектори на икономическия, политическия и културен живот на страната ни за техните постижения и добри практики в съответната област. „Компания на годината” предстои през април 2018 година - награди, с фокус добрите бизнес практики, успешната индустрия в световен и локален мащаб. \r\nВ периода април-юни 2018 година, организаторите ще проведат единствената потребителска класация „Любимите марки” за десета поредна година. Нейната уникалност се крие в това, че дава възможност на потребителите да определят марките, които обичат и които сред голяма конкуренция са спечелили тяхното доверие. По повод 10-годишнината на инициативата ще бъде изготвена уникална и изключително ценна книга, а именно „Мисия: Любима марка”. В нея ще бъдат описани маркетинговите стратегии на марките финалисти в класацията през годините. Те ще ни разкрият някои от тайните и подходите, които са използвали, за да достигнат до сърцата на потребителите и да се превърнат в любима марка. Реални случаи, разказани от Маркетинг екипите на най-успешните брандове на българския пазар. Учебник за добри практики по маркетинг, реклама и ПР, който се основава на реални и успешни подходи и стратегии.\r\nЗа доброто настроение на гостите се погрижи талантливата певица Веси Бонева, която вдъхнови с авторските си песни Родината, Свързани и Senorita. Специални гости на празника бяха Виолина Маринова (главен изпълнителен директор на Банка ДСК), арх. Богдана Панайотова (управител на „ЕН АР КОНСУЛТ” ЕООД и корица на последния брой на списание Business Lady), Добромира Манасиева (директор „Човешки ресурси” в Experian Bulgaria), Лилия Караманчева (генерален мениджър на Queisser Pharma Bulgaria), както телевизионната водеща и журналист Валентина Войкова. Винарска изба Едоардо Миролио поднесе на присъстващите своите уникални вина.", "date": "2017.09.28", "title": "Топ мениджъри присъстваха на отбелязването на 7-мия рожден ден на списание и клуб Business Lady"}
{"url": "http://www.focus-news.net/news/2017/09/28/2440741/blagoevgrad-vazstanoveno-e-dvizhenieto-po-pat--1-sofiya-kulata-pri-izhoda-na-blagoevgrad-v-posoka-zheleznitsa.html", "text": "Възстановен е и трафикът на МПС по път І-1 София - Кулата, при изхода на Благоевград, в посока Железница, при км 365. Това съобщиха от пресцентъра на Агенция \"Пътна инфраструктура\".", "date": "2017.09.28", "title": "Благоевград: Възстановено е движението по път І-1 София - Кулата, при изхода на Благоевград, в посока Железница"}
{"url": "http://www.focus-news.net/news/2017/09/28/2440742/pazardzhik-napalno-e-vazstanoveno-dvizhenieto-po-am-trakiya-pri-km-79-v-posoka-sofiya.html", "text": "Напълно е възстановено движението по АМ \"Тракия\", при км 79, в посока София. Това съобщиха от пресцентъра на Агенция \"Пътна инфраструктура\".", "date": "2017.09.28", "title": "Пазарджик: Напълно е възстановено движението по АМ \"Тракия\", при км 79, в посока София"}
{"url": "http://www.focus-news.net/news/2017/09/28/2440743/varna-okrazhnata-prokuratura-predade-na-sad-mazh-koyto-v-piyano-sastoyanie-bez-svidetelstvo-za-upravlenie-na-mps-i-s-previshena-skorost-e-prichinil-smartta-na-zhena.html", "text": "На съд по обвинителен акт на Окръжната прокуратура във Варна е предаден 29-годишният Атанас Д. от Игнатиево, който при управление на МПС без свидетелство за управление, с превишена скорост, на пешеходна пътека и в пияно състояние причинил смъртта на жена. Това съобщиха от пресслужбата на Апелативна прокуратура - Варна. С тези свои действия подсъдимият извършил престъпление по член 343, ал. 3, буква „б“, във връзка с ал. 1 от Наказателния кодекс, което се наказва с лишаване от свобода от 3 до 15 години. \r\nТежкият пътен инцидент станал на 1 октомври 2016 г. на главния път за Златни пясъци, в района на Иванчов хан. Малко преди инцидента подсъдимият, който управлявал „Рено меган“ с швейцарска регистрация, изпреварил друг автомобил. По показанията на водача, който е свидетел по делото, колата с швейцарска регистрация се движела със скорост около 100 км в час. С толкова висока скорост подсъдимият Атанас Д. преминал през кръстовището в района на спирка „Миньор“.\r\nВ момента на сблъсъка с преминаващата по пешеходната пътека жена автомобилът на Атанас се движел със скорост над 80 км в час, въпреки че разрешената в този участък скорост била 60 км в час. Подсъдимият ударил жената, а от удара тялото й било вдигнато във въздуха, след което паднало на пътното платно. Колата на Атанас се преобърнала, но той и спътничката му останали невредими. Пострадалата жена била отведена в болница, но още същия ден починала вследствие на тежка комбинирана травма на главата, гърдите, крайниците, контузия на мозъка и мозъчния ствол и белите дробове и други. \r\nТестът за употреба на алкохол на виновния водач отчел 2,37 промила алкохол в кръвта му.  \r\nПодсъдимият Атанас Д. е загубил правоспособност да управлява МПС още през 2015 год., когато в законна сила влезли наказателни постановления за многобройни по вид нарушения на Закона за движение по пътищата, с които му били отнети всички контролни точки.   \r\nПредстои делото срещу 29-годишния подсъдим да бъде насрочено за разглеждане във Варненския окръжен съд.", "date": "2017.09.28", "title": "Варна: Окръжната прокуратура предаде на съд мъж, който в пияно състояние, без свидетелство за управление на МПС и с превишена скорост е причинил смъртта на жена"}
{"url": "http://www.focus-news.net/news/2017/09/28/2440744/kyustendil-blizo-87-hilyadi-leva-shte-osiguri-obshtinata-kato-safinansirane-na-proekta-za-po-dobro-obrazovanie.html", "text": "Близо 87 хиляди лева ще осигури Община Кюстендил като съфинансиране на проекта „За по-добро образование”. Това беше гласувано по време на заседанието на Общинския съвет в Кюстендил, предаде репортер на Радио „Фокус” – Кюстендил. Проектът се осъществява от Център за регионално развитие „Рома”, а общата му стойност е 200 218 евро. Целта на проекта е обхващане и задържане на ромските деца в образователната система, осигуряване на качествено образование в мултикултурна среда. Отпуснатите от страна на Община Кюстендил средства са за транспорт и изхранване на учениците, обхванати по проекта. Съветниците одобриха съществуването на паралелки под допустимия минимален брой ученици. В Основно училище „Христо Ботев\" в 3 клас ще има паралелка с 14 ученици, в 4 клас с 11. В Основно училище ”Св. Паисий Хилендарски” в 5 клас ще има две паралелки с общо 32 ученици, в Основно училище „Ильо войвода” в 3 клас ще са 2 паралелки с общо 26 деца и в Професионална гимназия по селско стопанство 9 клас ще е с 13 ученици и 12 клас с 11 ученици.\r\nВенцеслав ИЛЧЕВ", "date": "2017.09.28", "title": "Кюстендил: Близо 87 хиляди лева ще осигури Общината като съфинансиране на проекта „За по-добро образование”"}
{"url": "http://www.focus-news.net/news/2017/09/28/2440745/smolyan-otlozhi-se-zasedanieto-na-obshtinskiya-savet-poradi-otsastvieto-na-kmeta-nikolay-melemov.html", "text": "Отложи се заседанието на ОбС – Смолян поради отсъствието на кмета на Смолян Николай Мелемов, предаде репортер на Радио „Фокус” – Смолян. В залата присъстваха 23-ма общински съветници. Председателят на ОбС инж. Димитър Кръстанов прочете заповедта на кмета, с която определя инж. Мариана Цекова – зам.-кмет да го замества и изпълнява функциите и длъжността кмет на общината при отсъствието му за периода 25 – 29 септември. Поради отсъствието на кмета общинският съветник от КРОС Кирил Хаджихристев поиска отлагане на днешното заседание. „За” отлагането на общинската сесия гласуваха 13 общински съветници,  „против” – 10, без „въздържал се“.\r\nДаниела БОЙКОВА", "date": "2017.09.28", "title": "Смолян: Отложи се заседанието на Общинския съвет поради отсъствието на кмета Николай Мелемов"}
{"url": "http://www.focus-news.net/news/2017/09/28/2440746/d-r-emiliya-baeva-zam-kmet-na-dobrich-sredstvata-za-proekta-za-obnovyavane-na-materialnata-baza-v-doma-za-stari-hora-domashniya-sotsialen-patronazh-i-obshtestvenata-trapezariya-sa-usvoeni-po-prednaznachenie.html", "text": "Проектът за обновяване на материалната база за предоставяне на социални услуги в Дома за стари хора, Домашния социален патронаж и Обществената трапезария е резултат на няколкомесечни съвместни усилия, вече е приключен и средствата са усвоени по предназначение. Това заяви на заключителна пресконференция д-р Емилия Баева, зам.-кмет „Хуманитарни дейности“, предаде кореспондентът на Радио „Фокус” – Варна. Общата стойност на проекта е 25 196 лева. Община Добрич участва със съфинансиране в размер на 2 519 лева. Останалата част от средствата е осигурена от Фонд „Социална закрила“. По думите на зам.-кмета реализирането на проекта е започнало още със зараждане на идеята за обновяване на материалната база. Следваща стъпка е била кандидатстване с проектно предложение пред фонда. В крайна сметка е модернизирана кухня, която осигурява изхранването на три социални услуги. „Ангажиментът, който съм поела аз и моят екип – да осигуряваме здравословно хранене, не само на децата от млечната кухня, от детските заведения, но и за хората в напреднала възраст, защото за мен като лекар е много важно не само качеството на продуктите, но и начинът, по който те се приготвят“, заяви зам.-кметът. Д-р Баева отправи думи на благодарност към всички, които заедно са обединили работа за осъществяване на проекта – неговия екип, ръководството на Дома за стари хора, където се намира обновения кухненски блок, както и фирмата изпълнител на дейностите. \r\nЖулиета НИКОЛОВА", "date": "2017.09.28", "title": "Д-р Емилия Баева, зам.-кмет на Добрич: Средствата за проекта за обновяване на материалната база в Дома за стари хора, Домашния социален патронаж и Обществената трапезария са усвоени по предназначение"}
{"url": "http://www.focus-news.net/news/2017/09/28/2440747/kyustendil-23-800-leva-se-otpuskat-za-remont-na-pokriva-na-chitalishte-bratstvo.html", "text": "23 800 лева се отпускат за ремонт на покрива на читалище „Братство” в Кюстендил.. Решението беше взето по време на заседанието на Общински съвет – Кюстендил, предаде репортер на Радио „Фокус” – Кюстендил. Причината е фактът, че при дъжд тече покривът на голямата зала в читалището, което е предпоставка за падане на гипсовия таван. Той вече е напукан и пожълтял и е необходима бърза намеса за отстраняване на течовете. Залата се ползва ежедневно и е с голяма натовареност, а в нея се организират разнообразни инициативи на общинско, регионално и национално ниво. 480 лева се отпускат от общинския бюджет за участие на Младежкия противопожарен отряд на Езиковата гимназия в Кюстендил на турнир в Ловеч. Средствата са необходими за покриването на транспортните разходи на учениците. Турнирът в Ловеч ще се проведе от 2 до 3 октомври. Той е за Преходната купа „Юлиян Манзаров” и е част от националния спортен календар. Младежкият противопожарен отряд на Езикова гимназия „Д-р Петър Берон” е участвал в републиканското състезание „Албена”, където се е класирал на 9-о място и е придобил право да  участва и за Преходната купа. Общинският съюз на пенсионерите получава подпомагане за провеждане на Четвъртия преглед на художествената самодейност на клубовете на възрастните хора. За провеждане на проявата, насрочена за 17 октомври в залата на читалище „Братство”, се отпуска подпомагане от 400 лева. Целта на проявата е да бъде популяризирана художествената самодейност и най-вече чрез него възрастите хора да се чувстват полезни и да намират място за изява техните групи и състави. 550 лева се отпускат от общинския бюджет в Кюстендил за подпомагане на състезател по картинг. 14-годишният Христо Пенов тренира картинг от 5-годишен. Той е шампион в Академията за млади пилоти, в клас „Мини БГ”, в клас „Мини” и в клас Ротакс джуниор”. Той ще представя България на световните финали в Портимао – Португалия, които ще се проведат от 4 до 11 ноември. Средствата се отпускат за пътни разноски.\r\nВенцеслав ИЛЧЕВ", "date": "2017.09.28", "title": "Кюстендил: 23 800 лева се отпускат за ремонт на покрива на читалище „Братство”"}
{"url": "http://www.focus-news.net/news/2017/09/28/2440748/cnn-po-tyaloto-na-oto-uormbiar-nyama-vidimi-belezi-ot-nasilie.html", "text": "Смъртта на 22-годишния американски студент Ото Уормбиър, който бе върнат в САЩ в състояние на кома след 17 месеца затвор в Северна Корея, изглежда ще остане загадка. Експерти по съдебна медицина от Охайо увериха, че по тялото му няма видими следи от мъчения, предава новинарският телевизионен канал CNN.\r\nДокладът е базиран на външен преглед, а не аутопсия. В него е описан белег с размер 4,3 на 1,6 инча върху десния крак на младия американец. Родителите Фред и Синди Уормбиър споменаха за него в рамкитв на интервю с телевизията, дадено във вторник, нарушавайки по този начин тримесечното си мълчание.\r\nРодителите на починалия студент разкриха, че белегът е получен от рана, която е била отворена в продължение на месеци. Те твърдят, че по тялото на сина им има признаци на мъчения, включително зъби, които изглежда са били „пренаредени\" . \r\nНо докладът на съдебния лекар не включва тези подробности. Той описва няколко по-малки белези, но не съдържа подробности за това, което ги е причинило.\r\nДокладът също така съдържа информация, която очевидно противоречи на данните от родителите на Уормбиър. В рамките на пресконференция в Хамилтън, д-р Лакшми Коде Самарко, коментира несъответствието. Тя каза, че нейният екип, който включва зъболекар, е достигнал до заключението, че „няма никакви данни за травма“, включително на на зъбите или челюстта, каза Самарко. „Изненадахме се от изявлението на (родителите)\", допълни експертът. Тереза Герова", "date": "2017.09.28", "title": "CNN: По тялото на Ото Уормбиър „няма видими белези от насилие“"}
{"url": "http://www.focus-news.net/news/2017/09/28/2440749/stara-zagora-obshtinskite-savetnitsi-v-kazanlak-ne-sabraha-neobhodimite-glasove-bivsheto-ozdravitelno-uchilishte-v-selo-srednogorovo-da-stane-sotsialen-dom-za-vazrastni-hora.html", "text": "Въпросът за промяна на статута на бившето оздравително училище в село Средногорово бе разгледан на днешното редовно заседание на Общинския съвет в Казанлък, предаде кореспондент на Радио „Фокус“.\r\nОбщинските съветници не успяха да съберат необходимите 25 гласа училището да се ремонтира и реконструира в социален дом за възрастни хора. Съветниците изслушаха кмета на Средногорово Илиян Илиев, който обясни, че към рушащата се сграда има проявен инвеститорски интерес от Мерат Куртьоз, собственик на фирма в село Енина. Училището е закрито през 1985година. „Сградите са в много лошо физическо състояние, поради което не могат да бъдат използвани. В този вид те не могат да бъдат отдавани под наем. Правени са опити за промяна на статута на сграда и при предишни кметове и кметски наместници, но тогава е липсвал инвеститорски интерес. Към момента той е налице и преди близо девет месеца е депозирано инвеститорско намерение в деловодството на Oбщината“, каза още кметът. Той уточни, че сградата вече застрашава живота на хората. В продължение на 43 години тази сграда не функционира, само се руши и в нея има израснали дървета около 2 – 3 метра. „Това училище е сантимент за хората, учили навремето в него“, каза още Илиян Илиев и призова общинските съветници да гласуват и да дадат нов старт на тази сграда, а именно нов живот и изграждането на Дом за стари хора. Заедно с кмета Галина Стоянова и заместник-кметовете са направени необходимите стъпки към Министерството на образованието за даване на съгласие за допускане на устройствена процедура за промяна предназначението на парцела и сградата на ООУ „Христо Ботев” село Средногорово. \r\nБившето оздравително училище в Средногорово е включено като „Интернат – село Средногорово” в списъка на обекти, публична общинска собственост, одобрен с Решение на Общинския съвeт в Казанлък от 1996 година. На заседанието си днес местният парламент трябваше да приеме решение, с което да обяви имота за частна общинска собственост и да го изключи от списъка на обекти, публична общинска собственост. 24 общински съветници гласуваха с „да”, трима с „не”.\r\nСлавяна ГАЙДАРОВА", "date": "2017.09.28", "title": "Стара Загора: Общинските съветници в Казанлък не събраха необходимите гласове бившето оздравително училище в село Средногорово да стане социален дом за възрастни хора"}
{"url": "http://www.focus-news.net/news/2017/09/28/2440750/ministarat-na-vanshnite-raboti-na-rf-sergey-lavrov-vze-uchastie-v-rabotna-zakuska-v-posolstvoto-na-republika-balgariya-v-moskva.html", "text": "В посолството на Република България в Москва на 27 септември 2017 г. се проведе работна закуска на министъра на външните работи на РФ Сергей Лавров с извънредните и пълномощни посланици на славянски държави. Това се казва в съобщение от Посолството на Република България в Москва.\r\nВ приветствието си до високите гости извънредният и пълномощен посланик на Република България в РФ Бойко Коцев отбеляза важността на продължаването на традицията да се провеждат срещи с министъра на външните работи с цел редовна обмяна на мнения по актуални международни проблеми и укрепване на диалога в двустранното сътрудничество. \r\nМинистър Сергей Лавров подчерта, че културните, историческите и духовните фактори без съмнение обединяват всичките наши държави и Русия е готова да развива конструктивни отношения с всяка от присъстващите страни. Ръководителят на руското външнополитическо ведомство отбеляза положителната динамика в развитието на търговско-икономическите отношения между Русия и повечето от участващите в срещата страни, в това число, увеличаването на стокообмена не само за сметка на енергоносителите. Също така положително беше оценено развитието на отношенията в хуманитарната и културната сфери. \r\nВ работната закуска взеха участие и първият заместник-министър на външните работи Владимир Титов, статс-секретарят и заместник-министър Григорий Карасин, заместник-министърът Алексей Мешков, директорите на департаменти на МВнР на РФ, както и посланиците на Македония, Полша, Сърбия, Словакия, Словения, Хърватия, Черна гора, Чехия, и временно управляващите посолствата на Беларус, Босна и Херцеговина и Украйна.", "date": "2017.09.28", "title": "Министърът на външните работи на РФ Сергей Лавров взе участие в работна закуска в Посолството на Република България в Москва"}
{"url": "http://www.focus-news.net/news/2017/09/28/2440751/sliven-kontsesiya-na-ezerata-kray-selo-mechkarevo-nyama-da-ima.html", "text": "Кметът на Сливен Стефан Радев оттегли предложенията за отдаване на концесия на езерата в Мечкарево. Това съобщиха от пресцентъра на Община Сливен.\r\n„Мисля, че трябва да се помисли за общинска такса или цена на услуга за ползване на дупките. По-добре е те да останат собственост на Общината, и да носят приходи, които могат да се използват за подобряване на базата”, заяви Стефан Радев от трибуната, по време на заседание на Общинския съвет. Също така ще се удовлетворят и желанията на спортните риболовци, каза още кметът. Радев посочи, че решението му е взето след проведена среща с представители на Клуба по спортен риболов. На нея са били обсъдени варианти за стопанисването на езерата край село Мечкарево при друг режим.\r\nДнес на сесия бяха приети други 27 важни за Сливен въпроси.\r\nСъветниците приеха днес Отчета за приходите и разходите на бюджета на Община Сливен за 2016 година, както и изменение на бюджета за тази година. Сесията избра Георги Киров за временно изпълняващ длъжността управител на „Обреден комплекс”, прие и предложение за обявяване на конкурс за титуляр на общинското дружество. Приета беше и програма за честването на празника на Сливен. Сесията удостои със званието  „Почетен гражданин на град Сливен и общината” оперния певец Камен Чанев, проф. д-р Красимир Иванов, д-р на медицинските науки и проф. д-р Ивайло Христов, тазгодишния носител на годишната награда за литература и изкуство на името на Добри Чинтулов.", "date": "2017.09.28", "title": "Сливен: Концесия на езерата край село Мечкарево няма да има"}
{"url": "http://www.focus-news.net/news/2017/09/28/2440752/kyustendil-obshtinskiyat-savet-predostavi-za-bezvazmezdno-polzvane-na-op-uchenichesko-hranene-byufetite-v-uchilishtata.html", "text": "Общинският съвет в Кюстендил предостави за безвъзмездно ползване на ОП „Ученическо хранене” бюфетите в училищата, предаде репортер на Радио „Фокус” – Кюстендил. От 2014 година бюфетите на 4 училища са предоставени за безвъзмездно ползване на общинското предприятие. Със свое решение съветниците правят същото и за училищата „Даскал Димитри”, „Професор Марин Дринов” и Езиковата гимназия. По този начин във всички общински училища ще се предлагат здравословни закуски, с което ще бъдат задоволени всички норми за здравословно хранене на учениците. Физкултурните салони в основните училища „Св. Паисий Хилендарски” и „Проф. Марин Дринов” ще бъдат отдавани под наем. Предложението е на директорите на двете учебни заведения. Физкултурните салони ще бъдат използвани за тренировки по карате, таекуондо и спортни танци срещу месечен наем. Заниманията ще се извършват във време, което няма да възпрепятства провеждането на учебния процес в двете училища. Увеличава се капацитетът на Центъра за обществена подкрепа в Кюстендил. В момента капацитетът на центъра е 30 потребители, но има трайна тенденция да се работи над него, което налага и увеличаването на броя потребители, които може да се възползват от предоставяните социални услуги. С още 10 потребители ще бъде увеличен капацитетът, което ще стане след приключване на всички процедури и ще важи от 1 януари 2018 година.\r\nВенцеслав ИЛЧЕВ", "date": "2017.09.28", "title": "Кюстендил: Общинският съвет предостави за безвъзмездно ползване на ОП „Ученическо хранене” бюфетите в училищата"}
{"url": "http://www.focus-news.net/news/2017/09/28/2440753/dobrich-12-avtori-poluchavat-finansirane-po-pravilata-za-finansovo-podpomagane-na-knigoizdavaneto-i-knigorazprostranenieto-na-obshtinata.html", "text": "12 автори с книги за Добрич и Добруджа ще получат финансиране по правилата за финансово подпомагане на книгоиздаването и книгоразпространението на Община Добрич. Това реши на свое заседание Експертната комисия, която определя кои книги ще получат средства, съобщиха от пресцентъра на Община град Добрич. Общата сума, която ще бъде отпусната от общинския бюджет е 10 000 лева. Финансиране получават книгите: „Посвещение“ на Валентина Добринчева; „Моята Добруджа“ на Петър Крумов; „Йордан Йовков, почти непозната кореспонденция“ на Маринела Паскалева; „Времето на лирическия герой“ на Драгни Драгнев; „Репетиция за живот“ на Ема Гергиева; „Усмивката – емоционален щрих в творчеството на Йордан Йовков“ на Рада  Въртунинска; „Ще те докосна ли“ на Татяна Иванова; „Войните между Русия и Турция на територията на Добруджа“ на Георги Казанджиев; „Българската памет за Йордан Йовков“ на Регионален исторически музей. Освен тези издания Община Добрич ще финансира откупуването на книгата на Атанас Пеев „Личности и събития“, издаването на сборника „Жив е споменът за вас“ на Димитър Илиев и на илюстративен албум „Добруджа във войните за национално обединение“ на Регионалния исторически музей.  Правилата, необходимите документи и заявлението за кандидатстване могат да се намерят на интернет–страницата на Община Добрич www.dobrich.bg в рубриката „Общински съвет” и подсекция „Правилници”. Документите за кандидатстване се подават в Деловодството на Центъра за услуги и информация на улица „България”12.", "date": "2017.09.28", "title": "Добрич: 12 автори получават финансиране по правилата за финансово подпомагане на книгоиздаването и книгоразпространението на Общината"}
{"url": "http://www.focus-news.net/news/2017/09/28/2440754/dimitar-lazarov-gerb-nyama-tekst-v-doklada-za-natsionalnata-sigurnost-spored-koyto-rusiya-da-predstavlyava-zaplaha.html", "text": "Няма текст в Доклада за националната сигурност, според който Русия да представлява заплаха. Това каза пред журналисти председателят на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения Димитър Лазаров след заседанието ѝ, на което бе гласуван Годишният доклад за състоянието на националната сигурност на Република България през 2016 г., предаде репортер на Агенция „Фокус“. „Комисията разгледа доклада. Имаше забележки по отношение на структурата в доклада, липсата или наличието на някои констатации. Беше гласувано с 3 гласа „за“, 2 „против“ и 1 „въздържал се“. Имаше и теми, които са класифицирана информация, но забележките бяха защо в структурата на доклада не са включени някои детайли. Взе се и другото становище, че няма как да бъдат включени някои технически детайли и че предстои разглеждането на класифицираните доклади на другите служби – „Военна информация“, Държавна агенция „Разузнаване“ и ДАНС“, коментира Лазаров. Той уточни, че не е имало предложения докладът да бъде допълван преди да отиде за разглеждане в пленарна зала. По думите му не е имало предложения да се маха текст, свързан с Русия. Лазаров поясни, че няма текст в доклада, който да твърди, че Русия представлява заплаха за националната ни сигурност. „Текст, че Русия е враг или представлява заплаха за националната сигурност на 11-а страница в доклада няма. Няма написано такова нещо. Това, че някой така интерпретира нещата, е друга тема. В доклада на следващата страница пише, че се създава несигурност за националната сигурност от излизането на Великобритания от ЕС, което е нормално – евроскептицизъм, националистически движения. От това не може да се направи изводът, че Великобритания е враг или заплаха за националната сигурност“, каза още Димитър Лазаров.\r\nЛюба АЛЕКСИЕВА", "date": "2017.09.28", "title": "Димитър Лазаров, ГЕРБ: Няма текст в Доклада за националната сигурност, според който Русия да представлява заплаха"}
{"url": "http://www.focus-news.net/news/2017/09/28/2440755/blagoevgrad-obshtinski-savet-bansko-izbra-kostadin-zagorchin-za-zamestnik-predsedatel.html", "text": "На своето редовно заседание, Общински съвет - Банско проведе избор на заместник-председател на местния парламент. Това съобщиха от пресцентъра на Община Банско. С 2/3 от общите гласове бе избран Костадин Загорчин, който е общински съветник трети мандат и  председател на две от постоянните комисии, работещи към Съвета. Гласувани бяха изменения в състава на две от постоянните комисии – тази по бюджет и финанси и тази по социална политика, здравеопазване и сигурност на гражданите, наложени поради избора на Петър Баряков за председател на местния парламент. Неговото място ще заеме Владимир Колчагов. Съветниците дадоха своето съгласие за избора на нов състав на Съвета на директорите на ПФК „Банско”, породен от необходимостта от реорганизация на мениджърския екип, която да доведе до по-ефективно управление на дружеството, ръководещо футболния клуб в курортния град.Взето бе решение за актуализация на разходите, заложени в бюджета на Община Банско за 2017 г. Съветниците одобриха увеличенията, появили се в хода на календарната година при изпълнението на инвестиционната програма на администрацията, както и при изготвянето на техническа документация, необходима за достигане на проектна готовност на отделни обекти, предвидени за кандидатстване по програмите за европейско финансиране. Гласувано бе финансово подпомагане на двама състезатели по канадска борба от град Банско, Георги Цветков и Николай Прешелков. Средствата ще бъдат използвани от спортистите във връзка с подготовката им за Световната купа по канадска борба, която ще се проведе през месец ноември в Полша. Представителите на местния тим „Армспорт клуб Банско” вече имат титли от републикански, европейски и световни турнири.Местните парламентаристи одобриха кандидатстването на община Банско по „Програмата за развитие на човешките ресурси” 2014-2020 с проект „Разширяване на социално предприятие Банско”. С реализирането му се цели увеличаване капацитета и функциите на съществуващото предприятие в града с две нови дейности – озеленяване и поддръжка на обществени пространства и дърводелски услуги. В рамките на проекта се предвижда осигуряването на подкрепа за заетост на хора с увреждания и лица в наравностойно положение за период от 12 месеца.", "date": "2017.09.28", "title": "Благоевград: Общински съвет - Банско избра Костадин Загорчин за заместник-председател"}
{"url": "http://www.focus-news.net/news/2017/09/28/2440756/kyustendil-sdruzhenieto-na-obshtopraktikuvashtite-lekari-v-grada-podkrepyat-vavezhdaneto-na-taksa-pri-pregled-na-detsa.html", "text": "Сдружението на общопрактикуващите лекари в Кюстендил подкрепят въвеждането на такса при преглед на деца. Това каза пред журналисти председателят на районната колегия д-р Румен Алексов, предаде репортер на Радио „Фокус” – Кюстендил. „Сдружението застава категорична зад искането да се въведат потребителски такси за преглед на деца. Организацията настоява за това от миналата година, въпросът се повдига навреме преди предстоящата процедура по формирането на бюджета за догодина. В момента прегледът на деца при личния лекар е безплатен и той не се компенсира по същия начин, както в специализираната или болничната помощ, където и за деца има такси и то дори по-високи от стандартната”, каза д-р Румен Алексов.\r\nВенцеслав ИЛЧЕВ", "date": "2017.09.28", "title": "Кюстендил: Сдружението на общопрактикуващите лекари в града подкрепят въвеждането на такса при преглед на деца"}
{"url": "http://www.focus-news.net/news/2017/09/28/2440757/dots-d-r-petar-nenkov-balgariya-e-reshavashtata-voennopoliticheska-sila-v-sazdadenata-antiturska-koalitsiya-po-vreme-na-balkanskata-voyna.html", "text": "България е решаващата военнополитическа сила в създадената антитурска коалиция от балкански държави по време на Балканската война през 1912 година. Това каза в предаването „Със славната 2-ра Тракийска дивизия – За честта на България” на Радио „Фокус” Пловдив военният историк доц. д-р Петър Ненков. „Тя свиква под знамената си над 600-хилядна армия с 1116 оръдия, много повече отколкото всички съюзници, взети заедно и изнася главната тежест на войната”, посочи Ненков. По думите му задачите на Българската армия са да настъпи в Източна Тракия, да превземе Родопската област, да прекъсне връзката между Тракийския и Македонския театър на бойните действия и да действа в Македония с ограничени сили за съдействия на сръбската армия. Турското командване съсредоточава срещу българите своята Източна турска армия от около 235 хиляди души, под командването на Абдулах паша.\r\n„Българското командване насочва 2-ра армия на генерал Никола Иванов срещу Одринската крепост, 1-ва армия на генерал Васил Кутинчев в междината между Лозенградската и Одринската крепост, а 3-та армия на генерал Радко Димитриев срещу десния фланг на турската армия”, добави Петър Ненков. По думите му тази армия до началото на бойните действия остава неразкрита от турското разузнаване и внася истинско объркване в турските щабове с удара си към Лозенград. На 9 октомври пламват жестоки срещни боеве на авангардите на двете армии при Гечкенли, Петра, Селиолу, Ескиполус, в които българският войник обръща в паническо бягство турските низами. Възхитен от героизма на българските пехотинци, руският военен кореспондент Немирович Данченко пише: ”При Ескиполус щикът превъзходно свърши своето. Суворовските чудо богатири не биха извършили това по-добре, а скобелевци от 1877/1878 г. биха признали своите ученици за равни на себе си !” Четката на военния художник Ярослав Вешин е увековечила шеметната щикова атака на българските пехотинци в картината “На нож”.\r\nНа 5 октомври тази година се навършват 105 години от началото на Балканската война.\r\nЦветана ТОНЧЕВА", "date": "2017.09.28", "title": "Доц. д-р Петър Ненков: България е решаващата военнополитическа сила в създадената антитурска коалиция по време на Балканската война"}
{"url": "http://www.focus-news.net/news/2017/09/28/2440758/v-92-sarbiya-napadnata-e-tsentralata-na-demokratichniya-sayuz-na-sarbite-v-skopie.html", "text": "Неизвестни лица са нападнали централата на политическата партия Демократичен съюз на сърбите в Македония (ДСМ), като са успели да проникнат в сградата в търсене на компрометиращи документи, предава белградското радио В-92.\r\nРадиото цитира народният представител и лидер на партията Иван Стоилкович, който смята, че \"нападението е опит за оказване на политически натиск и за сплашване на членовете на партията\".\r\nСпоред източници от ДСМ все още не е известно какво точно са търсили неизвестните нападатели.\r\nРадиото припомня, че ДСМ е партньор на ВМРО-ДПМНЕ в коалицията \"За по-добра Македония\" и е една от партиите, които обединяват етническите сърби в Македония.Тереза Герова", "date": "2017.09.28", "title": "В-92 (Сърбия): Нападната е централата на Демократичния съюз на сърбите в Скопие"}
{"url": "http://www.focus-news.net/news/2017/09/28/2440759/dimitar-margaritov-kzp-signal-ot-edin-potrebitel-pomaga-za-reshavaneto-na-kazus-koyto-mozhe-da-zasegne-po-shirok-krag-grazhdani.html", "text": "Все още като че ли гражданите изпитват неудобства, свързани с дефектни телекомуникационни устройства, електро- и битови уреди и невъзможността на търговците да окажат съдействие – да извършат ремонт или да проявят добра практика като възстановят заплатените средства за дефектната стока. Това заяви председателят на Комисията за защита на потребителите (КЗП) Димитър Маргаритов при провеждането на приемна за гражданите във Враца, съобщиха от пресцентъра на КЗП. \r\n„Имаше и оплаквания, свързани с некоректни реклами и с т. нар. непоискани търговски съобщения от мобилните оператори, на каквито често жертва стават възрастните и заплащат за тях цена, без да е поискали услуга. Това е сериозно нарушение, на което ние ще обърнем специално внимание. Ако, както и считам, произнасянията ни бъдат в посока нелоялна търговска практика, тогава ще предпазим един доста голям кръг от потребители, които може би сега също са засегнати от това нарушение“, каза още Маргаритов при обобщаването на поставените от гражданите въпроси по време на приемната. „Хубавото е, че приключването на такива нарушения след нашите произнасяния за наличието и забраната на нелоялни търговски практики ще бъде от полза, както за тези потребители, които дойдоха тук, така и за доста голям кръг, които не са дошли при нас“, добави председателят.  \r\nСпоред Маргаритов приемната във Враца е постигнала удовлетворителен резултат, тъй като е предоставила възможност на хората да споделят потребителски проблеми, да получат съвет и да се убедят, че намесата на институцията ще постигне положителен за тях резултат. „Интересът беше доста засилен. Сега е нашата отговорност да работим по казусите, които споделиха с нас хората. Предполагам нашите бързи и навременни действия и произнасяния във връзка с тези оплаквания ще имат ефект и върху по-широк кръг потребители“, коментира Маргаритов. „Оценявам тази инициатива като успешна и считам, че трябва да бъде развита и занапред във всички региони на страната, където хората да дойдат и да обяснят какъв потребителски проблем имат и да се създаде основателно впечатление у обществото, че има институции, които са готови да реагират ефективно и ефикасно на проблемите на хората“, каза в заключение председателят.", "date": "2017.09.28", "title": "Димитър Маргаритов, КЗП: Сигнал от един потребител помага за решаването на казус, който може да засегне по-широк кръг граждани"}
{"url": "http://www.focus-news.net/news/2017/09/28/2440760/ministerstvoto-na-turizma-sazdava-investitsionna-karta.html", "text": "Министерството на туризма създава инвестиционна карта. В нея влизат 30 обекта и тя ще бъде промотирана на чуждестранни инвеститори. Така се цели да се насърчат и улеснят вложенията в сектора. Това каза зам.-министърът на туризма Милко Теофилов при откриването на Десетия Черноморски туристически форум във Варна в сряда вечерта, съобщиха от пресцентъра на Министерството на туризма. Той цитира данни на Световния съвет за пътувания и туризъм, според които 7 от всеки 100 евро, инвестирани в България, са вложени в туризъм. Това е над средното ниво за Европейския съюз и света, но трябва да се надгражда, посочи още зам.-министърът. По думите му страната има редица предимства спрямо други страни в региона. Например корпоративният данък у нас е най-ниският в ЕС, като ставката е под тази на Румъния, Сърбия и други държави от Източна Европа.\r\nНа туризма трябва да се гледа не само като брой хора, които влизат в страната, но обръщаме внимание и на инвестициите в сектора, коментира зам.-министърът. Той подчерта, че статистическите данни относно чуждестранните туристи, които влизат в страната, показват добро развитие в правилната посока. Според данните за периода януари–юли ръстът на посетителите е 7, 2 процента спрямо същия период на миналата година. Това ще значи, че 4,923 млн. чуждестранни посетители са били в страната за първите 7 месеца на годината. Приходите в сектора се увеличават с близо 11 на сто, достигайки 3,785 млрд. лв. \r\nЗа периода януари-юли 2017 г. пренощувалите чуждестранни гости само във Варна в категоризираните места за настаняване с поне 10 легла са били общо около 450 хил., което представлява 1,5% ръст спрямо същия период на миналата година. Приходите от нощувки за януари-юли на настоящата година са почти 150 млн. лв. от чужденци, което е ръст от 11,8%. \r\nВ последните 5 години средногодишният ръст е 6 процента, което е над средното ниво за Евросъюза, показват данните на Световния туристически барометър, каза още зам.-министър Теофилов. И допълни, че това е по-високо ниво в сравнение със средното за ЕС, за който нарастването е 4,3%. По този показател оставяме зад нас страни като Турция, Италия и Франция. Съветът прогнозира, че разходите за бизнес туризъм ще нараснат с 80 на сто в следващите 10 години. За това инвестиционната карта е една от инициативите на Министерството на туризма, по която се работи усърдно, допълни зам.-министър Теофилов. И посочи, че ведомството обръща сериозно внимание и на темата за дигитализацията, защото тя също е от изключителна важност, а туристите все по-често планират почивките си и правят резервациите си през телефон.", "date": "2017.09.28", "title": "Министерството на туризма създава инвестиционна карта"}
{"url": "http://www.focus-news.net/news/2017/09/28/2440761/afp-poveche-ot-polovin-milion-rohingi-sa-izbyagali-v-bangladesh.html", "text": "Броят на рохингите, които избягаха в Бангладеш, откакто в Мианмар бе подновено насилието, надхвърля половин милион, заявиха от ООН, цитирани от AFP.\r\nПо предишни изчисления броят на рохингите, които са избягали в Бангладеш бе около 480 хиляди, докато сега е нараснал на 501,800 души. Това не се дължи на увеличение на бежанския приток, а грешно преброяване. Симеон Миланов", "date": "2017.09.28", "title": "AFP: Повече от половин милион рохинги са избягали в Бангладеш"}
{"url": "http://www.focus-news.net/news/2017/09/28/2440762/dots-d-r-petar-nenkov-stotitsi-hilyadi-balgari-tragvat-na-spravedliva-i-svyata-voyna-za-osvobozhdenieto-na-svoite-porobeni-bratya-v-makedoniya-i-trakiya-po-vreme-na-balkanskata-voyna.html", "text": "Стотици хиляди българи тръгват на справедлива и свята война за освобождението на своите поробени братя в Македония и Тракия по време на Балканската война през 1912 година. Това каза в предаването „Със славната 2-ра Тракийска дивизия – За честта на България” на Радио „Фокус” - Пловдив военният историк доц. д-р Петър Ненков. „Те знаеха, че много от тях няма да се върнат у дома. Но въпреки това, зарязаха работа, учение и гурбет и смело поеха за фронта, към големия завой на Марица, където оловото пееше своята зла песен и смъртта прибираше в своите зловещи чертози кър­ва­вия си урожай”, добави Ненков. По думите му по зова на Родината, като доброволци в армията постъпват най-ярките представители на българската интелигенция, като скулптора Андрей Николов, художниците Никола Танев, Владимир Димитров-Майстора, Никола Кожухаров, Петър Морозов, писателите Йордан Йовков, Антон Страшимиров, Димчо Дебелянов, Елин Пелин, Михаил Кремен и Стамен Панчев, бъдещите професори Александър Балабанов, Михаил Арнаудов, Александър Балан, легендарния цирков акробат Лазар Добрич и много други, за които руският военен кореспондент Олегин пише: „Аз видях професори от университета, спечелили европейска известност, учени, тръгнали, като прости войници с обозите, с военните болници и бойните части към фронта”\r\nПо думите на доц. д-р Петър Ненков на 5 октомври 1912 г. камбаните по селата и градовете на България известяват на народа за обявяването на мобилизация на войската за Балканската война. Хората се поздравяват като при голям празник. Покрай казармите се извиват кръшни хора, сякаш не на война, а на сватба изпраща народът своите синове. Запасняците се отправят към казармите, закичени със здравец, изпратени с благословия и песни.\r\nЦветана ТОНЧЕВА", "date": "2017.09.28", "title": "Доц. д-р Петър Ненков: Стотици хиляди българи тръгват на справедлива и свята война за освобождението на своите поробени братя в Македония и Тракия по време на Балканската война"}
{"url": "http://www.focus-news.net/news/2017/09/28/2440763/reuters-evropeyskiyat-parlament-nastoyava-velikobritaniya-da-prekrati-diskriminatsiyata-sreshtu-evropeyskite-grazhdani.html", "text": "Евродепутатите настояват Великобритания да прекрати практиката да се „дискриминират“ европейските граждани на работното място, както и другаде, показва проекторезолюция, цитирана от Reuters .\r\nЕвродепутатите призовават британските власти да гарантират широките права на европейските граждани и семействата им, след като Великобритания напусне ЕС през 2019-та година.\r\nОт ЕП изразиха „притесненията си“ за административните практики срещу европейските граждани, които живеят в Обединеното кралство. Симеон Миланов", "date": "2017.09.28", "title": "Reuters: Европейският парламент настоява Великобритания да прекрати „дискриминацията“ срещу европейските граждани"}
{"url": "http://www.focus-news.net/news/2017/09/28/2440764/darzhavniyat-glava-rumen-radev-shte-provede-sreshta-s-predsedatelya-na-sada-na-es-koen-lenarts.html", "text": "На 29 септември от 11.30 часа на „Дондуков“ 2 президентът Румен Радев ще проведе среща с председателя на Съда на Европейския съюз Коен Ленартс. Това съобщиха от прессекретариата на държавния глава.", "date": "2017.09.28", "title": "Държавният глава Румен Радев ще проведе среща с председателя на Съда на ЕС Коен Ленартс"}
{"url": "http://www.focus-news.net/news/2017/09/28/2440765/vav-vidin-ne-se-predlagat-darva-za-ogrev-zashtoto-se-iznasyat-za-rumaniya.html", "text": "Във Видин не се предлагат дърва за огрев, заявиха за Радио „Фокус“ – Видин фирми, които търгуват с твърдо гориво. От фирмите посочиха, че дървата за огрев, добити в региона тази година, се изнасят за Румъния. Цената на дървата в северната ни съседка е 60 евро за кубик, докато за Видин би била до 80-85 лв. за кубик. От фирмите заявиха, че нямат доставка на дърва за огрев заради износа в Румъния, където цените са много по-високи. Малки количества дърва се доставят в малките населени места от фирми. Цената на дървата за огрев във Видинския регион се е покачила с 30 лв. спрямо миналата година, когато е била 55 лв. за кубик. \r\nОбщините Белоградчик и Бойница, които имат общински гори снабдяват местното население с дърва за огрев на цена от 45 лв. за кубик.\r\nАнна ЛОЗАНОВА", "date": "2017.09.28", "title": "Във Видин не се предлагат дърва за огрев, защото се изнасят за Румъния"}
{"url": "http://www.focus-news.net/news/2017/09/28/2440766/brekzit-nyama-dostatachen-napredak-v-pregovorite-za-razvoda.html", "text": "Напредъкът по приоритетите на ЕС в първите четири кръга от преговори с Великобритания не е достатъчен, се казва в проекторезолюцията на Парламента. Това съобщават от пресслужбата на ЕП.\r\nПредседателският съвет на Парламента (председателят на ЕП и лидерите на политическите групи) одобри в четвъртък проект на резолюция, който призовава Европейския съвет да констатира, че „не е постигнат достатъчен напредък“ по трите ключови цели на ЕС – гарантиране правата на гражданите на ЕС и Обединеното кралство, изясняване на финансовите ангажименти на Обединеното кралство и разрешаване на проблема с границата между Република Ирландия и Северна Ирландия, освен ако петият кръг на преговорите не доведе до сериозен пробив. \r\nПредложението, изготвено от ръководната група на ЕП по въпросите на Брекзит, ще бъде обсъдено и подложено на гласуване в пленарна зала следващия вторник. \r\nПредседателят на Парламента Антонио Таяни заяви: „Ние приветстваме конструктивния подход на премиера Тереза Мей в неотдавнашната ѝ реч във Флоренция. Защитата на правата на гражданите е абсолютен приоритет за Европейския парламент. Споразумението за оттегляне трябва да запази пълния набор от права, които гражданите имат понастоящем, както е определено в съответното законодателство на Европейския съюз. Допълнителни гаранции, че правото на ЕС ще бъде спазвано до окончателното оттегляне на Обединеното кралство, също са от ключово значение за бързото приключване на първия етап от преговорите“. \r\nКоординаторът на ЕП за Брекзит Ги Верхофстад добави: „В речта си във Флоренция на 22 септември министър-председателят Мей открехна вратата за постигане на напредък например относно ролята на Съда на Европейските общности, но бихме искали правителството на Обединеното кралство да внесе по-голяма яснота. Все още чакаме отговори на съществени въпроси като например как да запазим Северна Ирландия в митническия съюз или да изготвим специално споразумение, което да предотврати повторното въвеждане на твърда граница. Що се отнася до правата на гражданите и уреждането на финансовите задължения, ние очакваме конкретни отговори на предложенията на преговарящия екип на ЕС“. \r\nЧленовете на ЕП ще обсъдят във вторник проекта на резолюция с председателя на Европейската комисия Жан-Клод Юнкер и главния преговарящ на ЕС за Брекзит Мишел Барние. Така гласуваната резолюцията ще представлява приноса на Парламента към срещата на върха на ЕС на 20 октомври в Брюксел, когато правителствените лидери ще оценят напредъка в преговорите по Брекзит. \r\n  Всяко споразумение за оттегляне в края на преговорите между Великобритания и ЕС ще трябва да получи одобрението на Европейския парламент.", "date": "2017.09.28", "title": "Брекзит: Няма достатъчен напредък в преговорите за развода"}
{"url": "http://www.focus-news.net/news/2017/09/28/2440767/stara-zagora-maksimalniyat-razmer-na-obshtinskiya-dalg-na-obshtina-kazanlak-kam-kraya-na-2016-godina-e-4-935-168-lv.html", "text": "Какъв е размерът на новопоетия дълг на Община Казанлък за 2016 година и какъв е размерът на дълга към 31 декември 2016 година бяха два от въпросите към Общинска администрация зададени по времена на днешната редовна сесия на Общинския съвет в Казанлък, предаде кореспондент на Радио „Фокус“. На питанията отговори Славена Бояджиева, която поясни, че поетият нов общински дълг за 2016 година е по два проекта на Община Казанлък, гласувани с решение на Общинския съвет от 2016 година. Единият проект е в размер на 404 304 лв., като са усвоени 392 769 лв., а по другия проект за ремонт на три детски градини и две ясли, гласувани с решение на ОбС са 238 214 лв. Общо новопоетият дълг е в размер на 642 518 лв. като усвоения към 31 декември 2016 г. е 608 838 лв. Максималният размер на Общинския дълг към 31 декември 2016 година е 4 935 168 лв.\r\nГрупата съветници на БСП в местния парламент не подкрепи отчета за дълга на Община Казанлък за 2016 година. Теодора Иванова обясни това с аргумента, че съгласно Закона за публичните финанси всяка година с приемането на бюджета се приема и лимитът на дълга. В бюджета за 2016 година има два показателя – на новопоетия дълг и дълга към края на 2016 година: „От цитираните данни става ясно, че дългът към края на 2016 година е близо 300 хиляди над определения в бюджета за 2016 година по показател, който следва да бъде съблюдаван при приемане на отчета на дълга.“\r\nСлавяна ГАЙДАРОВА", "date": "2017.09.28", "title": "Стара Загора: Максималният размер на общинския дълг на Община Казанлък към края на 2016 година е 4 935 168 лв."}
{"url": "http://www.focus-news.net/news/2017/09/28/2440768/ria-novosti-sasht-prizovaha-rusiya-i-kitay-da-zasilyat-natiska-nad-severna-koreya.html", "text": "Заместник-министърът на финансите на САЩ по противодействието на тероризма и финансовото разузнаване Сигал Монделкер призова Русия и Китай  да направят всичко възможно за прилагането на санкциите срещу Северна Корея, предава РИА Новости.\r\n„Китай и Русия заслужават признание за поддръжката на приетите последни резолюции на Съвета за сигурност на ООН. Въпреки това, тези страни могат да направят много повече“, каза той.  Симеон Миланов", "date": "2017.09.28", "title": "РИА Новости: САЩ призоваха Русия и Китай да засилят натиска над Северна Корея"}
{"url": "http://www.focus-news.net/news/2017/09/28/2440769/dots-d-r-petar-nenkov-po-svoya-dramatizam-i-geroichni-podvizi-edna-bitka-na-vrah-kavgadzhik-mnogo-prilicha-na-shipchenskata-epopeya.html", "text": "По време на Балканската война, при боевете в Родопите, голям героизъм проявяват воините от 21-ви пехотен Средногорски полк, начело с полковник Владимир Серафимов. Това каза в предаването „Със славната 2-ра Тракийска дивизия – За честта на България” на Радио „Фокус” Пловдив военният историк доц. д-р Петър Ненков. По думите му полкът освобождава Устово, Райково и Пашмъкли, но е принуден да премине в отбрана под напора на превъзхождащи турски сили. Старшото командване му нарежда да отстъпи, за да не попадне в плен. „Когато разбират това в щаба на полка отиват местни селяни и със сълзи на очи казват: „На кого ни оставяте? Нима не знаете, че след вашето оттегляне, всичко ще падне под сеч?” Тогава смелият полкови командир изрича паметните думи: ”Aз не ще отстъпя на противника селата, в които вчера бях посрещнат като освободител!”, разказа Ненков. На връх Кавгаджик /Средногорец/ при село Алами дере, сега полковник Серафимово, турците атакуват пет пъти позицията на полка, но пристъпите им геройски са отблъснати от средногорци. „По своя драматизъм и героични подвизи паметният бой на този връх много прилича на Шипченската епопея от 1877г. затова местните хора с любов го наричат „Родопската Шипка!”“, посочи Ненков. Въпреки силните турски позиции и трудния релеф, рилци проявяват чудеса от храброст и разгромяват противника, освобождавайки редица селища в Македония, като достигат до подстъпите на Солун.\r\nПрез първия период на войната с бойна слава се покрива и младият български военноморски флот. Отряд торпедоносци начело с капитан 2-ри ранг Димитър Добрев атакува турския броненосец “Хамидие” и го торпелира, въпреки яростната стрелба. С големи мъки той е докаран до Цариград и до края на войната повече не взема участие в бойните действия.\r\nЦветана ТОНЧЕВА", "date": "2017.09.28", "title": "Доц. д-р Петър Ненков: По своя драматизъм и героични подвизи една битка на връх Кавгаджик много прилича на Шипченската епопея"}
{"url": "http://www.focus-news.net/news/2017/09/28/2440770/mvnr-tyaloto-na-balgarka-e-otkrito-v-rayon-vida-na-gratskiya-ostrov-mikonos.html", "text": "Открито е тялото на починала българска гражданка на гръцкия остров Миконос. Това съобщиха за Агенция „Фокус“ от Министерство на външните работи. На 25 септември около обяд пристанищните власти на остров Миконос са били уведомени, че е намерено тялото на жена в район Вида. Смъртта е потвърдена от здравния център на Миконос. По първоначална информация на полицията жената се е разхождала по тясна пътека край скалиста местност, подхлъзнала се е и е паднала от над 3 метра височина. До тялото ѝ са открити всички нейни лични вещи, сред които и мобилен апарат. При лекарския оглед е установено наличие на множество травми. Направена е аутопсия. В момента продължава да тече разследване.\r\nЦветилена СИМЕОНОВА", "date": "2017.09.28", "title": "МВнР: Тялото на българка е открито в район \"Вида\" на гръцкия остров Миконос"}
{"url": "http://www.focus-news.net/news/2017/09/28/2440771/reformata-v-sadebnata-sistema-i-izpalnenieto-na-preporaki-ot-posledniya-doklad-po-mehanizma-za-satrudnichestvo-i-proverka-byaha-obsadeni-s-misiyata-na-ek.html", "text": "Напредъкът в изпълнението на Актуализираната стратегия за продължаване на реформата в съдебната система и на препоръките от доклада по Механизма за сътрудничество и проверка бяха тема на последната среща на мисията на Европейската комисия. В нея участваха Жулиен Мусние – заместник-началник на отдел в Генералния секретариат, Туе Фосдал и Юри Бюрер-Тавание от Генералния секретариат, Инго Войщенфелд от Генерална дирекция „Правосъдие“, Росен Павлов от ОЛАФ, Елка Атанасова и Калин Калпакчиев – членове на Висшия съдебен съвет, Лозан Панов – председател на Върховния касационен съд, инспектори от ИВСС, Десислава Ахладова – заместник-министър на правосъдието, представители на ВКП, ВКС и ИВСС. Това съобщиха от пресцентъра на Висшия съдебен съвет.\r\nАхладова направи преглед на изпълнението на препоръките в януарския Доклад по Механизма на сътрудничество и проверка и представи резюме за изпълнението на Актуализираната стратегия. Посочено бе, че до 15.10.2017 г. Министерството на правосъдието ще предостави актуална информация за Доклада на ЕК, който ще бъде готов през месец ноември. \r\nКалпакчиев коментира свършеното от ВСС по препоръката за преодоляване на проблема с натовареността в съдилищата. Посочено бе, че изготвените с участие на съдии от Софийския районен съд, Софийския градски съд, Софийския апелативен съд и Върховния касационен съд предложения за изменение на Гражданско-процесуалния кодекс и на Закона за административните нарушения и наказания целят промяна на подсъдността на дела за изплащане на обезщетения по застрахователни договори, на граждански искове, свързани с потребителски спорове и на заповедните производства. Посочените видове дела, се разглеждат предимно от Софийския апелативен съд, Софийския градски съд и Софийския районен съд, и предложената промяна ще доведе до намаляване на натовареността им. Представено бе успешното функциониране на новата система за изчисляване на натовареността на магистратите и необходимостта служителите в администрацията на ВСС да бъдат обучени за работа с нея. \r\nОтбелязано бе, че реформата на съдебната карта на съдилищата трябва да върви едновременно с разработването на Единната информационна система по проект на Оперативна програма „Добро управление“, както и със законодателни промени. Обърнато бе внимание на различния подход в териториалното преструктуриране на районните съдилища и районните прокуратури. \r\nЛюбомир Крумов – инспектор в ИВСС, резюмира дейността на Инспектората по тематични проверки в най-натоварените съдилища в страната и направения въз основа на тях извод, за спазване на принципа на случайно разпределение на делата при осигуряване на еднаква натовареност на съдиите. Пенка Богданова – заместник на главния прокурор, представи становище на Прокуратурата на Република България, в което се отбелязва срочно изпълнение на Актуализираната стратегия за продължаване на реформа на съдебната система, но се посочва разминаване между заложените в нея и в докладите на ЕК препоръки по отношение на прокуратурата, спрямо дадените в независимия анализ на европейските прокурори. \r\nЛозан Панов - председател на ВКС, сподели особено мнение по отношение начина за провеждане на избор на членове на ВСС от Народното събрание, проведения от Пленума на ВСС избор на председател на ВАС и по отношение на направеното тази година изменение на ЗСВ, които правят уязвим статута на магистрата и създават непредвидима правната среда.", "date": "2017.09.28", "title": "Реформата в съдебната система и изпълнението на препоръки от последния доклад по Механизма за сътрудничество и проверка бяха обсъдени с мисията на ЕК"}
{"url": "http://www.focus-news.net/news/2017/09/28/2440772/plovdiv-otlozhiha-za-13-oktomvri-deloto-sreshtu-17-godishniya-uchenik-koyto-nanese-poboy-nad-uchitelya-si-v-sadovo.html", "text": "Отложиха за 13 октомври делото срещу 17-годишния ученик, който нанесе побой над учителя си в Садово. В 15:00 часа днес Районният съд в Асеновград е дал ход на делото срещу ученика от 12 клас в Селскостопанската гимназия в Садово, съобщиха за Радио „Фокус“ – Пловдив от пресцентъра на съда. Делото е стартирало по съкратеното съдебно производство, след като подсъдимият е направил пълни самопризнания. Съдът е изискал от Районното полицейско управление в Асеновград да бъде приложен като веществено доказателство на следващото съдебно заседание дървенияt кол, с който ученикът е ударил своя учител. От пресцентъра на съда обясниха също, че от дирекция „Социално подпомагане“ в Първомай трябва да представят пред магистратите доклад за Атанас Георгиев.\r\nОт обвинението са категорични, че ученикът трябва да получи ефективно наказание, заради високата обществена опасност на деянието му. В съдебната зала 17-годишният младеж е признал вината си и е заявил желанието си да се извини на своя учител. Следващото съдебно заседание е насрочено за 13 октомври.„Фокус“ припомня, че след инцидента на 19 септември, 17-годишният ученик бе задържан за 72 часа. Заради инцидента бяха задържани още двама ученици, но се установи, че не са участвали в деянието.\r\nТони МИХАЙЛОВ", "date": "2017.09.28", "title": "Пловдив: Отложиха за 13 октомври делото срещу 17-годишния ученик, който нанесе побой над учителя си в Садово"}
{"url": "http://www.focus-news.net/news/2017/09/28/2440773/tass-rusiya-shte-otvarne-ako-sasht-narushat-dogovora-za-otkrito-nebe.html", "text": "Русия оценява намеренията на САЩ да „затруднят“ провеждането на наблюдателни полети по Договора за открито небе, предава ТАСС. Това заяви по време на брифинг представителят на руското външно министерство Мария Захарова.\r\n„Ако говорим за въведените от САЩ мерки, които както пишат медиите, имат за цел да затруднят провеждането на руски наблюдателни полети на Америка, ние ще ги оценим, включително от гледна точка на Договора за открито небе. Ще ги оценим и ще вземем решения за адекватни действия“, подчерта тя. Симеон Миланов", "date": "2017.09.28", "title": "ТАСС: Русия ще отвърне, ако САЩ нарушат Договора за открито небе"}
{"url": "http://www.focus-news.net/news/2017/09/28/2440774/montana-vremenno-dvizhenieto-po-pat-i-1-vidin-montana-v-rayona-na-s-smolyanovtsi-se-osashtestvyava-dvuposochno-v-edna-lenta-poradi-avariral-tir.html", "text": "Временно движението по път I-1 Видин - Монтана в района на с. Смоляновци при км 85 се осъществява двупосочно в една лента поради аварирал ТИР. Това съобщиха от пресцентъра на Агенция \"Пътна инфраструктура\".\r\nТрафикът се регулира от \"Пътна полиция\".", "date": "2017.09.28", "title": "Монтана: Временно движението по път I-1 Видин - Монтана в района на с. Смоляновци се осъществява двупосочно в една лента поради аварирал ТИР"}
{"url": "http://www.focus-news.net/news/2017/09/28/2440775/reuters-yuzhna-koreya-ochakva-oshte-provokatsii-ot-strana-na-severa.html", "text": "Южна Корея очаква още провокативни действия от страна на Севера до следващия месец, когато в Пхенян ще отбелязват основаването на севернокорейската комунистическа партия, както и предстоящия конгрес на ККП (Китайската комунистическа партия), предава Reuters.\r\nПо време на среща с президента Мун Дже-ин, експертът по национална сигурност Чунг Ею-йонг заяви, че очаква нови ходове от страна на Пхенян около 10 и 18 октомври.\r\nТой добави, че има риск от мащабен конфликт, който може да бъде предизвикан от някои по-дребен „инцидент“.\r\n„Президентът каза, че САЩ говорят за военни и дипломатически опции, но Южна Корея не може да премине през още една война“, добави той. Симеон Миланов", "date": "2017.09.28", "title": "Reuters: Южна Корея очаква още провокации от страна на Севера"}
{"url": "http://www.focus-news.net/news/2017/09/28/2440776/vratsa-narodniyat-predstavitel-inzh-petya-avramova-i-ministar-nikolay-nankov-otkriha-remontiraniya-bul-vasil-kanchov.html", "text": "Народният представител от ГЕРБ-Враца инж. Петя Аврамова и министърът на регионалното развитие и благоустройство Николай Нанков заедно откриха ремонтирания булевард „Васил Кънчов“ във Враца, съобщиха от пресцентъра на ПП ГЕРБ. „Ремонтът на булевард „Васил Кънчов“ е проект, за чиято реализация бих искала да отправя специална благодарност към премиера Бойко Борисов. Средствата за осъществяването му са на обща стойност 14 млн. лв. и бяха осигурени с целево финансиране от Министерски съвет. Благодаря и на министър Нанков за разбирането, което винаги сме срещали в Министерството на регионалното развитие и благоустройството“, заяви народният представител Петя Аврамова по време на церемонията по откриването, на която присъства и друг депутат от ГЕРБ-Враца Калин Кръстев. Инж. Аврамова изрази увереност, че в този мандат на кабинета Борисов ще бъдат решени и други важни инфраструктурни проблеми на общината и областта ни.\r\nМинистър Николай Нанков от своя страна пое ангажимент да осигури необходимия финансов ресурс за ремонта на останалите 3 км от третокласен път Враца – Криводол, които са около 1 млн. лв, както и за надлеза на бул. „Васил Кънчов”. „Много важен е и скоростният път Ботевград-Мездра-Видин, който предвиждаме да направим”, каза още министър Николай Нанков. \r\nТой обясни, че през 2018 г. ще бъде възложен инженерингът на участъка от Ботевград до Мездра и ще бъде осигурен ресурс. През 2018 г. ще бъде извършен и ремонт на отсечката от Мездра до Враца. Цялостното завършване на пътя до Видин е приоритет до края на мандата на правителството. \r\nПо време на посещението си във Враца, Николай Нанков, заедно с народните представители от ГЕРБ Петя Аврамова и Красен Кръстев, областния управител Малина Николова и кмета Калин Каменов, проведе среща с гражданите пред обновената по Националната програма за енергийна ефективност жилищна сграда на ул. „Братя Миладинови“ №10 в град Враца.\r\nМинистърът на регионалното развитие и благоустройството даде старт на предстоящия ремонт на път III – 1002 „Враца – пещера Леденика“. Той подчерта, че никога досега не са били правени толкова инвестиции в пътната инфраструктура на Враца.\r\n„Тези 17 километра не са просто път, който се рехабилитира, а път, който свързва една от най-известните пещери в България и който ще се ползва не само от врачани, но и от всички любители на спелеологията и туризма. Това е предпоставка Враца да стане още по-любима туристическа дестинация“, обясни министър Нанков. \r\nНад 14 млн. лв. е бюджетът на проекта за рехабилитация на третокласния път Враца – пещера Леденика. Нанков коментира, че е убеден, че ремонтните дейности ще приключат в срок и след около година и два месеца ще имаме завършен перфектен участък с финансиране от Оперативна програма „Региони в растеж“ 2014 – 2020.", "date": "2017.09.28", "title": "Враца: Народният представител инж. Петя Аврамова и министър Николай Нанков откриха ремонтирания бул. „Васил Кънчов”"}
{"url": "http://www.focus-news.net/news/2017/09/28/2440777/mvr-mikrobus-i-tovaren-avtomobil-sa-katastrofirali-pri-55-km-na-avtomagistrala-struma-v-posoka-sofiya.html", "text": "Водачите да шофират с повишено внимание в района на 55 км на АМ „Струма“, посока към София. Движението се осъществява в една лента поради възникнал пътен инцидент. Това съобщиха от пресцентъра на МВР. Към 17.00 часа днес, в полицията е постъпил сигнал за катастрофа при 55 км автомагистрала „Струма“, по посока към София. Незабавно натам са насочени екипи на полицията. По първоначални данни, инцидентът е възникнал между микробус и товарен автомобил. Няма пострадали хора, нанесени са само материални щети. \r\nПътни полицаи подпомагат пътуващите, движението в участъка се осъществява само в една лента. Водачите да шофират с повишено внимание.", "date": "2017.09.28", "title": "МВР: Микробус и товарен автомобил са катастрофирали при 55 км на автомагистрала „Струма“, в посока София"}
{"url": "http://www.focus-news.net/news/2017/09/28/2440778/reuters-ruski-i-severnokoreyski-diplomati-shte-obsadyat-krizata-na-koreyskiya-poluostrov.html", "text": "Руският дипломат Олег Бурмистров ще се срещне с Чо Сон-хуй, който е генерален директор на Северноамериканския департамент в Министерството на външните работи на Северна Корея, предава Reuters. Срещата между двамата ще се проведе в Москва, заяви руският дипломат.\r\nГоворителят на руското Министерство на външните работи Мария Захарова отказа да даде допълнително информация, но каза, че министерството й ще излезе с изявление след разговора между двамата дипломати. Симеон Миланов", "date": "2017.09.28", "title": "Reuters: Руски и севернокорейски дипломати ще обсъдят кризата на Корейския полуостров"}
{"url": "http://www.focus-news.net/news/2017/09/28/2440779/stolichniyat-obshtinski-savet-odobri-vavezhdaneto-na-uspokoena-zona-za-dvizhenie-s-do-30-kmch-v-tsentara-na-grada.html", "text": "Увеличава се пешеходната зона по бул. \"Витоша\" в участъка от ул. \"Алабин\" до бул. \"Ал. Стамболийски\" в София, реши Столичният общински съвет, предаде \"Дарик\" радио. Предложението, внесено от зам.-кмета по транспорта Евгени Крусев и главния архитект на София Здравко Здравков, беше прието с 37 гласа \"за\", 9 \"против\" и 11 въздържали се.\r\n\"Това решение е стъпка напред в превръщането на София в град на хората. Целта ни е трафикът в центъра да бъде минимален, тоест хората да бъдат обезкуражени да използват личните си автомобили в централната част\", коментира пред журналисти зам.-кметът Евгени Крусев.\r\nОтносно упреци на някои от общинските съветници, Крусев посочи, че не приема доводи против обособяването на пешеходна зона в центъра, където има две линии на метрото, пет линии на трамваи и два подземни паркинга. Така продължаваме естествената пешеходна ос по бул. \"Витоша\", свързвайки я с площад \"Света Неделя\" и с археологическите разкопки там, които разкриват хилядолетната история на София, добави Крусев.\r\nГлавният архитект на София Здравко Здравков посочи, че работят по създаването на система от пешеходни маршрути и това парченце е част от една обща генерална схема. Анализът ни показа, че основният паразитен трафик през центъра преминава от запад на изток и той трябва да бъде изнесен от центъра, каза Здравков.\r\nСъветниците приеха още да бъде обособена \"успокоена зона\" с ограничение на скоростта до 30 км/час, изграждане на велоленти в карето между ул. \"Алабин\", бул. \"Христо Ботев\", бул. \"Васил Левски\", бул. \"Цар Освободител\" и ул. \"Леге\", както и изграждане на велоалеи по бул. \"Монтевидео\" и бул. \"Овча купел\". \"Успокоената зона\" няма да важи за самите натоварени пътни артерии, а за улиците между тях, стана ясно при лансирането на предложението.\r\nПешеходна зона става и ул. \"Георг Вашингтон\" - в участъка от ул. \"Трапезица\" до ул. \"Пиротска\", решиха още столичните общински съветници.\r\nСпоред общинския съветник от СДС Борислав Бориславов тези три доклада ще доведат до допълнително замърсяване на въздуха, задръствания и изнервени шофьори. Предложението е на парче, не е аргументирано и липсва анализ какъв ще бъде ефектът, смята Бориславов.\r\nКалоян Паргов, председател на групата на \"БСП лява България\" в СОС, коментира, че не е против пешеходните зони, а е против да се приемат доклади, без да са ясно регламентирани. Според него СОС трябва да започне да взима решения, обосновани на желанията на хората, и предложи да бъде направено обществено обсъждане. Сред идеите му е още да бъде затворен целият център, но първо да се осигурят алтернативни трасета и промяна в комуникационната структура на транспортна.\r\nПешеходните зони ще бъдат обособени от 1 март 2018 г., а \"успокоената\" - до два месеца.", "date": "2017.09.28", "title": "Столичният общински съвет одобри въвеждането на \"успокоена зона\" за движение с до 30 км/ч в центъра на града"}
{"url": "http://www.focus-news.net/news/2017/09/28/2440780/gerb-botevgrad-svali-doverieto-si-i-izklyuchi-filip-filipov-tsvetan-tsolov-i-elenko-ivanov-ot-grupata-na-obshtinskite-savetnitsi.html", "text": "Ръководството на ГЕРБ-Ботевград свали доверието си и изключи от групата на ГЕРБ в Общинския съвет Филип Филипов, Цветан Цолов и Еленко Иванов, съобщиха от пресцентъра на ПП ГЕРБ. \r\nМотивите за това са системните действия на въпросните общински съветници, компрометиращи политиката и репутацията на ГЕРБ. Чрез тях тe нарушават нормите на човешката и политическата почтеност, която дължат на гражданите, гласували за ГЕРБ.\r\nВ декларацията на ГЕРБ-Ботевград се посочва, че взаимното доверие между партията и гражданите е резултат от всекидневни усилия в продължение на дълги години. „Недопустимо е който и да е да унищожава доверието към ГЕРБ и към институцията Общински съвет, както и да подменя избора на гражданите“, се казва още в документа.\r\nОт ботевградската структура на ГЕРБ призовават вече изключените от групата на партията Филип Филипов, Цветан Цолов и Еленко Иванов да напуснат Общинския съвет, тъй политическият морал го изисква и налага.", "date": "2017.09.28", "title": "ГЕРБ-Ботевград свали доверието си и изключи Филип Филипов, Цветан Цолов и Еленко Иванов от групата на общинските съветници"}
{"url": "http://www.focus-news.net/news/2017/09/28/2440781/zapochva-remontat-na-patya-mezhdu-veliko-tarnovo-arbanasi-i-gorna-oryahovitsa.html", "text": "Започва основният ремонт третокласния републикански път между Велико Търново, Арбанаси и Горна Оряховица. Отсечката ще бъде изцяло преасфалтирана, ще бъде оформено отводняването, укрепени ще бъдат и местата, където има риск от свлачищни процеси. Това съобщиха от пресцентъра на Община Велико Търново.\r\nСтроителните работи ще бъдат осъществени в два етапа. Първият обхваща участъка от разклона към долната станция на фуникуляра към крепостта Трапезица до отклонението за с. Арбанаси. В тази част път III-514 вече е затворен. Обходният маршрут е през Южния пътен възел и с. Шереметя.\r\nВторият етап включва преасфалтиране на участъка от разклона за с. Арбанаси до Горна Оряховица. В тази част пътят все още е отворен за движение, тъй като строителните работи ще започнат след завършване на първата фаза.\r\nЦелият ремонт ще приключи в рамките на настоящия строителен сезон. В този времеви период ще бъде преасфалтиран и пътят между селата Самоводене и Ресен, също част от третокласната републиканска мрежа.\r\nФинансирането за двата обекта е осигурено от правителството и е на стойност над 8 милиона лева. Средствата са част от допълнителните 100 милиона лева, които наскоро бяха отпуснати по бюджета на Министерството на регионалното развитие и благоустройството за подобряване на пътната инфраструктура в страната.", "date": "2017.09.28", "title": "Започва ремонтът на пътя между Велико Търново, Арбанаси и Горна Оряховица"}
{"url": "http://www.focus-news.net/news/2017/09/28/2440782/kyustendil-dvizhenieto-pri-km-75-ot-am-struma-predi-paten-vazel-boboshevo-v-posoka-sofiya-se-izvarshva-v-edna-lenta-poradi-ptp.html", "text": "Движението при км 75 от АМ \"Струма\", преди пътен възел \"Бобошево\", в посока София се извършва в една лента поради ПТП. Това съобщиха от пресцентъра на Агенция \"Пътна инфраструктура\".", "date": "2017.09.28", "title": "Кюстендил: Движението при км 75 от АМ \"Струма\", преди пътен възел \"Бобошево\", в посока София се извършва в една лента поради ПТП"}
{"url": "http://www.focus-news.net/news/2017/09/28/2440783/kmetat-na-sofiya-yordanka-fandakova-shte-prisastva-na-otkrivane-na-mezhdunarodna-konferentsiya-patishta-za-inovatsiite-v-kulturata.html", "text": "Кметът на София Йорданка Фандъкова ще присъства на откриване на Международна конференция „Пътища за иновациите в културата“, съобщиха от пресцентъра на Столична община. Академията се организира от Столичната община,  Гьоте-Институт България и  Софийския университет „Свети Климент Охридски“. \r\nСъбитието е  част от програмата на Академия за мениджмънт в културата за 2017г. \r\nОткриването на конференцията ще се състои на 29 септември (петък) в 10:00 часа в Червената къща - Център за култура и дебати на ул. „Любен Каравелов“ 15.", "date": "2017.09.28", "title": "Кметът на София Йорданка Фандъкова ще присъства на откриване на Международна конференция „Пътища за иновациите в културата“"}
{"url": "http://www.focus-news.net/news/2017/09/28/2440784/pregled-na-mezhdunarodnite-novini-do-18-chasa-agentsiya-fokus.html", "text": "В четвъртък, 28 септември, Китай разпореди всички севернокорейски фирми в страната да преустановят дейност до януари 2018 г.\r\nСевернокорейските фирми разполагат с 120 дни, за да преустановят дейността си. За начална дата на срока се счита тази, на която бе приета последната резолюция на ООН срещу Пхенян – 11 септември.\r\n*** Обединеното кралство и Европейският съюз са направили „решителни стъпки напред“ в преговорите за Брекзит. Това заяви главният преговарящ от страна на Лондон – министър Дейвид Дейвис, след като в Брюксел приключи четвъртият рунд от преговорите за отделяне на Великобритания от структурите на Общността.\r\n„Благодарение на конструктивния и решителен начин, по който двете страни проведоха тези преговори, вярвам, че правим решителни стъпки напред\", заяви Дейвис на пресконференция заедно с колегата си от ЕС Мишел Барние.\r\n*** Главният преговарящ от името на Европейския съюз Мишел Барние заяви, че речта във Флоренция на министър-председателя на Обединеното кралство Тереза Мей е създала „нова динамика“ в преговорите за Брекзит, но предстои да бъде свършена още работа, за да бъде постигнато споразумение между Брюксел и Лондон.\r\n„Речта на премиера във Флоренция създаде нова динамика в нашите преговори и усетихме това в рамките на разговорите тази седмица“, заяви Барние на пресконференция след четвъртия рунд от преговорите за отделяне на Великобритания от структурите на Общността.\r\n*** Американският студент, който бе задържан в Северна Корея в продължение на 17 месеца, е починал от липсата на приток на кислород и кръв към мозъка.\r\nСмъртта на Ото Уормбиър на 19 юни се дължи на травма, получена преди повече от година преди кончината му, съобщи д-р Лакшми Самарко на конференция в Хамилтън.\r\n„Не знаем какво се е случило с него“, призна Самарко.\r\nРодителите на починали студент не са намерени за коментар на доклада на съдебния лекар.\r\nУормбиър, 22-годишен, почина през юни тази година – едва няколко дни, след като режимът в Пхенян го освободи след една година затвор. Младият мъж бе върнат в родината си в състояние на кома. \r\nУормбиър бе осъден за престъпление срещу държавата, а именно – кражба на пропаганден плакат от хотел в Пхенян, който американският студент е искал да вземе със себе си като сувенир.\r\n*** Президентът на Република Сръбска Милорад Додик увери руския посланик, че на следващата сесия на федералния парламент ще бъде внесена декларацията за военен неутралитет на страната.\r\nНа срещата с посланик Пьотр Иванцов, Милорад Додик е заявил, че \"сред гражданите на Република Сръбска съществува страх от НАТО и като техен президент, той е длъжен да изразява тези опасения, като страната му ще настоява за придържането на федерацията към военен неутралитет\".\r\n*** Бившият главнокомандващ на Обединените въоръжени сили на НАТО в Европа през периода 2009 - 2013 г., адмирал Джеймс Ставридис, е заявил, че \"Македония ще бъде следващата страна, която ще бъде приета в НАТО\".\r\nСпоред В-92 Ставридис е заявил, че \"се надява Гърция да разреши спора за името с Македония и да отвори вратата на НАТО пред страната\".\r\nБившият командващ смята, че с членството на Македония в НАТО ще се укрепи сигурността на Балканите.\r\n***Броят на рохингите, които избягаха в Бангладеш, откакто в Мианмар бе подновено насилието, надхвърля половин милион, заявиха от ООН.\r\nПо предишни изчисления броят на рохингите, които са избягали в Бангладеш бе около 480 хиляди, докато сега е нараснал на 501,800 души. Това не се дължи на увеличение на бежанския приток, а грешно преброяване.\r\n***Евродепутатите настояват Великобритания да прекрати практиката да се „дискриминират“ европейските граждани на работното място, както и другаде, показва проекторезолюция.\r\nЕвродепутатите призовават британските власти да гарантират широките права на европейските граждани и семействата им, след като Великобритания напусне ЕС през 2019-та година.\r\nОт ЕП изразиха „притесненията си“ за административните практики срещу европейските граждани, които живеят в Обединеното кралство.\r\n*** Заместник-министърът на финансите на САЩ по противодействието на тероризма и финансовото разузнаване Сигал Монделкер призова Русия и Китай  да направят всичко възможно за прилагането на санкциите срещу Северна Корея.\r\n„Китай и Русия заслужават признание за поддръжката на приетите последни резолюции на Съвета за сигурност на ООН. Въпреки това, тези страни могат да направят много повече“, каза той. \r\n*** Русия оценява намеренията на САЩ да „затруднят“ провеждането на наблюдателни полети по Договора за открито небе. Това заяви по време на брифинг представителят на руското външно министерство Мария Захарова.\r\n„Ако говорим за въведените от САЩ мерки, които както пишат медиите, имат за цел да затруднят провеждането на руски наблюдателни полети на Америка, ние ще ги оценим, включително от гледна точка на Договора за открито небе. Ще ги оценим и ще вземем решения за адекватни действия“, подчерта тя.\r\n***Южна Корея очаква още провокативни действия от страна на Севера до следващия месец, когато в Пхенян ще отбелязват основаването на севернокорейската комунистическа партия, както и предстоящия конгрес на ККП (Китайската комунистическа партия).\r\nПо време на среща с президента Мун Дже-ин, експертът по национална сигурност Чунг Ею-йонг заяви, че очаква нови ходове от страна на Пхенян около 10 и 18 октомври.\r\nТой добави, че има риск от мащабен конфликт, който може да бъде предизвикан от някои по-дребен „инцидент“.\r\n„Президентът каза, че САЩ говорят за военни и дипломатически опции, но Южна Корея не може да премине през още една война“, добави той.", "date": "2017.09.28", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2017/09/28/2440785/kyustendil-dva-patni-intsidenta-sa-vazniknali-na-avtomagistrala-struma-na-teritoriyata-na-oblastta.html", "text": "Два пътни инцидента са възникнали на автомагистрала „Струма” на територията на област Кюстендил. Това съобщиха за Радио „Фокус” – Кюстендил от пресцентъра на Областна дирекция на МВР – Кюстендил. Едната катастрофа, която е лека, е възникнала в района на Бараково. Вторият пътен инцидент е станал при разклона за Бобошево. Там товарен автомобил е блъснал аварирал микробус. И при двата инцидента няма пострадали, нанесени са само материални щети. Движението по автомагистралата не е спирано, то се регулира от екипи на „Пътна полиция”.\r\nВенцеслав ИЛЧЕВ", "date": "2017.09.28", "title": "Кюстендил: Два пътни инцидента са възникнали на автомагистрала „Струма” на територията на областта"}
{"url": "http://www.focus-news.net/news/2017/09/28/2440786/burgas-vazstanoveno-e-dvizhenieto-po-pat-iii-9901-sinemorets-rezovo.html", "text": "Възстановено е движението по път III-9901 Синеморец-Резово. Това съобщиха от пресцентъра на Агенция \"Пътна инфраструктура\". Движението по пътя бе ограничено поради опасност от приливна вълна към моста на р. Велека вследствие на дъждовете.", "date": "2017.09.28", "title": "Бургас: Възстановено е движението по път III-9901 Синеморец-Резово"}
{"url": "http://www.focus-news.net/news/2017/09/28/2440787/ministar-ekaterina-zaharieva-ne-mislya-che-sreshtata-na-prezidenta-rumen-radev-s-bil-klintan-shte-sazdade-diplomatichesko-naprezhenie-i-shte-vloshi-otnosheniyata-mezhdu-stranite.html", "text": "Не мисля, че срещата на президента Радев с Клинтън ще създаде дипломатическо напрежение и ще влоши отношенията. Клинтън е доста уважаван политик, така че аз не виждам нищо лошо в една такава среща. Това каза министърът на външните работи Екатерина Захариева в интервю за предаването „Лице в лице“ по бТВ във връзка с посещението си в САЩ заедно с президента Румен Радев за Общото събрание на ООН.\r\nЗахариева обясни, че това е била седмицата, в която всички държави – 193 членове на организацията, са имали възможност да направят максимално много срещи помежду си, защото за една седмица могат да се видят хора, с които иначе ще отнеме година и половина да се направят двустранни посещения. „Основна тема беше сигурността, стабилността, както и реформата в ООН. Тази реформа представлява няколко стъпки. Това, което беше одобрено като пакет, беше административната реформа. Целта ѝ е ООН бъде близо до хората чрез по-малко бюрокрация и децентрализация. От години се говори и за реформа на Съвета за сигурност – т.е. трябва ли да се увеличат постоянните членове, всички ли трябва да имат право на вето и др. Убедена съм, че всички държави ще подкрепят усилията на генералния секретар да реформира организацията“, каза още министър Захариева и уточни, че е отправена покана за среща към президента Тръмп и се работи и по бъдещо посещение на премиера Борисов в САЩ.\r\nТя коментира и темата за борбата на Либия с бежанците. „Рано е да се говори за Либия като страна, която ще спира бежанците, но ние също трябва да подпомогнем усилията на властите й. Планът включва преход към провеждане на избори – всички знаем, че там има две правителства, едното от които е легитимно. Всички имаме нужда от стабилна Либия такава, която да може да опазва границите си“, каза министър Захариева.", "date": "2017.09.28", "title": "Министър Екатерина Захариева: Не мисля, че срещата на президента Румен Радев с Бил Клинтън ще създаде дипломатическо напрежение и ще влоши отношенията между страните"}
{"url": "http://www.focus-news.net/news/2017/09/28/2440788/afp-turskiyat-prezident-mozhe-da-osvobodi-zadarzhan-amerikanski-pastor-ako-sasht-mu-predadat-fethullah-gyulen.html", "text": "Турският президент Реджеп Тайип Ердоган заяви, че може да освободи задържан американски пастор, ако САЩ му предадат Фетхуллах Гюлен, предава AFP.\r\nАмериканският духовник Андрю Брюнсон е задържан в Турция от октомври 2016-та година по обвинения, че е член на групата на Гюлен.\r\n„Те ни казват да им дадем пастора. Е, вие си имате проповедник (Фетхуллах Гюлен, бел.р.) при вас. Дайте ни го и ще се опитаме да ви върнем вашия“, заяви Ердоган по телевизията.\r\nЕвангелисткият пастор първоначално бе задържан със съпругата си, като срещу тях бяха повдигнати обвинения за дейност „насочена срещу националната сигурност“ на Турция.\r\nМалко по-късно съпругата му бе освободена, но пасторът остана в затвора, след като турските власти заявиха, че той е член на движението на Фетхулах Гюлен. Симеон Миланов", "date": "2017.09.28", "title": "AFP: Турският президент може да освободи задържан американски пастор, ако САЩ му предадат Фетхуллах Гюлен"}
{"url": "http://www.focus-news.net/news/2017/09/28/2440789/babh-nyama-zamarseno-s-fipronil-pileshko-meso-na-balgarskiya-pazar.html", "text": "С цел гарантиране на безопасността на храните, предлагани на пазара и във връзка със засиления официален контрол по отношение на разпространението на продукти, замърсени с фипронил, Българската агенция по безопасност на храните извърши лабораторно изпитване на птиче месо, съобщиха от пресцентъра на БАБХ. Проби за анализ бяха взети от четирите най-големи производители на птиче месо в страната. Изследвано бе както месо от пилета бройлерно производство, така и месо от кокошки носачки.\r\nПробите бяха изпратени за изпитване в акредитирана лаборатория и резултатите показаха, че в нито една от четирите проби не е открито съдържание на фипронил в месо.\r\nБългарската агенция по безопасност на храните продължава и засиления мониторинг над яйца и яйчни продукти, както произведени у нас, така и търгувани в рамките на свободния европейски пазар. От началото на октомври до края на 2017-та година от всички ферми и пакетиращи центрове ежемесечно ще бъдат вземани проби за лабораторен анализ, както за целите на самоконтрола, така и за целите на официалния контрол. БАБХ извършва и засилен контрол в животновъдните обекти по отношение използваните препарати за дезинсекция на птиците и правилната им употреба.", "date": "2017.09.28", "title": "БАБХ: Няма замърсено с фипронил пилешко месо на българския пазар"}
{"url": "http://www.focus-news.net/news/2017/09/28/2440790/shumen-116-e-ravnishteto-na-bezrabotitsata-v-oblastta-prez-avgust.html", "text": "11,6% е равнището на безработицата в област Шумен през месец август. Това съобщиха за Радио „Фокус“- Шумен от Регионалната служба по заетостта - Варна. В бюрата по труда в областта са регистрирани 8859 безработни при 9322 през месец юли. В град Шумен са регистрирани 1494 безработни, със 7 по-малко спрямо предходния месец. Равнището на безработица в града задържа нивото си от предходния месец на 3.3%. През август в бюрата по труда от областта са заявени 835 работни места. На първичния пазар са обявени 666 позиции. В сферата на държавното управление са обявени 237 работни места. Следват преработващата промишленост - 211, образование -47, търговия - 43, операции с недвижими имоти - 32. По програми и мерки за заетост и схеми на Оперативна програма „Развитие на човешките ресурси” са заявени 169 работни места.\r\nИвелина ИВАНОВА", "date": "2017.09.28", "title": "Шумен: 11,6% е равнището на безработицата в областта през август"}
{"url": "http://www.focus-news.net/news/2017/09/28/2440791/ministar-ekaterina-zaharieva-osnovniyat-vanshnopoliticheski-prioritet-na-balgarskoto-predsedatelstvo-na-saveta-na-es-e-sayuzat-da-se-otvori-navan.html", "text": "Основният външнополитически приоритет на Българското председателство на Съвета на ЕС е съюзът да се отвори навън, а не да гледа само в собствените си проблеми. Това каза министърът на външните работи Екатерина Захариева в интервю за предаването „Лице в лице“ по бТВ. „Аз съм оптимист. Няма да е лесно да се постигне съгласие, но истината е, че нищо по-добро не се е случило на България от членството ѝ в Европейският съюз“, каза още Захариева. Тя коментира и темата за изборите в Германия като уточни, че битката там е била за третото място и то е било спечелено от популистка партия. Министър Захариева обясни, че въпреки че и в коалиционното правителство на България има партия с евроскептични възгледи, това не се отразява на българската позиция спрямо Европейския съюз. „Това означава, че популистката евроскептична вълна, за съжаление, намира място във всяка една от държавите дори и при практични народи, каквито са немските граждани. Всички трябва да се замислим достатъчно близо ли са политиките, които осъществяваме, до европейските граждани, отговарят ли те на техните очаквания и успяваме ли да ги обясним добре. Очевидно има още какво да работим в тази посока. Ние трябва всеки ден да обясняваме какво означава Европейският съюз, защото младите хора не знаят какво е да не можеш да пътуваш където си искаш например. А какво остава за държавите, които са основателки и които с поколения са живели в ЕС. Затова трябва ежедневно да се припомня защо е създаден той и какви са основните му цели. И да се взимат по-бързо решенията“, каза още министър Захариева.", "date": "2017.09.28", "title": "Министър Екатерина Захариева: Основният външнополитически приоритет на Българското председателство на Съвета на ЕС е съюзът да се отвори навън"}
{"url": "http://www.focus-news.net/news/2017/09/28/2440792/krasimir-daskalov-kmet-na-devin-obshtinskoto-rakovodstvo-e-zainteresovano-obshtinskata-banya-v-bedenski-bani-da-raboti-i-tryabva-da-se-prestane-sas-spekulatsiite-kasaeshti-neynoto-otvaryane.html", "text": "Общинското ръководство е заинтересовано общинската баня в Беденски бани да работи и трябва да се престане със спекулациите, касаещи нейното отваряне. Това каза за Радио „Фокус” – Смолян Красимир Даскалов – кмет на Община Девин. Кметът обясни, че след подадени две жалби от Инициативен комитет, банята е затворена от близо два месеца поради това, че пробите, които са взети от Регионалната здравна инспекция не са отговаряли на изискванията и на предвидените норми. „Общинското ръководство е заинтересовано тази баня да работи и правим всичко възможно да постигнем необходимото тя да отвори отново врати. Нека не се спекулира с този въпрос, тъй като за да бъде пусната тя, са необходими средства. Нееднократно съм казвал, че за да стане това нещо, тези средства, които трябва да се изразходят там и да създадем необходимите условия, за да заработи банята, са обществени средства и не са нито на някоя частна фирма, нито на някое физическо лице”, посочи кметът. Той обясни, че тези средства трябва да се гласуват от Общинския съвет, а през летния сезон сесиите на общинския съвет не са редовни. По думите му е откарана цистерна и в момента правят всичко възможно в рамките на 5-10 дни да извикат служители на РЗИ да направят първите проби, за да се пусне отново банята. „Спекулации от рода, че водата е била продадена на някого, че забавянето на пускането на общинската баня е заради това, че да работи някое частно хотелче там на място в местността Беденски бани или пък, че целият лимит вода е насочен към Девин и не е останало там на място не отговаря на истината”, каза Даскалов. Кметът подчерта, че  най-голямо желание на общинското ръководство на Девин е в най-скоро време банята да заработи и допълни, че всичко е свързано с обществени средства, а те се изразходват по определен ред. „Ние не можем да правим закононарушения само и само заради това, че ще пуснем 10 или 15 дни по-рано или по-късно банята”, каза Даскалов.\r\nДаниела БОЙКОВА", "date": "2017.09.28", "title": "Красимир Даскалов, кмет на Девин: Общинското ръководство е заинтересовано общинската баня в Беденски бани да работи и трябва да се престане със спекулациите, касаещи нейното отваряне"}
{"url": "http://www.focus-news.net/news/2017/09/28/2440793/agerpres-rumanskiyat-prezident-podcherta-che-stranata-mu-podkrepya-chlenstvoto-na-moldova-v-es.html", "text": "Румънският президент Клаус Йоханис се срещна с председателя на молдавския парламент Андриан Канду, предава Agerpres . Той подчерта, че Румъния продължава да подкрепя силно европейското бъдеще на Република Молдова.\r\nТой заяви, че е много важно Молдова да приложи реформите, които бяха предприети според Споразумението за асоциация с Европейския съюз. Румънският президент счита, че това ще доведе до „конкретни ползи“ за гражданите на Молдова.\r\nДвамата обсъдиха сътрудничеството между страните си, включително и в сферата на енергетиката и съвместните проекти за интерконектори. Друга тема на разговор бе последното развитие на събитията в Приднестровието.  Симеон Миланов", "date": "2017.09.28", "title": "Agerpres: Румънският президент подчерта, че страната му подкрепя членството на Молдова в ЕС"}
{"url": "http://www.focus-news.net/news/2017/09/28/2440794/gd-granichna-politsiya-na-gkpp-kapitan-andreevo-i-na-gkpp-lesovo-ima-po-4-km-koloni-ot-izchakvashti-tovarni-avtomobili-na-izhod.html", "text": "На българо-турската граница на ГКПП \"Капитан Андреево\" и на ГКПП \"Лесово\" има по 4 км колони от изчакващи товарни автомобили на изход. Това съобщиха от пресцентъра на ГД \"Гранична полиция\".\r\nНа българо-румънската граница, на ГКПП \"Дунав мост-Видин\" има образувала се колона от около 2,5 км то товарни автомобили на изход. На ГКПП \"Дунав мост-Русе\" има 1,5 км колона от изчакващи товарни автомобили на изход и 1 км колона от товарни автомобили на вход. На българо-гръцката граница, на ГКПП \"Кулата\" трафикът е интензивен за товарни автомобили.\r\nНа българо-сръбската и на българо-македонската граница трафикът е нормален на всички гранични контролно-пропускателни пунктове.\r\nФериботът Оряхово-Бекет работи само през деня, поради ниското ниво на река Дунав.", "date": "2017.09.28", "title": "ГД \"Гранична полиция\": На ГКПП \"Капитан Андреево\" и на ГКПП \"Лесово\" има по 4 км колони от изчакващи товарни автомобили на изход"}
{"url": "http://www.focus-news.net/news/2017/09/28/2440795/montana-vazstanoveno-e-dvizhenieto-po-pat-i-1-vidin-montana-v-rayona-na-s-smolyanovtsi.html", "text": "Възстановено е движението по път I-1 Видин-Монтана в района на с. Смоляновци. Това съобщиха от пресцентъра на Агенция \"Пътна инфраструктура\".", "date": "2017.09.28", "title": "Монтана: Възстановено е движението по път I-1 Видин-Монтана в района на с. Смоляновци"}
{"url": "http://www.focus-news.net/news/2017/09/28/2440796/ministar-boil-banov-shte-nagradi-sas-zlaten-vek-pisatelya-nayden-valchev.html", "text": "По предложение на Управителния съвет на Съюза на преводачите в България (СПБ) Министерството на културата взе решение да удостои с най-високото си отличие - „Златен век“ с огърлие, писателя, преводач и общественик Найден Вълчев - председател на СПБ (1989-1991), по повод деветдесетата му годишнина и като признание за неговото дългогодишно поетическо и преводаческо творчество. \r\nЦеремонията по награждаването на Найден Вълчев ще се състои в петък, 29 септември, в 11.00 часа, в галерия „Средец“ на Министерството на културата на бул. „Александър Стамболийски“ 17. Това съобщиха от пресцентъра на министерството.\r\nС поетическото си творчество – над 30 стихосбирки („Пъстра палитра“, „Северна светлина“, „Лунапарк“, „Старата луна“, „Рай за грешни“, „Написано на кленов лист“ и др.), със стиховете си за деца, с текстовете си, по които песни съчиниха видни български композитори („Тиха вечер“, „Аз те чаках“, „Някога, но не сега“, „Една българска роза“), чрез няколкото десетки лирико-философски есеистично поднесени биографии и спомени за срещи с видни наши и чуждестранни писатели, събрани в четири тома под заглавие „Попътни срещи“ (изд. „Захарий Стоянов“, 2007–2010 г.), с цялото си преводаческо дело Найден Вълчев допринася за обогатяването на нашия културен живот. \r\nНа церемонията в галерия „Средец” с почетни отличия ще бъдат удостоени и други видни дейци на културата.", "date": "2017.09.28", "title": "Министър Боил Банов ще награди със „Златен век” писателя Найден Вълчев"}
{"url": "http://www.focus-news.net/news/2017/09/28/2440797/afp-pone-sedem-dushi-zaginaha-pri-vzriv-na-kola-bomba-v-somaliya.html", "text": "Поне седем души загинаха, а още няколко са ранени, при взрив на кола-бомба в сомалийската столица Могадишу, предава AFP.\r\nВзривът се е случил в гъсто населена област по пътя близо до местен пазар. В района вече е имало няколко нападения, за които отговорност пое групировката „Шабааб“.\r\n„Взривът бе предизвикан от луксозна кола, която бе заредена с експлозиви и детонирана в цивилна и гъсто населена зона“, заяви говорителят на градската управа Омар Халане. Симеон Миланов", "date": "2017.09.28", "title": "AFP: Поне седем души загинаха при взрив на кола-бомба в Сомалия"}
{"url": "http://www.focus-news.net/news/2017/09/28/2440798/evrodeputatat-georgi-pirinski-prioritet-na-strategiyata-za-horata-s-uvrezhdaniya.html", "text": "Днес Комисията по заетост и социални въпроси на Европейския парламент разгледа проектодоклад по изпълнението на Европейската стратегия за хората с увреждания. Бе подчертана общата воля на различните политически групи за постигане на консенсус при доработването и окончателното приемане на доклада. Това съобщиха от пресофиса на евродепутата Георги Пирински.\r\nВ изказването си евродепутатът социалист Георги Пирински отбеляза особеното значение на конференцията на тема: „Многоезичността и равните права в ЕС: ролята на жестовите езици“, проведена през септември 2016 г. в Европейския парламент, на която специално внимание бе обърнато на разпространението и прилагането на жестомимичния език. На нея бе отбелязано, че само в две държави-членки няма изрично законодателство за приложението на този език, една от които е България. В тази връзка Пирински изрази особена благодарност на организаторката на конференцията, евродепутатката Хелга Стивънс, която е и докладчик по темата в КЗСВ, за съдействието, което тя оказа при подготовката на съответен законопроект, внесен от народни представители от Парламентарната група на „БСП за България“  в началото на работата на 44-то Народно събрание. Същевременно той изрази и съжаление за това, че мнозинството в българския парламент не намери за възможно да подкрепи приемането на законопроекта.", "date": "2017.09.28", "title": "Евродепутатът Георги Пирински: Приоритет на Стратегията за хората с увреждания"}
{"url": "http://www.focus-news.net/news/2017/09/28/2440799/predstoyashti-sabitiya-v-stranata-za-29-septemvri-agentsiya-fokus.html", "text": "***\r\nОт 11.30 часа на „Дондуков“ 2 президентът Румен Радев ще проведе среща с председателя на Съда на Европейския съюз Коен Ленартс.\r\n***\r\nОт 11.00 часа в изложбената зала „Средец“ Министърът на културата Боил Банов ще удостои с наградата „Златен век“ – огърлие поета и преводач Найден Вълчев, по повод неговата деветдесет годишнина и като признание за огромното му съзидателно поетично и преводаческо творчество.\r\n***\r\nОт 14.00 часа министърът на земеделието, храните и горите Румен Порожанов ще открие Втория национален събор „Млечният път на България през вековете“.\r\n***\r\nОт 09.00 часа ще започне редовното заседание на Народното събрание.\r\n***\r\nОт 09.00 часа в Софарма Бизнес Тауърс ще се проведе Международният форум #NEXT DIFI 2017.\r\n***\r\nОт 09.30 часа в Аулата на Софийския университет „Св. Климент Охридски“ ще бъде открита двудневна Международна научна конференция „Икономически и управленски политики и предизвикателства: Към индустрия 4.0 – технология или идеология“. \r\n***\r\nОт 09.30 часа 9-и състав на Специализирания наказателен съд ще заседава по делото срещу Имад Ш., Юрик Г. и др., на които са повдигнати обвинения за отглеждане на растения с цел производство на наркотични вещества.\r\n***\r\nОт 09.30 часа 18-и състав на Специализирания наказателен съд ще заседава по делото срещу Богдан А. и Антон В., на които са повдигнати обвинения за изнудване.\r\n***\r\nОт 09.30 часа 15-и състав на Софийски градски съд ще заседава по делото срещу Любомир Димитров – Гребеца (чл. 115-118 НК).\r\n***\r\nОт 09.30 часа 4-и състав на Софийски градски съд ще заседава по делото срещу Валентин Димитров. (чл. 253 от НК ).\r\n***\r\nОт 09.45 часа в Дома на Европа ще се проведе Международна конференция „European everyday of sport”, която ще продължи до 30 септември. \r\n***\r\nОт 10.00 часа 2-ри състав на Софийски градски съд ще заседава по делото срещу Джоно Младенов, Момчил Милчов и Иво Тилков за побоя над Метин (чл. 115-118 НК ).\r\n***\r\nОт 10.00 часа в в зала „Пресцентър“ на Министерството на труда и социалната политика заместник-министър Зорница Русинова ще даде пресконференция за старта на проект „Родители в заетост“.\r\n***\r\nОт 10.00 часа в Център за култура и дебати „Червената къща“ кметът на София Йорданка Фандъкова ще присъства на откриване на Международна конференция „Пътища за иновациите в културата“. Събитието е  част от програмата на Академия за мениджмънт в културата за 2017г. \r\n***\r\nОт 10.00 часа 3-ти състав на Специализирания наказателен съд ще заседава по делото срещу Димитър М., Ивайло М. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа 5-и състав на Специализирания наказателен съд ще заседава по делото срещу Илчо И., Станко Ж. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа 6-и състав на Специализирания наказателен съд ще заседава по делото срещу Иван Г., Чавдар Г. и Павел Б., на които са повдигнати обвинения за отглеждане на растения с цел производство на наркотични вещества.\r\n***\r\nОт 10.00 часа 7-и състав на Специализирания наказателен съд ще заседава по делото срещу Поля П., Спасена Г. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа 12-и състав на Специализирания наказателен съд ще заседава по делото срещу Гриша Г., Данаил Г., на които са повдигнати обвинения за образуване и ръководене на организирана престъпна група.\r\n***\r\nВъв Философския факултет в Ректората на СУ „Св. Климент Охридски“ ще се проведе Четвъртата по ред конференция ESTIDIA,  която е под надслов „Dialogues Without Borders: Strategies Of Interpersonal And Inter-Group Communication“.\r\n***\r\nОт 10.00 часа в зала 301 в кметството на район „Триадица“ ще се проведе обществено обсъждане на състоянието на детските площадки в района.\r\n***\r\nСдружението по кардиостимулация и електрофизиология в България организира IV Национален конгрес по кардиостимулация и електрофизиология, който ще се проведе от 29 септември до 1 октомври в столичния хотел „Рамада”.\r\n***\r\nОт 10.00 часа в Интер Експо Център ще бъде открито изложението „Арена на красотата“.\r\n***\r\nОт 10.00 часа в 51 СУ „Елисавета Багряна” председателят на Дружество на кардиолозите в България проф. Арман Постаджиян ще изнесе лекция на децата за лесен и достъпен здравословен начин на живот.\r\n***\r\nОт 11.00 часа в зала „Тържествена“ на ЦВК ще се проведе тържествено събрание концерт по случай 75 години от създаването на Отечествения фронт. От 15.00 часа в зала „Силует“ на хотел „Маринела“ ще се проведе международната конференция „Сътрудничество за хармония”. Конференцията е и началото на дейността на Международния Софийски Клуб\r\n***\r\nОт 11.00 часа в Аулата на Нов български университет ректорът проф. д-р Пламен Бочков ще открие официално академичната 2017/2018 година.\r\n***\r\nВ 11.30 в изложбена зала ЦУМ председателят на БТПП ще открие официално десетото издание на търговското изложение „Доверете се на българското“.  Изложението ще бъде отворено от 10.00 до 19.00 часа и ще продължи до 8 октомври.\r\n***\r\nОт 12.00 часа в Аулата на СУ „Св. Климент Охридски“ ще бъде подписано Споразумение за сътрудничество между СУ „Св. Климент Охридски“ и Германо-Българската индустриално-търговска камара (ГБИТК). \r\n***\r\nОт 12.00 часа в зала „Велико Търново“ членовете на Общото събрание на Международния институт за сигурност и сътрудничество ще дадат пресконференция на тема: „Европейската архитектура за сигурност след Брекзит, предизвикателства и възможни проблеми“.\r\n***\r\nОт 12.00 часа в Paradise Center ще бъде завършена най-голямата мозайка в света под формата на лого от бонбони M&M’s.\r\n***\r\nОт 12.30 часа в Заседателната зала на КЕВР ще се състои брифинг, на който ще бъде обявено решението на Комисията за цените през ІV-то тримесечие на 2017 г., по които общественият доставчик „Булгаргаз“ ЕАД продава природен газ на крайните снабдители и на клиенти, присъединени към газопреносната мрежа.\r\n***\r\nОт 13.00 часа в зала 301 в кметството на район „Триадица\" ще се състои среща, на която да обсъдим състоянието на детските площадки в района.\r\n***\r\nОт 13.30 часа ръководството на ПП АБВ ще даде пресконференция на ул. „Врабча“ 23. Темата на пресконференцията „Задълбочаване на кризата във военнопромишления комплекс на България. Защо и как икономическият министър Емил Караниколов води умишлено целия сектор към крах?“.\r\n***\r\nОт 13.30 часа пред главният вход на УМБАЛСМ „Н.И.Пирогов” ще се проведе протест, организиран от КТ „Подкрепа“ по повод решение на Ръководството на болницата за дисциплинарно уволнение на екип от Спешното отделение.\r\n***\r\nОт 14.00 часа 14-и състав на Специализирания наказателен съд ще заседава по делото срещу Георги П., Константин Н., на които са повдигнати обвинения за образуване и ръководене на организирана престъпна група.\r\n***\r\nОт 15.30 часа 6-и състав на Специализирания наказателен съд ще заседава по делото срещу Шерго З., Алдин А. и др., на които са повдигнати обвинения за образуване и ръководене на организирана престъпна група.\r\n***\r\nОт 15.00 часа в зала „Проф. Асен Златаров“ ще се проведе тържествено заведение на Академичния съвет на Химикотехнологичния и металургичен университет. \r\n***\r\nОт 17.30 часа в аула „Милен Бешков“ в Ректората на Университета по хранителни технологии ректорът проф. дтн Кольо Динков ще открие инициативата „Европейска нощ на учените“.\r\n***\r\nОт 18.30 часа в парк „Военна академия“ ще бъде представена ПиесАрната поредица от миниатюрни късове – „ТермоМетър”.\r\n***\r\nОт 09.30 часа в зала „22-ри септември“ ще се проведе заседание на Общинския съвет. \r\n***\r\nВ 18.00 часа в Градска художествена галерия ще бъдат представени стихосбирките „Думите ми“ с автор Ива Спиридонова и „Дни за обичане“ с автор Симеон Аспарухов. \r\n***\r\nОт 18.00 часа в галерия - музей „Георги Баев“ фотографът Джино Константинов ще представи своята втора самостоятелна изложба „Париж‘90“.\r\n***\r\nОт 10.00 часа в Пленарна зала на Община Варна ще се проведе научната конференция „Културното наследство на Варна”, организирана от Съюза на учените – Варна съвместно с Община Варна.\r\n***\r\nОт 12.50 часа на посещение в Община Варна ще бъде посланикът на Азербайджан Н.Пр. Наргиз Гурбанова. Изявления ще има след срещата. \r\n***\r\nОт 14.30 часа в ОУ „Добри Чинтулов“ ще бъде открита площадката в ОУ \"Добри Чинтулов\". Ще присъстват кмета Иван Портних и министърът на младежта и спорта Красен Кралев.\r\n***\r\nОт 09.30 часа до 12.30 часа в хотел \"Янтра\" ще се проведе  журналистически семинар по европейски въпроси. \r\n***\r\nОт 14.00 часа в пресклуба на БТА ще се състои заключителна пресконференция на Професионалната държавна търговска гимназия „Димитър Хадживасилев“ в Свищов и Сдружение „Институт Перспективи“ по проект „Бъдещето е толерантност“.  Ще присъстват директорът на гимназията Румяна Иванова, Ахмед Куйтов от Институт „Перспектриви” и други участници в проекта. \r\n***\r\nОт 15.30 часа в Изложбени зали „Рафаел Михайлов“ ще бъде открита общинска изложба „Моята прекрасна родина“. \r\n***\r\nОт 18.30 часа пред МДТ „Константин Кисимов“ ще се състои официално откриване на XV Международен конкурс „Сребърна Янтра“. \r\n***\r\nОт 19.00 часа в Читалище „Надежда – 1869“ ще с еиграе постановката „Мъж под чехъл“ от Миро Гарван. \r\n***   \r\nОт 09.45 часа пред СУ „Цар Симеон Велики“ от СБА – Видин ще направят презентация на кампанията \"Паркирай телефона“. \r\n***   \r\nОт 10.30 часа в сградата на Дирекция „Бюро по труда“  ще се проведе пресконференция за нивото на безработицата в региона. \r\n***\r\nОт 09.00 часа в Младежки център – Добрич ще се проведе Регионално надпяване на хората от третата възраст  по повод 1 октомври – Международен ден на възрастните хора.\r\n***\r\nОт 09.30 часа в Общински младежки център „Захари Стоянов“ ще се проведе XI регионален събор на хората от третата възраст.\r\n***\r\nОт 09.00 часа в хотел „Варна“ продължава международна конференция на тема: „Стратегията на НАТО за сигурността в черноморския регион”, организирана от Висшето  военноморско училище „Никола Вапцаров”.\r\n***\r\nОт 09.00 часа на стадион „Арсенал“ ще започнат празничните прояви по повод 139 години от създаването на военна фабрика \"Арсенал\" и 93 години от нейното преместване в Казанлък.\r\n***\r\nОт 10.00 до 13.00 часа БЧК и Дружеството на кардиолозите в България организират ежегодната съвместна инициатива, посветена на Световния ден на сърцето. Тази година тя е озаглавена „Артериалната хипертония, като основен рисков фактор за предсмъртно мъждене“. \r\n***\r\nОт 11.00 часа е Регионалния пресклуб на БТА ще се състои пресконференция на на Педагогически колеж - Плевен при ВТУ „Св.Св.Кирил и Методий“ за превенция срещу езика на омразата в образователните институции.\r\n***\r\nОт 10.00 часа в заседателната зала на общината ще проведе пресконференция преди големия международен волейболен турнир за Купа Пловдив 2017.\r\n***\r\nОт 10.30 часа кметът на Район „Северен” инж. Ральо Ралев ще открие цялостно обновения парк „Сърнена гора“, находящ се зад жилищен блок на бул. „България“ № 99-113.\r\n***\r\nОт 11.00 часа в зала „АУЛА МАГНА“ на Факултета по дентална медицина  при Медицински университет – Пловдив ще се проведе Тържествената промоция на 42-ри випуск лекари по дентална медицина .\r\n***\r\nОт 11.00 часа от жп гара Пловдив ще се проведе демонстрационно пътуване с високоскоростен влак в жп участъка „Пловдив-Септември“. Участие в събитие се очаква да вземат министърът на транспорта, информационните технологии и съобщенията Ивайло Московски, Н. Пр. Роланд Хаузер, посланик на Република Австрия в България, Н. Пр. Ерик Льобедел, посланик на Република Франция в България.\r\n***\r\nОт 11.00 часа в заседателната зала на Община Пловдив ще се състои пресконференция по повод  предстоящия съвместен проект за провеждане на Американски шоукейс за съвременен танц в град Пловдив.\r\n***\r\nОт 10.00 часа в Градски център Ларго пред Държавна Опера Русе ще се проведе Спортен празник „Градско приключение на колела“ за деца и техните родители. Събитието е част от Европейската седмица на спорта #BeActive.\r\n***\r\nОт 10.00 часа в Посетителски-информационен център за Национален парк „Рила“ ще бъдат представени „Ретроспекция на защитената територия“ и предпремиера на юбилеен филм „Национален парк „Рила” и зоната на вечните снегове“.\r\n***\r\nОт 13.00 до 14.30 часа в Зала № 1 на Община Свищов Регионалният представител на Комисията за защита от дискриминация във Велико Търново Дияна Николова организира приемна за гражданите.\r\n***\r\nОт 17.00 до 19.00 часа, по повод Европейската нощ на учените, на крепост Туида ще бъде представена темата „Археологията – слово за миналото или вълнението да бъдеш откривател”. \r\n***\r\nОт 17.00 до 20.00 часа, в Музея на текстилната индустрия ще бъдат представени книги, ще се проведат детска творческа работилница и драматизация  на текстове от Детска театрална трупа към „Арт център Седем”.\r\n***\r\nОт 18.00  часа в зала „Петър Стайков“в Клуба на дейците на културата в Смолян ще бъде представен романът „Отлъчване“ на Николай Терзиийски.\r\n***\r\nВ 16.45 часа пред катедралния храм „Св. Димитър“ тържествено ще бъде посрещнат Негово Светейшество Българският патриарх Неофит. Патриарха ще участва в тридневните чествания на 50-та годишнина от интронизацията на Старозагорския митрополит Панкратий. От 17.00 часа Негово Светейшество ще отслужи вечерня в храма. В 17.30 часа е заупокойната молитва на гроба на приснопаметния владика, който се намира в двора на църквата. В 17.30 часа ще се отслужи заупокойната молитва на гроба на приснопаметния владика, който се намира в двора на църквата.\r\n***\r\nОт 11.00 часа ще бъдат поднесени венци и цветя на гроба на Милю Касабов в двора на Къща музей „Гео Милев“.                                                                                       \r\n***\r\nОт 11.15 часа ще бъдат поднесени венци и цветя пред бюст-паметника на Гео Милев в двора на Къща музей „Гео Милев“.  \r\n***\r\nОт 13.30 часа в Профилирана природоматематическа гимназия „Гео Милев“ ще се проведе кръгла маса на тема „Творчеството на Гео Милев и Леда Милева за деца“.\r\n***\r\nОт 14.00 часа ще започне третото изнесено заседание на Съвета на децата към Държавна агенция за закрила на детето\r\n***\r\nОт 14.30 до 16.30 часа  в Художествената галерия ще бъде открита на изложбата „Гео Милев за деца“ и ще бъде връчена традиционната награда „Гео Милев” – 2017 г.        \r\n***\r\nОт 10.00 часа в салона на ОбС-Тетевен ще бъде открито изложение на меда, част от Традиционния есенен панаир в града. От 10.40 ще се проведе пресконференция на организаторите и официалните лица. Програмата ще продължи до 18.00 часа.", "date": "2017.09.28", "title": "Предстоящи събития в страната за 29 септември (Агенция „Фокус“)"}
{"url": "http://www.focus-news.net/news/2017/09/28/2440800/ministar-ekaterina-zaharieva-noviyat-zakon-za-obrazovanieto-v-ukrayna-shte-otvori-novi-vazmozhnosti-za-izuchavaneto-na-balgarskiya-ezik-ot-balgarskoto-maltsinstvo.html", "text": "Новият закон за образованието в Украйна ще отвори нови възможности за изучаването на българския език от българското малцинство. Това каза министърът на външните работи Екатерина Захариева в интервю за предаването „Лице в лице“ по бТВ.\r\n„Трябва да уточним, че в така наречените български училища, в които учат украински граждани с български произход, всъщност българският език се изучава като чужд. Така че законът би могъл по-скоро да даде нова възможност с българския казус, защото той ще предостави възможността освен българския език, който в момента се изучава като чужд език, да може и други предмети – история, география, да се изучават на езика на малцинството. Според мен трябва да увеличим броя на часовете на изучаване на български език, защото в момента учениците не са готови да кандидатстват в български университети. Това, което трябва да се случи с този закон, е да се засили броят на часовете и да е настоява да се изучават и други предмети, така че студентите да могат да кандидатстват в българските ВУЗ-ове“, каза още министър Захариева.\r\nТя уточни, че още от началото българското правителство е реагирало на всякакви нива във връзка с новия закон. „Имаше писмо, подписано от четирима европейски външни министри, включително и от мен, до нашия колега в Украйна. Премиерът лично следеше всичко, нашият министър на образованието имаше среща с министъра на образованието в Украйна, президентът Радев се срещна с президента Порошенко, така че българското правителство е доста категорично в тази посока“, каза тя и обясни, че очаква подкрепа от страна на Украйна за българското малцинство там.", "date": "2017.09.28", "title": "Министър Екатерина Захариева: Новият закон за образованието в Украйна ще отвори нови възможности за изучаването на българския език от българското малцинство"}
{"url": "http://www.focus-news.net/news/2017/09/28/2440801/sliven-idei-za-novi-turisticheski-produkti-obsadiha-v-grada.html", "text": "Идеи за различни туристически продукти и съвместни дейности обсъдиха участниците в инфотур по повод Световния ден на туризма. Турът бе предназначен за работещите в сферата на туризма, съобщиха за Радио „Фокус“ – Сливен организаторите на събитието.\r\nЕкипът на природен парк „Сините камъни” са представили информация за исторически местности, природни феномени, редки и защитени растения и животни.\r\nУчастниците са се запознали и с възможностите за различен тип туризъм на територията на парка – фототуризъм, скално катерене и алпинизъм, планинско колоездене, наблюдение на редки птици и др. Инфотурът е завършил с посещение на къща музей „Х.Димитър”.\r\nЗа участие са били поканени хотелиери, ресторантьори, собственици на атракции, туристически агенции и други, работещи в системата на туризма в гр. Сливен.\r\nОтзовали са се туроператори, екскурзоводи, представител на РИМ - Сливен, представители на сдружение за полети с парапланер, делтапланер и други екстремни спортове, свързани с природата, и семейство от Белгия с бизнес в България.\r\nПо време на инфотура участниците са провели кратка дискусия и са обсъдили идеи за различни туристически продукти и съвместна работа.\r\nСледващият инфотур ще бъде „Сливенското вино – аромат и вкус”- за запознаване с винопроизводителите в Сливен и региона и обсъждане на възможностите за създаване на специфични туристически програми.\r\nИнфотурът е организиран от Община Сливен, ТИЦ Сливен и ПП”Сините камъни”.", "date": "2017.09.28", "title": "Сливен: Идеи за нови туристически продукти обсъдиха в града"}
{"url": "http://www.focus-news.net/news/2017/09/28/2440802/aa-pochti-dve-hilyadi-dushi-byaha-zadarzhani-v-turtsiya-za-nelegalno-presichane-na-tursko-siriyskata-granitsa.html", "text": "Повече от 1950 души бяха задържани в Турция, а от тях 1890 за нелегално пресичане на турско-сирийската граница, предава Anadolu Agency. \r\nСпоред изявление на турския Генерален щаб, турската гранична охрата е задържала 1892 души заради нелегално пресичане на границата и опит за влизане в Турция.\r\nОсвен това, „75 мигранти са задържани, опитвайки се да преминат нелегално от Турция в Гърция“, заявиха турските власти. Симеон Миланов", "date": "2017.09.28", "title": "AA: Почти две хиляди души бяха задържани в Турция за нелегално пресичане на турско-сирийската граница"}
{"url": "http://www.focus-news.net/news/2017/09/28/2440803/tsvetan-tsvetanov-podnese-izvineniya-na-dps-sled-izkazvaneto-na-krasimir-velchev.html", "text": "Красимир Велчев поднесе своите извинения след изказванията на ДПС, не трябва да се правят разделения в Народното събрание и никъде, и аз поднасям извинения към ДПС след емоционалното изказване на Велчев, което беше по повод законопроект на ДПС. Това каза заместник-председателят на ГЕРБ и председател на парламентарната група на партията Цветан Цветанов в предаването \"Още от деня\" по БНТ. \"Не бива да се правят разделения. Ще разговарям с представители на ДПС, за да се намали напрежението и да не се допуска ескалирането му в парламентарна зала и между политическите групи\", каза още Цветанов.\r\nИзвинението на Цветанов дойде, след като ДПС поиска оставката на Красимир Велчев от ГЕРБ като председател на парламентарната Комисия по вероизповеданията и правата на човека с мотива, че изявленията на Велчев насаждат омраза и разделение в обществото. Конкретният повод за искането са изявления на Велчев по повод обсъждането на промени в Закона за политическа и гражданска реабилитация на репресирани лица, предложени от ДПС.", "date": "2017.09.28", "title": "Цветан Цветанов поднесе извинения на ДПС след изказването на Красимир Велчев"}
{"url": "http://www.focus-news.net/news/2017/09/28/2440804/aktsenti-v-sutreshniya-blok-dobro-utro-balgariya-na-radio-fokus-na-29-septemvri.html", "text": "Столичният общински съвет реши в центъра на града да се въведе „успокоена зона“ – кои части на София ще обхване и откога влиза в сила? На тези и други въпроси ще ни отговори заместник-кметът по направление „Транспорт и транспортни комуникации” Евгени Крусев. В минутите до 10.00 часа ще насочим вниманието си към Албания и има ли опасност българското малцинство там да не бъде признато? По темата ще разговаряме с Ангел Джамбазки, евродепутат от Европейски консерватори и реформисти и заместник-председател на ВМРО – Българско национално движение. За алергиите и защо се обострят през есента ще ни каже алергологът проф. Васил Димитров. \r\nВ сутрешния блок „Добро утро, България“ ще разберем повече за курсове за пещерняци в Пазарджик. Кога започват и за възможността ентусиастите да станат част от работата на спелеолозите ще научим от репортажа на Албена Жилекова, Радио „Фокус“ – Пазарджик. \r\nТези и още теми - в сутрешния блок „Добро утро, България“ Радио „Фокус“, от 06.00 до 10.00, с водещ Милослава Ангелова.", "date": "2017.09.28", "title": "Акценти в сутрешния блок „Добро утро, България“ на Радио „Фокус“ на 29 септември"}
{"url": "http://www.focus-news.net/news/2017/09/28/2440805/plovdiv-dvizhenieto-po-pat-ii-86-asenovgrad-bachkovo-sled-asenovgrad-v-posoka-smolyan-se-osashtestvyava-v-edna-lenta-poradi-svlichane-na-kamani-na-patnoto-platno.html", "text": "Движението по път II-86 Асеновград-Бачково, след Асеновград в посока Смолян се осъществява в една лента, поради свличане на камъни на пътното платно. Това съобщиха от пресцентъра на Агенция \"Пътна инфраструктура\".", "date": "2017.09.28", "title": "Пловдив: Движението по път II-86 Асеновград-Бачково, след Асеновград в посока Смолян се осъществява в една лента, поради свличане на камъни на пътното платно"}
{"url": "http://www.focus-news.net/news/2017/09/28/2440806/irna-turtsiya-iran-i-irak-shte-provedat-sreshta-na-varha-za-da-obsadyat-situatsiyata-sled-referenduma-za-nezavisimost-na-irakski-kyurdistan.html", "text": "Турция, Иран и Ирак ще проведат среща на върха, за да обсъдят ситуацията след референдума за независимост на Иракски Кюрдистан, заяви турският премиер Бинали Йълдъръм, цитиран от иранската информационна агенция IRNA.\r\nСлед като проведе телефонен разговор с вицепрезидента на Ирак Есхак Джахангир, Йълдъръм заяви пред журналисти, че се очаква Анкара, Техеран и Багдад да проведат тристранна среща на върха, както и двустранни разговори, за да разменят мнения относно ситуацията с кюрдите.\r\nТой добави, че приемането на мерки, които ще доведат до дезинтеграцията на региона и промяната на географските граници, ще застрашат регионалния мир и сигурност.Симеон Миланов", "date": "2017.09.28", "title": "IRNA: Турция, Иран и Ирак ще проведат среща на върха, за да обсъдят ситуацията след референдума за независимост на Иракски Кюрдистан"}
{"url": "http://www.focus-news.net/news/2017/09/28/2440807/glavniyat-prokuror-sotir-tsatsarov-se-sreshtna-s-evrokomisarite-vera-yurova-i-mariya-gabriel.html", "text": "Главният прокурор Сотир Цацаров се срещна в Брюксел с еврокомисаря по правосъдие, права на потребителите и равенство на половете Вера Юрова и с еврокомисаря по цифрова икономика и цифрово общество Мария Габриел. Това съобщиха от пресцентъра на Прокуратурата на Р България.\r\nДве бяха основните теми на разговор с еврокомисаря Юрова - създаването на Европейска прокуратура и напредъкът на България по Механизма за сътрудничество и оценка. \r\nПо отношение на Европейската прокуратура еврокомисарят съобщи, че в началото на м. октомври се очаква да бъде гласуван проект на регламент в Европейския парламент и така етапът от създаването на Европейската прокуратура ще съвпадне с българското председателство на ЕС. \r\nГлавният прокурор подчерта, че в страната ни няма различия между политическата и професионалната позиция - съществува пълна подкрепа на идеята за създаване и пълноценно функциониране на бъдещата Европейска прокуратура. Тази структура ще се занимава основно с престъпления, увреждащи финансовите интереси на ЕС. \r\nОбсъдени бяха и основни моменти от проекта за регламент,който днес е бил приет изцяло от комисията LIBE. \r\nЕврокомисар Юрова подчерта, че с приемането на регламента, европейските политици са изпълнили своята задача и сега на ход са професионалистите (прокурорите и полицейските органи на държавите-членки). \r\nГлавният прокурор информира Юрова и за изпълнението на препоръките по последния мониторингов доклад от страна на Прокуратурата на Република България. Основен акцент беше поставен върху разследванията срещу лица, заемащи висши държавни длъжности - народни представители, министри и магистрати. \r\nВ хода на разговорите бе подчертана отново позицията, че е възможно до края на мандата на настоящия състав на Европейската комисия Механизмът за сътрудничество и оценка да преустанови своето действие, ако България продължава с темпа на реформите. \r\nВ разговорите си с еврокомисаря Мария Габриел, Цацаров оцени високо инициативата й за дискусия по задълженията на интернет-платформите да премахват незаконно съдържание в сайтове, особено когато са свързали с тероризъм и сексуални престъпления.", "date": "2017.09.28", "title": "Главният прокурор Сотир Цацаров се срещна с еврокомисарите Вера Юрова и Мария Габриел"}
{"url": "http://www.focus-news.net/news/2017/09/28/2440808/vratsa-vremenno-e-ogranicheno-dvizhenieto-v-ednata-lenta-na-pat-i-1-montana-vratsa-v-uchastaka-kravoder-beli-izvor-poradi-avariral-tovaren-kamion.html", "text": "Временно е ограничено движението в едната лента на път I-1 Монтана-Враца в участъка Краводер-Бели извор поради аварирал товарен камион. Това съобщиха от пресцентъра на Агенция \"Пътна инфраструктура\". Движението се осъществява двупосочно в свободната лента.", "date": "2017.09.28", "title": "Враца: Временно е ограничено движението в едната лента на път I-1 Монтана-Враца в участъка Краводер-Бели извор поради аварирал товарен камион"}
{"url": "http://www.focus-news.net/news/2017/09/28/2440809/nimh-utre-shte-bade-predimno-oblachno-i-hladno-na-otdelni-mesta-shte-prevali-slab-dazhd.html", "text": "През следващото денонощие времето ще се задържи почти без промяна, предимно облачно и хладно. Само на отделни места в южните и източните райони ще превали слаб дъжд. Главно над Западна България ще има временни разкъсвания и намаления на облачността. Ще духа до умерен, в източната половина от страната временно силен североизточен вятър. Минималните температури ще са между 7° и 12°, а максималните – между 13° и 18°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Христо Христов.\r\nАтмосферното налягане ще бъде по-високо от средното за септември. През деня слабо ще се понижи.\r\nНад Черноморието ще бъде предимно облачно и на отделни места ще превали слаб дъжд. Ще духа умерен до силен североизточен вятър. Максималните температури ще са 17-18°, температурата на морската вода е около 20-21°. Вълнението на морето ще бъде 4-5 бала. Над планините ще бъде предимно облачно, по високите части мъгливо. На отделни места ще превали слаб дъжд, над 2000 метра - слаб сняг. Ще духа умерен до силен североизточен вятър. Максималната температура на височина 1200 метра ще е около 8°, на 2000 метра – около 2°.\r\nПрез почивните дни и в началото на следващата седмица ще има по-значителни разкъсвания и намаления на облачността, само на отделни места е възможно да превали слаб дъжд. Вятърът ще остане от североизток, в събота все още ще е до умерен, в неделя и понеделник - слаб. Минималните температури ще са предимно между 6° и 11°, сутрин на отделни места в котловините и североизточните райони и малко по-ниски и е възможно да се образува слана. Максималните температури слабо ще се повишат и в повечето места ще са между 15° и 20°.", "date": "2017.09.28", "title": "НИМХ: Утре ще бъде предимно облачно и хладно, на отделни места ще превали слаб дъжд"}
{"url": "http://www.focus-news.net/news/2017/09/28/2440810/reuters-frenskiyat-sad-osadi-zhena-koyato-e-prashtala-pari-na-sina-si-koyto-se-e-srazhaval-v-siriya.html", "text": "Френски съд осъди на две години затвор майка на три деца, след като я намери за виновна по обвинения в тероризъм, предава Reuters . Решението на съда е породено от факта, че жената е пращала пари на радикализирания си син, който се е сражавал в Сирия.\r\nНатали Хадади, която е на 42-годишна възраст заяви, че не е знаела, че синът й ще използва парите, за да се сражава заедно с ислямистки бойци.\r\n„Без значителната ви помощ, той (синът, бел.ред) не би могъл да замина за Сирия толкова лесно, и да се бие редом до Ислямска държава“, заяви съдията. Симеон Миланов", "date": "2017.09.28", "title": "Reuters: Френският съд осъди жена, която е пращала пари на сина си, който се е сражавал в Сирия"}
{"url": "http://www.focus-news.net/news/2017/09/28/2440811/glavniyat-sekretar-na-mvr-glaven-komisar-mladen-marinov-se-sreshtna-s-prezidenta-na-interpol.html", "text": "В рамките на участието си в 86-ата сесия на Генералната Асамблея на Международната организация на криминалната полиция главният секретар на МВР главен комисар Младен Маринов проведе работна среща с президента на Интерпол и заместник-министър по обществената сигурност на Китай Мън Хунвей. Двамата обсъдиха теми за надграждане на  сътрудничество както между двете министерства, така и на национално ниво. Това съобщиха от пресцентъра на МВР.\r\nВ Пекин главен комисар Маринов проведе и ползотворни двустранни разговори с директора  на криминалната полиция на Австрия Франц Ланг и с молдовската делегация, водена от  министъра на вътрешните работи Александру Жиздан. По време на работните срещи бяха обсъдени актуални въпроси по темите за сигурността и сътрудничеството между правоприлагащите служби. \r\nГенералната Асамблея обединява представители на полициите на 190-те държави-членки на Интерпол и дава изключителна възможност за споделяне на информация, опит и добри практики.", "date": "2017.09.28", "title": "Главният секретар на МВР главен комисар Младен Маринов се срещна с президента на Интерпол"}
{"url": "http://www.focus-news.net/news/2017/09/28/2440812/tass-redzhep-tayip-erdogan-posreshtna-vladimir-putin-v-prezidentskiya-dvorets-na-turtsiya.html", "text": "Президентът на Русия Владимир Путин пристигна в президентския дворец на Турция, предава ТАСС. По традиция руският лидер бе посрещнат лично от турския президент Реджеп Тайип Ердоган. Путин бе поздравен от турски почетен караул. \r\nЛидерите на двете сили откриха преговорите помежду си, които ще се проведат в разширен състав. Разговорът ще протече на закрити врати без присъствието на медии. Очаква се, че главната тема ще бъде установяването на зоните за деескалация в Сирия.Симеон Миланов", "date": "2017.09.28", "title": "ТАСС: Реджеп Тайип Ердоган посрещна Владимир Путин в президентския дворец на Турция"}
{"url": "http://www.focus-news.net/news/2017/09/28/2440813/starshi-komisar-yanko-yankolov-od-mvr-vidin-nezakonnata-sech-v-gorskiya-fond-se-kontsentrira-v-zemlishtata-na-selata-archar-vodna-druzhba-septemvriytsi-i-simeonovo.html", "text": "Незаконната сеч в горския фонд се концентрира в землищата на селата Арчар, Водна, Дружба, Септемврийци и Симеоново, каза за Радио „Фокус“ – Видин старши комисар Янко Янколов, директор на ОД МВР – Видин. Той посочи, че от началото на годината са регистрирани 79 престъпления в горското стопанство. „В Кулския район са най-много случаите на незаконна сеч на дърва за огрев, там има най-много задържани лица и там са най-големите количества иззета дървесина без контролна горска марка и документ за произход“, каза старши комисар Янко Янколов. Той допълни, че нивото на икономическата престъпност в област Видин от началото на 2017 г. до сега бележи спад с 25.51% в сравнение със същия период на миналата година. Общият брой на регистрираните към момента икономически престъпления е 184. Разкрити от тях са 50. „Завишение отчитаме в броя на документните престъпления – от началото на годината са 49, при 36 за същия период на м.г“, каза директорът на ОД МВР – Видин.\r\nАнна ЛОЗАНОВА", "date": "2017.09.28", "title": "Старши комисар Янко Янколов, ОД МВР – Видин: Незаконната сеч в горския фонд се концентрира в землищата на селата Арчар, Водна, Дружба, Септемврийци и Симеоново"}
{"url": "http://www.focus-news.net/news/2017/09/28/2440814/inzh-deyan-ivanov-kmet-na-obshtina-beloslav-nad-95-mln-leva-e-byudzhetat-na-obshtinata-za-obrazovanie.html", "text": "9 542 871 лева е бюджетът на Община Белослав за дейност „Образование” за 2017 година. Това каза в интервю за Радио „Фокус“ – Варна кметът на Община Белослав инж. Деян Иванов. Средствата, които общината получава от държавата за образование, са в размер на 3 559 294 лв., което е 37,3% от целия бюджет. „Общината също осигурява средства от общинската хазна за образование. За тази година са осигурени 606 825 лв., което е 6,4% от бюджета на община Белослав. В посочените суми са включени средства за заплати на персонала в детските градини, средства за издръжка на детските градини, дофинасиране на едно училище, което е с маломерни паралелки и средства за текущи ремонти на базите. Образованието е приоритетна дейност в програмата за мандат 2015-2019 година и ще продължаваме да търсим различни източници за финансиране за развитие и модернизиране на базите и за подпомагане на дейността на учебните заведения“, заяви кметът на Община Белослав инж. Деян Иванов.\r\nМарияна ВАЛЕНТИНОВА", "date": "2017.09.28", "title": "Инж. Деян Иванов, кмет на Община Белослав: Над 9,5 млн. лева е бюджетът на Общината за образование"}
{"url": "http://www.focus-news.net/news/2017/09/28/2440815/burgas-amerikanskata-pisatelka-elizabet-kostova-shte-predstavi-noviya-si-roman-zemya-na-senki-na-30-septemvri.html", "text": "Американската писателка Елизабет Костова ще представи новия си роман „Земя на сенки“ на пл. „Тройката 4“ на 30 септември от 18.00 часа. Това съобщават от Община Бургас.\r\nЕлизабет Костова е възпитаник на университета Йейл и съосновател на фондация „Елизабет Костова“, работеща в подкрепа на писатели и преводачи на български и английски език. Два романа бележат творческата й кариера – дебютният „Историкът“ е носител на престижните награди Quill за „Дебют на годината“ за 2005 г. и награда Book Sense в категория „Проза за възрастни“ за 2006 г. „Историкът“ е включен в списъка „Десетте най-добри книги на годината“ на USA Today. Той има издания в над 40 страни по света, включително и у нас. „Крадци на лебеди“ е вторият роман на Костова, който българската публика познава.\r\n„Земя на сенки“ (в превод на Надежда Розова) изследва отпечатъка на миналото, надеждата и смисъла, които понякога се таят в пепелището на голяма загуба. Американката Александра Бойд идва в България – един загадъчен и примамлив къс от света, поела по дирята на спомените и обзета от желание да изкупи вината си за изчезването на своя брат.", "date": "2017.09.28", "title": "Бургас: Американската писателка Елизабет Костова ще представи новия си роман „Земя на сенки“ на 30 септември"}
{"url": "http://www.focus-news.net/news/2017/09/28/2440816/blagoevgrad-ot-2-oktomvri-zapochva-remont-na-vodoprovod-v-selo-riltsi.html", "text": "От 2 октомври (понеделник) до 1 декември (петък) ще се ремонтира уличен водопровод и канал по ул. „Илинден“ от о.т.25 до о.т.123, село Рилци, община Благоевград. Това съобщиха за Радио „Фокус“- Пирин от Водоснабдяване и канализация“ ЕООД – Благоевград. От 08.00 часа до 18.00 часа по време на строително-монтажните работи, водоподаването ще бъде нарушено.\r\nЛора КАЛЧЕВА", "date": "2017.09.28", "title": "Благоевград: От 2 октомври започва ремонт на водопровод в село Рилци"}
{"url": "http://www.focus-news.net/news/2017/09/28/2440817/tsvetan-tsvetanov-snetoto-doverie-ot-kmeta-na-haskovo-e-pokazatel-za-printsipnostta-v-gerb.html", "text": "Снетото доверие от кмета на Хасково е показател за принципността в ГЕРБ. Това каза заместник-председателят на ГЕРБ и председател на парламентарната група на партията Цветан Цветанов в предаването \"Още от деня\" по БНТ. \"Ние сме принципни - когато някой не изпълнява поетите ангажименти на партията към обществото и към жителите на дадено населено място, ние ще се разграничим и ще отстояваме принципната позиция да защитаваме обществения интерес. ГЕРБ има 130 кмета от 265 общини. Това е първият кмет, от когото ние се разграничаваме. Може да допуснеш грешка, но важното е като допуснеш грешка да намериш смелостта и силата да отстояваш принципната позиция да се разграничиш и да вървиш напред\", заяви Цветанов.\r\nНа въпрос защо партията сега е оттеглила доверието си от Беливанов, ако е имало подозрения за негов уклон в посока БСП той отговори: \"Предстояха парламентарни избори, трябваше да се структурира 44-тият парламент, да им формиране на правителство и затова просто сме изчакали и сме направили по-задълбочен анализ, за да се стигне до това решение, което се взима от общинската структура и е подкрепено от националното ръководство\".\r\nПо думите му през изминалите 2 години с екипа в администрацията на Община Хасково са направени проекти и се усвояват 140 млн. лв.\r\nЦветанов коментира и обвиненията, че този екип е сформиран от приятелския и роднински кръг на народния представител от ГЕРБ Делян Добрев. \"На Делян Добрев цялата му рода, на него и на съпругата му, е от Хасково. Какво лошо има в това, ако един човек работи в общината и той ти е роднина?... Не е проблем, ако той има необходимите качества\", каза Цветанов, като отбеляза, че тези хора вече са подали своите оставки.  \r\n\"Ако един кмет е достатъчно градивен, достатъчно успешен, щеше да бъде в момента в Хасково. Той обаче в момента е в Ница с един бизнесмен в Хасково. Заедно са и това е всеобщоизвестно\", коментира зам.-председателят на ПП ГЕРБ.\r\nЦветанов каза още, че Добри Беливанов се е обадил по телефона, за да му бъде пуснат още един ден отпуск и утре няма да присъства на общинската сесия в града.", "date": "2017.09.28", "title": "Цветан Цветанов: Снетото доверие от кмета на Хасково е показател за принципността в ГЕРБ"}
{"url": "http://www.focus-news.net/news/2017/09/28/2440818/reuters-sasht-razkritikuvaha-rusiya-zaradi-opita-y-da-zashtiti-iran-ot-mezhdunarodnata-agentsiya-za-atomna-energetika.html", "text": "Американският посланик в ООН Ники Хейли разкритикува Русия, заявявайки, че Москва се е опитала да прикрие Иран от инспекциите на ООН свързани с ядреното споразумение от 2015-та година, предава Reuters .\r\nХейли заяви, че от Международната агенция за атомна енергетика трябва да разширят инспекциите си във военните обекти в Иран. От дипломатическите среди подчертаха, че Русия се опитва да ограничи ролята на агенцията, заявявайки, че тя няма юрисдикцията да следи за изпълнението на всеки аспект от ядреното споразумение.\r\n„Ако ядрената сделка с Иран ще има някакъв смисъл, различните страни трябва да имат общо разбиране на условията. Изглежда, че някои страни се опитват да защитят Иран от още инспекции“, заяви Хейли, критикувайки Русия. Симеон Миланов", "date": "2017.09.28", "title": "Reuters: САЩ разкритикуваха Русия заради опита й да „защити“ Иран от Международната агенция за атомна енергетика"}
{"url": "http://www.focus-news.net/news/2017/09/28/2440819/plovdiv-vazstanoveno-e-dvizhenieto-po-pat-ii-86-asenovgrad-bachkovo.html", "text": "Възстановено е движението по път II-86 Асеновград-Бачково. Това съобщиха от пресцентъра на Агенция \"Пътна инфраструктура\".", "date": "2017.09.28", "title": "Пловдив: Възстановено е движението по път II-86 Асеновград-Бачково"}
{"url": "http://www.focus-news.net/news/2017/09/28/2440820/plovdiv-shestoto-poredno-izdanie-na-trakiya-praznuva-shte-se-provede-v-park-lauta-na-30-septemvri.html", "text": "Шестото поредно издание на „Тракия празнува“ ще се проведе в парк „Лаута“ в Пловдив на 30 септември, събота. Това съобщи за Радио „Фокус” Пловдив кметът на района Костадин Димитров. Началният час е 18:00 часа. В концерта на голямата сцена ще участват „Биг бенд Пловдив“, любими изпълнители от „Арт войс център“ и „Х-фактор“. Ще има павилиони за храна, напитки и лакомства. Много атрактивни изненади очакват и децата. „Радвам се, че популярността на празника нараства и привлича все повече посетители, а „Лаута“ се утвърждава като любимо място за отдих и развлечение”, каза Костадин Димитров.\r\nЦветана ТОНЧЕВА", "date": "2017.09.28", "title": "Пловдив: Шестото поредно издание на „Тракия празнува“ ще се проведе в парк „Лаута“ на 30 септември"}
{"url": "http://www.focus-news.net/news/2017/09/28/2440821/the-telegraph-germanskata-politsiya-izdirva-mazh-koyto-e-otrovil-burkani-s-bebeshka-hrana-za-da-iznudva-hranitelni-verigi-za-pari.html", "text": "Полицията в южните части на Германия издирва мъж, който е заподозрян в това, че е отровил пет буркана с бебешка храна, за да изнудва хранителни и фармацевтични вериги за милиони евро, пише The Telegraph.\r\nПо-рано бяха открити пет буркана бебешка храна с етиленов гликол, който е сладък химикал опасен, както за възрастни, така и за бебета.\r\nСмята се, че заподозреният, който е на около 50 годишна възраст, е пратил имейл до няколко супермаркета и фармацевтични вериги във Фридрихсхафен. В имейлите си той е заплашвал, че ще отрови още 20 различни хранителни продукта, освен ако не му се платят поне 10 милиона евро. Симеон Миланов", "date": "2017.09.28", "title": "The Telegraph: Германската полиция издирва мъж, който е отровил буркани с бебешка храна, за да изнудва хранителни вериги за пари"}
{"url": "http://www.focus-news.net/news/2017/09/28/2440822/georgi-dimov-bivsh-generalen-konsul-v-odrin-dalgogodishniyat-dialog-mezhdu-moskva-i-ankara-za-poyavata-na-nezavisima-kyurdska-darzhava-ne-e-ednoznachen.html", "text": "Дългогодишният диалог между Москва и Анкара за появата на независима кюрдска държава не е еднозначен. Това коментира пред Радио „Фокус“ Георги Димов, бивш генерален консул на България в Одрин по повод проведения референдум за независимост в Иракси Кюрдистан и започналата среща на лидерите на Русия и Турция Владимир Путин и Реджеп Тайип Ердоган. „Военните победи на кюрдите са само първото нещо, но те не са достатъчни, за да осигурят тяхната независимост и обединяването им в единна държава. Трябва да има и доказано политическо присъствие, както и забележима от международната общност мотивация. Това вече се случва с референдума, допълва се и от предстоящата серия от избори в Сирия. И колкото да не им харесва на Анкара и на Москва, те няма как да не ги приемат. Понеже в референдума в Северен Ирак са гласували над 73% от населението, а близо 93% са казали „да“, това са близо 3 млн. гласа, които са в джоба на президента на IIракски Кюрдистан Масук Барзани и той сега с тях отива на всякакви маси за преговори - и международни, и вътрешни. Това е неговата застраховка и никой не може да го оспори, защото това е волята на народа\", коментира Георги Димов. Според него военна операция в Северен Ирак не е изключена.", "date": "2017.09.28", "title": "Георги Димов, бивш генерален консул в Одрин: Дългогодишният диалог между Москва и Анкара за появата на независима кюрдска държава не е еднозначен"}
{"url": "http://www.focus-news.net/news/2017/09/28/2440823/afp-islyamska-darzhava-pusna-zapis-v-koyto-abu-bakr-al-bagdadi-prizovava-chlenovete-na-grupirovkata-da-se-saprotivlyavatsreshtu-vragovete-v-siriya-i-irak.html", "text": "„Ислямска държава“ пусна аудио запис, в който Абу Бакр ал Багдади призовава членовете на групировката, да се „съпротивляват“ срещу враговете в Сирия и Ирак, предава AFP.\r\n„Лидерите на Ислямска държава и войниците й разбират, че пътят към победата минава през търпението и съпротивата срещу неверниците“, се казва в съобщението, за което не е известно от коя дата е.\r\nАгенция „Фокус“ припомня, че на няколко пъти излезе информация, според която Абу Бакр ал Багдади е мъртъв.Симеон Миланов", "date": "2017.09.28", "title": "AFP: „Ислямска държава“ пусна запис, в който Абу Бакр ал Багдади призовава членовете на групировката, да се „съпротивляват“срещу враговете в Сирия и Ирак"}
{"url": "http://www.focus-news.net/news/2017/09/28/2440824/shumen-v-oblastta-sa-rekoltirani-okolo-1-700-tona-tyutyun-ot-sorta-kaba-kulak.html", "text": "Прибрани са около 1 700 тона тютюн от сорта „Каба Кулак“. Това съобщи за Радио „Фокус“- Шумен Цветан Филев, председател на Националната асоциация на тютюнопроизводителите 2010 и президент на UNITAB. През ноември и декември се очаква интензивна изкупна кампания на качествената бутикова суровина от ориенталски тип. Пет търговски оператора имат интерес към сорта. В отглеждането на „Каба Кулак“ са ангажирани малко повече от 3 100 тютюнопроизводители, култивиращи 956 хектара площи с тютюн. Всички земеделски стопани имат сключени договори за производство и реализация на суровината от реколта 2017. След приключване на изкупната кампания предстои до края на месец март догодина сключване на договори за реколта 2018. Около 1 100 т тютюн от едролистната сортова група тютюн „Бърлей“ от тазгодишната реколта предстои да бъде изкупен до края на месец декември. Към качествената суровина, която е прибрана на 100 % от полето, проявяват интерес за изкупуване 6 търговски оператора с разрешително от МЗХГ. За 2017 стопанска година отглеждащите едролистния сорт тютюнопроизводители в България наброяват малко над 700 души.\r\nИвелина ИВАНОВА", "date": "2017.09.28", "title": "Шумен: В областта са реколтирани около 1 700 тона тютюн от сорта „Каба Кулак“"}
{"url": "http://www.focus-news.net/news/2017/09/28/2440825/burgas-otmeneno-e-chastichnoto-bedstveno-polozhenie-v-obshtina-malko-tarnovo-obzor.html", "text": "Отменено е частичното бедствено положение в Община Малко Търново. В 13.00 часа в четвъртък кметът Илиян Янчев свика  Кризисния щаб, който отмени бедственото положение в общината. До обявяването му се стигна, след катозаради обилните валежи в сряда придошлата река Младежка наводни къщи в селата Младежко, Калово, Бяла вода, Граматиково и Стоилово и заля част от пътищата. Няма пострадали хора и животни, но тепърва ще се оценяват нанесените материални щети. Все още превалява слаб дъжд, но обстановката в общината се нормализира. Пътят Царево-Резово вече е отворен за движение. \r\nНивото на река Велека, която в сряда реката е преля преди Синеморец и ограничи достъпа до населеното място, се понижило и обстановката в Община Царево, също постепенно се нормализира. За тази сутрин бе предвидена акция по извършване на контролиран взрив при косата на реката заради затлачване при устието ѝ, но така и не се стигна до нейното осъществяване.\r\nДнес областният управител на област Бургас Вълчо Чолаков бе в района, за да се запознае на място с нанесените щети.\r\nМария РУСЕВА", "date": "2017.09.28", "title": "Бургас: Отменено е частичното бедствено положение в Община Малко Търново (ОБЗОР)"}
{"url": "http://www.focus-news.net/news/2017/09/28/2440826/reuters-privarzhenitsite-na-katalonskata-nezavisimost-prizovaha-grazhdanite-da-izlyazat-po-ulitsite-za-da-se-protivopostavyat-na-ispanskite-opiti-za-blokirane-na-referenduma.html", "text": "Привържениците на каталонската независимост призоваха гражданите да излязат на улиците, за да се противопоставят на испанските опити за блокиране на референдума, който ще се проведе в неделя, предава Reuters .\r\nГрупите „Каталонска национална асамблея“ и „Омниум“ заявиха, че хората трябва да направят опашки, ако видят, че полицията пази избирателните секции. Това се случва, след като испанските власти взеха мерки, за да предотвратят референдума за независимост на Каталония.\r\n„Мирна съпротива и нулево насилие. Ако не можете да получите достъп до избирателните секции, в никакъв случай не отговаряйте с насилие“, призоваха двете групи.\r\nМестните медии съобщават, че чуждестранни анархистки групи са пристигнали в Барселона, за да подкрепят референдума, което създава опасности от сблъсъци.  Симеон Миланов", "date": "2017.09.28", "title": "Reuters: Привържениците на каталонската независимост призоваха гражданите да излязат по улиците, за да се противопоставят на испанските опити за блокиране на референдума"}
{"url": "http://www.focus-news.net/news/2017/09/28/2440827/shirin-melikova-azerbaydzhanski-muzey-na-kilimi-muzeyat-razpolaga-s-nay-palnata-kolektsiya-ot-azerbaydzhanski-kilimi-v-sveta.html", "text": "С най-пълната колекция от азербайджански килими в света разполага Азербайджанският музей на килими. Това съобщи в предаването „Това е България“ на Радио „Фокус“ Ширин Меликова, директор на музея. “В музея се помещават 10 139 експоната и са включени 7 колекции: тъкани килими; рошави килими; елементи на килими; артистична металообработка; керамика, стъкло, дърво, хартия; текстил, облекло; бродерия и бижута. В музея се намират експонати от покъщнината през бронзовата епоха, древността  и ранното средновековие, въпреки че по-голямата част от колекцията е насочена към XVIII и XX век”, коментира още Ширин Меликова. Тя допълни, че в колекцията на музея има повече от 5000 експонати тъкани и рошави килими. Тя уточни, че сред най-редките съкровища е килимът от XVII век \"Аждахалъ\" (\"Дракон\").", "date": "2017.09.28", "title": "Ширин Меликова, Азербайджански музей на килими: Музеят разполага с най-пълната колекция от азербайджански килими в света"}
{"url": "http://www.focus-news.net/news/2017/09/28/2440828/the-jerusalem-post-ako-sasht-se-otteglyat-ot-yadrenoto-sporazumenie-iran-shte-gi-posledva.html", "text": "Иран ще напусне ядреното споразумение, което постигна през 2015-та година с шест ключови сили, ако САЩ се оттеглят от него, заяви иранският външен министър, цитиран от The Jerusalem Post.\r\nЕксперти твърдят, че ако ядреното споразумение, което Доналд Тръмп нарече „срамота“, но което е подкрепяно от другите сили, бъде прекратено, в региона може да се повиши напрежението.\r\n„Ако Вашингтон реши да се оттегли от ядреното споразумение, Иран също ще го направи“, заяви иранският външен министър в интервю пред арабска медия. Симеон Миланов", "date": "2017.09.28", "title": "The Jerusalem Post: Ако САЩ се оттеглят от ядреното споразумение, Иран ще ги последва"}
{"url": "http://www.focus-news.net/news/2017/09/28/2440829/dobrich-nad-500-dushi-shte-se-vazpolzvat-ot-moderniziraneto-na-kuhnenskiya-blok-v-doma-za-stari-hora.html", "text": "Над 500 души ще се възползват от модернизирането на кухненския блок в Дома за стари хора. Това заяви на пресконференция ръководителят на Дома Антоанета Пантелеева, предаде кореспондентът на Радио „Фокус” – Варна. Пресконференцията бе заключителна в рамките на дейностите по проект на Община град Добрич „Придобиване на дълготрайни активи за модернизация на съществуващата материална база за предоставяне на социални услуги в Дом за стари хора, Домашен социален патронаж и Обществена трапезария“. С осигурените по проекта средства са закупени и монтирани девет професионални кухненски уреда, някои от тях са съвсем нови за Дома, с което основно е обновена амортизираната база. Новото оборудване ще се използва също от социалните услуги Домашен социален патронаж и Обществена трапезария, като ще подобри удобството и ефективността при работата. Проектът ще осигури по-ефективна и по-качествена грижа за потребителите на трите социални услуги чрез предоставяне на здравословно и разнообразно хранене. От 2002 г. Домът за стари хора се помещава в нова модерно оборудвана и обзаведена сграда, разположена в западния край на Градски парк „Св. Георги“. Домът разполага с 42 стаи с по две легла и 19 стаи с по едно легло. Стаите са модерно обзаведени, със собствен санитарен възел и тераса. Капацитетът на социалното заведение е 115 души. Всеки етаж разполага с дневна за занимания - с телевизор, видео библиотека и развлекателни игри. Вторият етаж е предвиден за обслужване на трудно подвижни и инвалидизирани хора. Сградата е газифицирана и вече разполага с модерно обзаведен кухненски блок. Той не е бил обновяван през последните 15 години, посочи Антоанета Пантелеева. За възрастните хора се грижи персонал от 41 квалифицирани кадри и помощни служители - социални работници, медицински лица, рехабилитатор и друг специализиран и помощен персонал.\r\nЖулиета НИКОЛОВА", "date": "2017.09.28", "title": "Добрич: Над 500 души ще се възползват от модернизирането на кухненския блок в Дома за стари хора"}
{"url": "http://www.focus-news.net/news/2017/09/28/2440830/dosietata-otnovo-delyat-gerb-i-bsp-obzor.html", "text": "Досиетата отново делят ГЕРБ и БСП. От БСП предложиха Комисията по досиетата да бъде закрита и да се създаде Институт за национална памет, в който да попаднат всички активни единици от дейността на Държавна сигурност. ПГ на БСП е внесла в деловодството на парламента Закон за архива на документите на ДС и на разузнавателните служби на Българската народна армия. От законопроекта става ясно, че левицата предлага отмяна на сега действащия Закон за достъп и разкриване на документите за обявяване на принадлежност към ДС. Според закона на БСП политически партии, различни организации и органи на властта ще могат да изискват информация за лица, с които поддържат отношения без значение от длъжността, която заемат или са заемали. Премахва се задължителният елемент на проверката, който се замества с възможност за предварителна проверка на кандидати за различни позиции. Регламентацията в закона е взаимствана от начина, по който са уредени досиетата на Щази в Германия.\r\nЗам.-председателят на ПГ на БСП Жельо Бойчев заяви, че законът се внася, за да се преустанови практиката от последните години лица избирателно да бъдат обявявани като принадлежащи към ДС. Според него това не е довело до никакъв резултат в търсене на истината за реалната дейност на ДС. Той обясни, че със създаването на Институт за национална памет се дава възможност информацията, която съдържат активите на ДС, да бъде обект на анализ от изследователи и историци. Жельо Бойчев коментира, че дейността на Комисията по досиета доказа, че тя се използва за чертане на разделителни линии и насаждане на омраза в българското общество. Според зам.-председателя на ПГ на БСП Драгомир Стойнев от ГЕРБ желаят Комисията по досиетата да продължава да работи, за да се оказва натиск върху определени хора. Той обясни, че за депутатите от левицата като млади хора е по-важно бъдещето. По думите му ГЕРБ в пленарна зала говорят, че трябва да има единство и да няма разделение на нацията, а правят точно обратното. Драгомир Стойнев заяви също, че Комисията по досиетата е изчерпана.\r\nПредседателят на ПГ на ГЕРБ Цветан Цветанов определи предложението на БСП за закриване на комисията като несериозно и повече спекулативно, отколкото реално. Той обясни, че Комисията по досиетата е в международната мрежа със сходни комисии в държавите от ЕС, по-специално от Източна Европа. Според него комисията има своето бъдеще и може би в един период трябва да премине към някаква друга форма, но все още има много работа, която трябва да бъде свършена. Цветан Цветанов посочи, че ГЕРБ ще застане зад бъдеща кандидатура на Антон Тодоров за председател на Комисията по досиетата. По думите му депутатът от ГЕРБ има необходимата експертиза и е добър анализатор, а ако кандидатурата му бъде одобрена това ще бъде от полза за комисията. Малко по-късно в телевизионно интервю Цветанов коментира казуса с думите. \"Колегите изцяло са солидарни с евентуалното решение, което имаме в нашата парламентарна група... Антон Тодоров се разглежда като възможната номинация за председател на комисията\". Самият Антон Тодоров отказа да коментира темата до изтичане на крайния срок за внасяне на кандидатурите. \r\nБиляна ИВАНОВА", "date": "2017.09.28", "title": "Досиетата отново делят ГЕРБ и БСП (ОБЗОР)"}
{"url": "http://www.focus-news.net/news/2017/09/28/2440846/the-national-oae-amerikanskiyat-kongres-pristapva-kam-nalaganeto-na-sanktsii-sreshtu-hizbula.html", "text": "Американският конгрес предприе ключова стъпка към налагането на санкции срещу „Хизбула“, предава емиратското издание The National.\r\nВ Комисията по външна политика към Камарата на представителите бяха внесени два законопроекта срещу наркотрафика, организиран от „Хизбула“. Към законопроектите бяха внесени ключови промени.\r\nПредседателят на комисията Ед Ройс Ройс заяви, че тези промени, ще „засилят законопроекта“.\r\nСпоред конгресмените целта е да се ограничи финансирането на „Хизбула“ , което според тях се набавя чрез голяма мрежа за трафик на кокаин, както и други дейности. Ед Ройс Ройс подчерта, че друга от целите е „да се отблъснат помагачите“ на „Хизбула“, а именно „режимът на Асад и Русия“.  Симеон Миланов", "date": "2017.09.28", "title": "The National (ОАЕ): Американският конгрес пристъпва към налагането на санкции срещу „Хизбула“"}
{"url": "http://www.focus-news.net/news/2017/09/28/2440847/varna-reklamirat-grada-v-nad-20-mezhdunarodni-izlozheniya.html", "text": "Варна е рекламирана в над 20 международни изложения от началото на годината – във Виена, Щутгарт, Истанбул, Мюнхен, Хамбург, Прага, Белград, Букурещ, Будапеща, Берлин, Москва, Киев, Санкт Петербург, Алмати, Дубай и др. За първи път морската столица е била представена като дестинация на изложенията в Брюксел, Москва-Intourmarket, Минск, Екатеринбург и Баку. Предстои участие в международния форум за конгресен туризъм “MCE South Europe 2017”, което ще бъде заявка за домакинство на града на следващото издание. Това стана ясно по време на среща на кмета Иван Портних с представители на туристическия бранш, организирана по повод Световния ден на туризма, в галерия „Графити“, съобщиха от пресцентъра на Община Варна. „Това е професионален празник за всички, които работят Варна да стане по-привлекателна, по-желано място за летен отдих и всички заедно да реализираме по-голямата ни амбиция – морската столица да се превърне в дестинация за 4 сезона“, обърна се към участниците в срещата кметът. „На финала сме на един добър летен туристически сезон – статистиката от летището показва към момента 6% ръст на полетите и 12% ръст на пътниците. С голяма надежда гледаме напред – към новите дестинации, които свързват Варна с 10 нови точки в Европа. Уверен съм, че развитието на културно-историческото наследство, на събитийния календар, както и сериозните инвестиции в инфраструктурата, които правим, гарантират утвърждаването на града и региона като атрактивно място за туризъм“, допълни Иван Портних. Сред гостите на събитието бяха зам.-министърът на туризма Милко Теофилов, посланиците на ЮАР – Ванеса Калверт, на Португалия – Луиш Фераш, и на Виетнам – Нгуен Тхи Хонг Оан.", "date": "2017.09.28", "title": "Варна: Рекламират града в над 20 международни изложения"}
{"url": "http://www.focus-news.net/news/2017/09/28/2440848/dobrich-vtoro-izdanie-na-fermerski-pazar-be-organizirano-v-aemo-stariyat-dobrich.html", "text": "Второ издание на Фермерски пазар бе организирано в Архитектурния етнографски комплекс на открито (АЕМО) „Старият Добрич“, предаде кореспондентът на Радио „Фокус” – Варна. Организатор на Фермерския пазар е Община град Добрич в партньорство с кооперация, която има опит в организирането на подобни събития. Идеята е всеки четвъртък в пространството пред Часовниковата кула да бъде организиран такъв пазар, където да се предлага местна, екологично чиста продукция. Днес посетителите имаха възможност да си закупят разнообразни продукти, като млечни произведения – сирене, кашкавал, масло и кисело мляко, мед и пчелни продукти, вино, натурални сокове, суровосушени месни продукти, бобови продукти, пресни плодове и зеленчуци. Часовете, в които добричани могат да посетят Фермерския пазар, са от 10,00 до 15,00. Има идея пазарът да се обогати в следващи издания всеки четвъртък с организиране на детски работилници, занаятчийски и кулинарни демонстрации и различни културно-социални събития.\r\nЖулиета НИКОЛОВА", "date": "2017.09.28", "title": "Добрич: Второ издание на Фермерски пазар бе организирано в АЕМО „Старият Добрич“"}
{"url": "http://www.focus-news.net/news/2017/09/28/2440849/sluzhitel-na-stolichnata-patna-politsiya-e-zadarzhan-s-36-000-leva-podkup.html", "text": "Служител на Столичната пътна полиция е задържан с 36 000 лева подкуп. Парите той поискал от свой познат предприемач като откуп, предаде Нова телевизия.\r\nИзнудваният Дамян Христов се оплакал на полицая, че му откраднали багер и още една тежка машина. Катаджията Венцислав Евтимов предложил помощта си, но срещу рушвет от 36 000 лева.\r\nХристов се съгласил да даде парите, но междувременно сигнализирал и полицията.\r\nЕвтимов е в ареста за 72 часа. Той работи в КАТ от 2004 г. \r\nТова бил вторият откуп, искан от Дамян Христов. През лятото му откраднали и камион. Тогава платил 10 000 лева.", "date": "2017.09.28", "title": "Служител на Столичната пътна полиция е задържан с 36 000 лева подкуп"}
{"url": "http://www.focus-news.net/news/2017/09/28/2440850/bummsk-balgarski-grazhdanin-e-padnal-ot-tovaren-korab-v-slovashkiya-uchastak-na-reka-dunav.html", "text": "В четвъртък в 13:00 часа местно време при инцидент с български товарен кораб на река Дунав в участъка между словашките градове Щурово и Комарно е паднал български гражданин, предаде словашката медия  Bumm.sk.\r\n„53-годишният български гражданин е паднал в участъка край град Патинци на река Дунав. След постъпилия сигнал на място са пристигнали пожарни и полицейски екипи“, съобщи говорителят на местната полиция Рената Чухарова.  Виктор Турмаков", "date": "2017.09.28", "title": "Bumm.sk: Български гражданин е паднал от товарен кораб в словашкия участък на река Дунав"}
{"url": "http://www.focus-news.net/news/2017/09/28/2440851/dps-poiska-ot-gerb-ostavkata-na-krasimir-velchev-kato-predsedatel-na-komisiyata-po-veroizpovedaniya-i-pravata-na-choveka-obzor.html", "text": "ДПС поиска от ГЕРБ оставката на Красимир Велчев като председател на Комисията по вероизповедания и правата на човека. Това стана ясно на пресконференция в парламента от думите на лидера на ДПС Мустафа Карадайъ. Това искане дойде, след като на 21 септември парламентът отхвърли предложен от ДПС законопроект за промени в Закона за политическа и гражданска реабилитация на репресирани лица. Тогава депутатите гласуваха с 23 гласа „за“, 99 „против“ и 32 „въздържали се“. Вносителите предлагаха към досегашния кръг от лица, попадащи в обсега на Закона за политическа и гражданска реабилитация на репресирани лица да се добави още една категория лица. Това са хората, пострадали от огнестрелни наранявания при мирни протести срещу репресивни управленски политики на комунистическия режим, тъй като според тях те са упражнявали свое основно право на мирен протест, в защита на свои законни права и интереси. Според вносителите това право е било грубо погазено с използването на незаконна сила, като пострадалите не са имали никаква възможност да получат съдебна или друга защита. Те са претърпели значителни щети от морално и материално естество, а също и физически, и психически страдания. Това са български граждани, срещу които не е произнасяна наказателна присъда, не са били лишавани от свобода, не са били интернирани. Вносителите смятат, че действащия закон несправедливо е пропуснал тази малка група, която няма законовото основание да установи осъществената срещу тях политическа репресия и като следствие да им бъде предоставено обезщетение. Според вносителите тази категория лица отговаря напълно на философията на Закона за политическа и гражданска реабилитация на репресирани лица. \r\nЗаконопроектът предизвика остри дебати по време на обсъждането миналата седмица. Красимир Велчев от ГЕРБ тогава посочи, че тези хора са търсили своите права и са протестирали против практиките на тоталитарния режим. Той обясни, че от ГЕРБ са против предложения законопроект. „Партия ДПС е създадена именно на протестите и на хората, които са пострадали. Може да отделите средства и да им помогнете на тази една шепа хора. Хората не са забравили целувките на „Орлов мост“. Нали си опростихте всичко. Човешките права се нарушават, ако не им е давана възможност да работят. Затова, че се участвали на митинги не смятам, че трябва да се дават добавки върху пенсиите им. В законопроекта пише и техните наследници. И те ли са участвали в тези митинги? Затова сме против“, подчерта депутатът от ГЕРБ и попита ДПС защо го предлагат всяка година. \r\nЗам.-председателят на ПГ на ДПС Йордан Цонев заяви, че репресиите от комунизма засягат не само турците, но и всички хора. „Във всички случаи трябва да се отнасяме еднакво към репресиите. Срам ме е от тези, които са изразили становища. Това е страхотен цинизъм. Представяте ли си, лицето е допринесло някой да стреля срещу него. Тук не се визира конкретен случай, а действия извършени от властите спрямо други лица. Коя репресия ще бъде трудно доказана? Тя е доказана от историята. Не е ли срамота в 2017 г. да говорим така. Моля ви да се отнесем с хуманност и разбиране и да подкрепим законопроекта, а не с предразсъдъци“, каза още Йордан Цонев.\r\nНа 28 септември лидерът на ДПС Мустафа Карадайъ посочи, че изявленията на Красимир Велчев са ксенофобски. Според него законопроектът им касае само ранените по време на мирни протести по време на комунистическия режим. По думите му въпросът не е в материалната страна, а за морален акт и хуманно отношение към пострадалите хора. Той подчерта, че държавата не може да дели гражданите си на „наши“ и „ваши“. Карадайъ заяви, че от ДПС ще дадат шанс на ГЕРБ да се легитимира като европейска партия, като гласува оставката на Красимир Велчев като председател на Комисията по правата на човека. „Точно тази комисия не може да бъде ръководена от лице, което загърбва човешките ценности и поставя под риск единството на нацията“, каза Мустафа Карадайъ.Той коментира, че явно нещо не е наред, след като на мирни протести репресивни органи стрелят по хората и това се оценява като злополука. \r\nПред журналисти Красимир Велчев заяви, че е излъчен от ПГ на ГЕРБ за председател на Комисията и само те могат да дадат оценки и да решат дали да остане, или да се оттегли. Той обясни, че ДПС внасят промени в Закона за политическа и гражданска реабилитация на репресираните лица на всеки 6 месеца. Според него това е, за да покажат на този електорат, които заслужават много повече и са лъгани толкова години, че нещо ще са направили. Той допълни, че не е съгласен всички хора да плащат за нещо, за което нямат никаква вина. По думите му това, което ДПС искат, е на пострадали от тези митинги да бъде изплатена веднъж еднократна сума, а след това да им бъдат дадени пенсии, както и на техните наследници. „Ако някой от тези хора се чувства обиден и засегнат, му се извинявам публично“, каза още той.\r\nПо-късно председателят на ПГ на ГЕРБ Цветан Цветанов поднесе своите извинения на ДПС за емоционалното изказване на Велчев. \"Не бива да се правят разделения. Ще разговарям с представители на ДПС, за да се намали напрежението и да не се допуска ескалирането му в парламентарна зала и между политическите групи\", каза още Цветанов.\r\nЛюба АЛЕКСИЕВА", "date": "2017.09.28", "title": "ДПС поиска от ГЕРБ оставката на Красимир Велчев като председател на Комисията по вероизповедания и правата на човека (ОБЗОР)"}
{"url": "http://www.focus-news.net/news/2017/09/28/2440852/prof-albena-kerekovska-pet-shest-kandidati-se-konkurirat-za-edno-myasto-v-meditsinski-universitet-varna-vapreki-demografskata-kriza.html", "text": "Пет-шест кандидати се конкурират за едно място в Медицински университет – Варна въпреки демографската криза. Това каза в интервю за Радио „Фокус“ – Варна проф. д-р Албена Керековска, заместник-ректор на Медицински университет – Варна по учебната дейност. „Интересът е много висок, включително тази година – имахме една много успешна кампания при пълно усвояване и то бързо на бройките за държавен прием, както и платено обучение за български и чуждестранни кандидати“, отбеляза проф. Албена Керековска. Тя допълни, че университетът инвестира в нови иновативни технологии по отношение на оборудване на образователна среда, клинична база и модерни методи на обучение. „Внедрили сме електронна платформа за допълващо обучение и платформа за дигитално административно обслужване на студентите. Привличаме студентите с много добрите преподаватели, тясната връзка, контакт и подкрепа, която получават. Освен възможностите на образователната инфраструктура, база и среда, студентите в Медицински университет – Варна се радват на възможности за един не само образователен и учебен, но и пълноценен студентски живот. Инвестираме много във възможности за културни развлечения, спорт, развиваме тези дейности. Имаме професионални треньори, студентите ни се включват и печелят призови места - футбол, волейбол, баскетбол, тенис, а и ветроходство последните една-две години, което е от полза за студентите – да се развиват в една много благоприятна среда“, каза още проф. Албена Керековска.\r\nМарияна ВАЛЕНТИНОВА", "date": "2017.09.28", "title": "Проф. Албена Керековска: Пет-шест кандидати се конкурират за едно място в Медицински университет – Варна въпреки демографската криза"}
{"url": "http://www.focus-news.net/news/2017/09/28/2440853/montana-vazstanoveno-e-dvizhenieto-po-pat-i-1-montana-vratsa-v-uchastaka-kravoder-beli-izvor.html", "text": "Възстановено е движението по път I-1 Монтана-Враца в участъка Краводер-Бели извор. Това съобщиха от пресцентъра на Агенция \"Пътна инфраструктура\".", "date": "2017.09.28", "title": "Монтана: Възстановено е движението по път I-1 Монтана-Враца в участъка Краводер-Бели извор"}
{"url": "http://www.focus-news.net/news/2017/09/28/2440854/neizvestni-litsa-otkradnaha-mezhdu-300-i-400-hil-leva-pri-vaorazhen-grabezh-ot-inkaso-avtomobil-v-stolichniya-zhk-ovcha-kupel-2-obzor.html", "text": "Неизвестни лица откраднаха между 300 и 400 хил. лева от инкасо автомобил в ж.к. „Овча купел“ 2 в София. Сигнал за инцидента е подаден в 22.50 часа на 27 септември, според който пред трезор, където се извършва събирателна дейност на парични средства, е извършен грабеж на инкасо автомобил. По информация на МВР извършителите са били трима, използвали са тъмен високопроходим автомобил и са носели дългоцевно оръжие, което не са използвали. Използвали са единствено физическа сила, за да свалят служителите на инкасо автомобила, в резултат на което са им нанесли контузни рани. Охранителите са прегледани в Центъра за спешна медицинска помощ и са освободени по тяхно желание. „Колегите, които са получили сигнала, са реагирали адекватно, предприели са оперативно-издирвателни и процесуално-следствени действия“, каза заместник-главният секретар на МВР гл. комисар Георги Арабаджиев. Работата по случая продължава.\r\nЦветилена СИМЕОНОВА", "date": "2017.09.28", "title": "Неизвестни лица откраднаха между 300 и 400 хил. лева при въоръжен грабеж от инкасо автомобил в столичния ж.к. „Овча купел“ 2 (ОБЗОР)"}
{"url": "http://www.focus-news.net/news/2017/09/28/2440855/gabrovo-rb-aprilov-palauzov-obyavi-uchenicheski-konkurs-za-ese-posveten-na-paisiy-hilendarski.html", "text": "РБ „Априлов-Палаузов“ организира конкурс за есе „О, неразумний юроде…”, посветен на 295-годишнината от рождението на Паисий Хилендарски и 255-годишнината от написването на „История славянобългарска”, съобщават от библиотеката.\r\nВ конкурса могат да вземат участие всички ученици на възраст от 13 до 19 години от учебните заведения на територията на Габровска област. Обемът на есетата не трябва да надвишава три машинописни страници, шрифт Times New Roman, pt 12, разредка 1,5.\r\nВсеки участник представя едно есе, като прилага кратка информация за себе си – трите имена; населеното място; училището и класа, в които се обучава; адрес по местоживеене; телефон и е-mail (контактите могат да бъдат на родител/настойник на ученика).\r\nТворбите могат да бъдат изпратени по е-mail: konkurs_ese_paisii@abv.bg в електронен вид или като пощенска пратка на адреса на библиотеката – РБ „Априлов-Палаузов”, гише „Регистрация и информация” (за конкурса), пл. „Възраждане” 23, Габрово, или донесени в библиотеката в запечатан плик. Конкурсните есета няма да бъдат връщани на авторите си след обявяване на резултатите.\r\nКраен срок за изпращане на творбите – 25 октомври 2017 година, 22.00 часа. Резултатите от конкурса ще бъдат обявени в Деня на будителите – 1 ноември. Отличените творби ще бъдат публикувани на интернет страницата на РБ „Априлов-Палаузов” – Габрово. Победителите в конкурса ще получат специални грамоти и награди.", "date": "2017.09.28", "title": "Габрово: РБ „Априлов-Палаузов“ обяви ученически конкурс за есе, посветен на Паисий Хилендарски"}
{"url": "http://www.focus-news.net/news/2017/09/28/2440856/reuters-pressekretaryat-na-cheshkiya-prezident-sravni-es-s-tretiya-rayh.html", "text": "Прессекретарят на чешкото президентство Иржи Овчарек сравни ЕС с Третия Райх, докато критикуваше европейска регулация за хранителните продукти. Според ново решение на Европейския орган за безопасността на храните, извличана от картофи съставка за местната алкохолна напитка „Туземак“ (позната още като „Чешки ром“) трябва да бъде спряна от производство от април 2018 г., предаде  Reuters.\r\nОрчарек сподели статия по въпроса от местна медия на страницата си в социалната мрежа „Фейсбук“, посочвайки, че „Империята реши да няма Туземак за пиене в Протектората“. \r\nВ контекста на чешкото общество под „империя“ често се разбира Третия Райх, докато „протекторатът“ е  наименованието на страната, докато е окупирана от нацисткия режим по време на Втората световна война. При молба за коментар прессекретарят заяви, че думите му са оправдани, защото подобни регулации на ЕС вредят на репутацията му. \r\n„Това сочи абсолютната безчувственост на Европейската комисия“, посочи Овчарек.  Виктор Турмаков", "date": "2017.09.28", "title": "Reuters: Прессекретарят на чешкия президент сравни ЕС с Третия Райх"}
{"url": "http://www.focus-news.net/news/2017/09/28/2440857/ria-novosti-trima-dushi-sa-zaginali-pri-vzriv-v-kabul.html", "text": "Взрив е прогърмял в столицата на Афганистан, при който са загинали трима души, а 16 са ранени, предаде РИА Новости.\r\nСпоред прессекретаря на афганистанското МВР Наджиб Даниш взривът е избухнал в 18:0 часа местно време (16:30 българско). Отбелязва се, че сред загиналите има двама полицейски служители. Ранени са 14 цивилни. Бомбата е била прикрепена чрез магнити към полицейска кола. \r\nВсе още никоя терористична организация не е поела отговорност за нападението.   Виктор Турмаков", "date": "2017.09.28", "title": "РИА Новости:  Трима души са загинали при взрив в Кабул"}
{"url": "http://www.focus-news.net/news/2017/09/28/2440858/afp-sasht-v-momenta-proveryavat-zapisa-na-abu-bakr-al-bagdadi-no-sochat-che-nyama-prichina-za-samnenie-otnosno-avtentichnostta-mu.html", "text": "Властите на САЩ в момента проверяват автентичността на записа, за който се смята, че съдържа гласа на главатаря на „Ислямска държава“ Абу-Бакр ал Багдади, за когото има слухове, че е загинал, но същевременно предполагат, че този запис, публикуван в четвъртък, е истински, предаде  AFP.\r\n„Наясно сме със записа, на който се смята, че е записан Ал Багдади и в момента го изследваме“, съобщи източник от разузнавателните служби на САЩ. \r\n„Въпреки, че нямаме причини да се съмняваме в автентичността, ние в момента все още нямаме потвърждение“, добави той. Виктор Турмаков", "date": "2017.09.28", "title": "AFP: САЩ в момента проверяват записа на Абу-Бакр ал Багдади, но сочат, че „няма причина за съмнение“ относно автентичността му"}
{"url": "http://www.focus-news.net/news/2017/09/28/2440859/sport-ludogorets-gubi-na-poluvremeto-s-01-ot-hofenhaym.html", "text": "Българският шампион Лудогорец губи на полувремето с 0:1 от Хофенхайм след гол на Павел Кадерабек още във втората минута. Лудогорец имаше шанс да изравни, но Вандерсон пропусна сам срещу вратаря.\r\nВ другия мач от нашата група отборът на Брага и Башакшехир завършиха полувремето наравно 1:1.\r\nКрайни резултати от Лига Европа:\r\nБАТЕ Борисов – Арсенал 2:4\r\nАтлетик Билбао – Зоря Луганск 0:1\r\nЗенит – Реал Сосиедад 3:1\r\nКьолн – Цървена звезда 0:1\r\nЛацио – Зулте Варегем 2:0\r\nРозенборг – Вардар Скопие 3:1 Венцислав Драгоманов", "date": "2017.09.28", "title": "Спорт: Лудогорец губи на полувремето с 0:1 от Хофенхайм"}
{"url": "http://www.focus-news.net/news/2017/09/28/2440860/anadolu-agency-mevlyut-uysal-e-izbran-za-nov-kmet-na-istanbul.html", "text": "Кандидатът на управляващата Партия на справедливостта и развитието Мевлют Уйсал е бил избран за нов кмет на Истанбул, предаде  Anadolu Agency.\r\nОбщинският съвет на Истанбул избра Уйсал със 179 от 309 гласа в трети кръг на изборите. Екрем Имамоглу, кандидатът на основната опозиционна Републиканска народна партия получи 125 гласа. \r\nМиналият петък бившият кмет на Истанбул Кадир Топбаш подаде оставка. По време на прощална пресконференция той посочи, че отстъпва поста, но не прекъсва връзките си с управляващата партия.  Виктор Турмаков", "date": "2017.09.28", "title": "Anadolu Agency: Мевлют Уйсал е избран за нов кмет на Истанбул"}
{"url": "http://www.focus-news.net/news/2017/09/28/2440861/mvnr-na-irak-oon-predlaga-pomosht-pri-razreshavaneto-na-kyurdskata-regionalna-kriza.html", "text": "В официално свое изявление иракското МВнР сочи, че ООН е предложила помощ „да се разреши проблема“ между иракското централно правителство и Кюрдското регионално правителство относно референдума за независимостта на северната иракска област, състоял се в понеделник, предаде  Reuters.\r\n„Ян Кубис, специалният пратеник на ООН в Ирак, е направил предложението по време на среща с външния министър Ибрахим ал Джафари в Багдад“, сочи министерството в заявлението.\r\nБагдад възнамерява да наложи наказателни мерки спрямо Кюрдското регионално правителство в отговор на решението за провеждане на референдума. На кюрдското правителство е даден срок до петък да предаде контрол над международните си летища или да се сблъска със забрана за преки международни полети от и към региона.  Виктор Турмаков", "date": "2017.09.28", "title": "МВнР на Ирак: ООН предлага помощ при разрешаването на кюрдската регионална криза"}
{"url": "http://www.focus-news.net/news/2017/09/28/2440862/afp-generalniyat-sekretar-na-oon-prizova-mianmar-da-prekrati-voennite-operatsii-i-da-predostavi-humanitaren-dostap.html", "text": "Генералният секретар на ООН Антонио Гутереш осъди „хуманитарния кошмар“ за мюсюлманското малцинство рохингя в Мианмар и призова правителството на азиатската държава да прекрати военните операции и да предостави хуманитарен достъп до западните си провинции, предаде  AFP.\r\n„Ситуацията се е задълбочила до най-бързо развиващата се бежанска криза в света – хуманитарен и правен кошмар“, заяви Гутереш по време на реч пред Съвета за сигурност на ООН. Виктор Турмаков", "date": "2017.09.28", "title": "AFP: Генералният секретар на ООН призова Мианмар да прекрати военните операции и да предостави хуманитарен достъп"}
{"url": "http://www.focus-news.net/news/2017/09/28/2440863/reuters-gi-verhofstad-se-prismya-na-tereza-mey-otnosno-brekzit.html", "text": "Бившият белгийски министър-председател Ги Верхофстад, който е главният преговарящ на ЕП по Брекзит се присмя на британския министър-председател Тереза Мей, посочвайки, че тя е изнесла речта си относно излизането на Великобритания от ЕС във Флоренция, защото е запозната, че градът е бил известен с предателствата си по време на Ренесанса, предаде  Reuters.\r\nПо време на лекция пред студенти в Лондон Верхофстад заяви, че Брекзит е негативен и че е загуба на време и енергия, макар и че решението на Великобритания да напусне организацията е провал на Европейския съюз. \r\n„Смятам, че тя избра Флоренция, защото флорентинската политика през XV век я е накарала да се чувства у дома си“, заяви евролибералът. „Ножове в гърба, предателства, благороднически семейства, боричкащи се за власт. Това е среда, с която тя е добре запозната“, добави той. \r\nСпоред Верхофстад един от положителните резултати от Брекзит е, че настроението в Съюза се е променило след решението на Великобритания от юни 2016 г. и че сега много европейски граждани не искат разпадането на ЕС.  Виктор Турмаков", "date": "2017.09.28", "title": "Reuters: Ги Верхофстад се присмя на Тереза Мей относно Брекзит"}
