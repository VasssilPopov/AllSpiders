{"url": "http://www.focus-news.net/news/2018/10/24/2582227/sport-bilyana-dudova-i-taybe-yusein-sa-na-polufinal.html", "text": "Европейските шампионки Тайбе Юсеин и Биляна Дудова стигнаха полуфиналите на световното по борба в Будапеща, Унгария. На старта в категория до 62-килограмовите Юсеин надделя над азерката  Eлмира Гамбарова, а после тушира китайката Бао. На четвъртфиналите българката победи и Оливейра (Бразилия) със 7:1, а за място на финала ще срещне американката Малъри Велт.  \r\nДо същата фаза на надпреварата стигна и другата ни шампионка. В категория до 57 кг Дудова се справи с Катерина Жидачевска от Беларус с  3:0, а на четвъртфиналите срази с технически туш 10:0  Александриа Таун от Канада. На полуфиналите българката ще излезе срещу представителката на домакините и действаща бронзова медалистка от европейския шампионат - Емес Барка.", "date": "2018.10.24", "title": "Спорт: Биляна Дудова и Тайбе Юсеин са на полуфинал"}
{"url": "http://www.focus-news.net/news/2018/10/24/2582257/reuters-loyalnost-za-premiera-mey.html", "text": "Британският министър председател Тереза Мей получи подкрепа от своята Консервативан партия в сряда на среща в парламента, съобщава  Reuters . \r\nПо време на този разговор не са засягани постоянните в последно време критики на нейната стратегия около Брекзит.  \r\nМей е била поканена да се обърне към влиятелния „Комитет 1922“ – под това име е известна парламентарната група на консерваторите в Камарата на общините.  Постоянните разправии вътре в самата партия доведе британския паунд до най-ниски нива в последните седем седмици.  \r\nТереза Мей обаче е била посрещната с аплодисменти, а някои от нейните слушатели са оценили срещата като добра и са коментирали, че разделената Консервативна партия се обединява в подкрепа на премиера си. „Поне тази вечер тя успя да обедини партията по брилянтен начин“, твърди участник в срещата, за която друг парламентарист кратно определя като „добра среща“.   Ивелина Ватова", "date": "2018.10.24", "title": "Reuters: Лоялност за премиера Мей"}
{"url": "http://www.focus-news.net/news/2018/10/24/2582232/plovdiv-okolo-180-uchenitsi-sa-se-vklyuchili-vav-festivala-de-kodiray-razlichiyata.html", "text": "Около 180 ученици са се включили във фестивала „(ДЕ) кодирай различията“. Това каза за  Радио „Фокус“-Пловдив  Мария Дочева, преподавател по математика в СУ „Васил Левски“-Карлово. Идеята му е да се покаже, че всички деца, независимо от етнос, знания и пол, могат да се справят с програмиране. И най-вече, че момичетата с нищо не отстъпват пред момчетата, когато става въпрос за програмиране. Фестивалът се е провел във връзка с Европейската седмица на програмирането. Целта му била учениците от гимназиален етап на образование да запознаят тези от начален и прогимназиален с основите на програмирането, колко е забавно то, колко е полезно. Инициативата е по програма на Фондация „Работилница за граждански инициативи“, а за Карлово е СНЦ „Младежки и граждански инициативи в Розовата долина“. Организираните събития се провеждали в СУ „Васил Левски“. Едното е програмиране на дигитални брошки от децата от 3 клас, които учат компютърно моделиране според новия учебен план. Другото – представянето на проект на две момичета, които са участвали миналата година във фестивал за детско техническо творчество в Ирландия. Там те са го представили, който бил насочен към учениците от 5 и 6 клас. Той се състоял в това да видят приложението на компютрите в обучението по математика. Другото събитие, което предизвикало голям интерес сред малките ученици, било да създадат дигитален любимец (хартиено роботче)заедно с ученици от 8 и 9 клас, които изучават софтуерни и хардуерни науки в учебното заведение. Фестивалът продължил една седмица, като мероприятията се провеждали след края на часовете. \r\nЕдна от учителките в училището е спечелила безплатно обучение по компютърно моделиране. Тя е една от кандидатствалите 9 преподаватели от цялата страна. Ръководството на учебното заведение е кандидатствало по Програма “ Роботика за България“ към Фондация „Работилница за граждански инициативи“. Резултатите трябва да са ясни до края на месеца. Ако проектът е одобрен, училището ще разполага с един лего робот и сформиран отбор, който ще участва в състезания. Техниката  в учебното заведение е на ниво и отговаря на изискванията за учебните програми. В една от сградите има шест компютърни кабинета, а в другата- две. Кабинетите са оборудвани с общински средства,  както и по проекти. „С годините базата се обновява постоянно. Когато нещо не е актуално, се закупува ново, предимно с училищни средства“, каза още Дочева. \r\nМария РУСЕВА", "date": "2018.10.24", "title": "Пловдив: Около 180 ученици са се включили във фестивала „(ДЕ) кодирай различията“"}
{"url": "http://www.focus-news.net/news/2018/10/24/2582230/sofiya-vazstanoveno-e-dvizhenieto-na-troleite-po-ul-georgi-s-rakovski.html", "text": "Възстановено е движението на тролеите по ул. „Георги С. Раковски“. Това съобщиха от пресцентъра на  Столична община . Временно тролеите се движеха по бул. „Васил Левски“ заради провеждането на протест на майките на деца с увреждания с искане за оставката на вицепремиера Валери Симонов. Възстановено е движението и по бул. „Цар Освободител“.", "date": "2018.10.24", "title": "София: Възстановено е движението на тролеите по ул. „Георги С. Раковски“"}
{"url": "http://www.focus-news.net/news/2018/10/24/2582228/silistra-v-dulovo-shte-se-provede-deseti-literaturen-konkurs-za-poeziya-stefan-kalev.html", "text": "На 25 октомври поети от Североизточна България ще гостуват в дуловското читалище. Това съобщи за  Радио „Фокус“- Шумен  Ваня Петрова, гл. експерт „Връзки с обществеността“. Поводът е провеждането на Десетият, юбилеен, литературен конкурс за поезия „Стефан Калев”. Домакин на събитието ще бъде Община Дулово, а то ще започне от 18.00ч, в зала №1 в сградата на общината. Автори от Добричка, Шуменска, Разградска, Търговищка и Силистренска област, които са издали поетични книги в периода септември 2016 – септември 2018 г и са заявили участие в конкурса ще се надпреварват за голямата литературна награда. Специално жури е упълномощено от настоятелството на народно читалище„Никола Й. Вапцаров – 1895”да оцени авторите и да направи своето класиране. По регламент конкурсът се провежда през 2 години, а неговото начало е поставено през 1998г по идея на  издателска къща “Славчо Николов и сие”- Шумен и ръководството на дуловското читалище. През 2016-та година голямата награда бе връчена на поетесата от Кубрат – Селвер Алиева за стихосбирката „Очите на тъгата са зелени”. Средства за наградния фонд се набират от дарения, от бюджета на читалището и постъпления от продажба на книги на поета Стефан Калев, а основното дофинансиране за провеждането на конкурса е от Община Дулово. \r\nИвелина ИВАНОВА", "date": "2018.10.24", "title": "Силистра: В Дулово ще се проведе Десети литературен конкурс за поезия „Стефан Калев”"}
{"url": "http://www.focus-news.net/news/2018/10/24/2582229/sofiya-vremenno-dvizhenieto-po-patya-sofiya-botevgrad-se-osashtestvyava-dvuposochno-v-edna-lenta-poradi-avariral-tir-v-rayona-na-vitinya.html", "text": "Временно движението по път I-1 София – Ботевград се осъществява двупосочно в една лента поради аварирал ТИР в района на Витиня. Това съобщиха от  Агенция „Пътна инфраструктура“ .", "date": "2018.10.24", "title": "София: Временно движението по пътя София-Ботевград се осъществява двупосочно в една лента поради аварирал ТИР в района на Витиня"}
{"url": "http://www.focus-news.net/news/2018/10/24/2582231/gen-kircho-kirov-kosovo-shte-prodalzhi-da-razviva-silite-si-za-sigurnost-v-posoka-sazdavaneto-na-vaorazheni-sili-nezavisimo-ot-vazrazheniyata-na-es.html", "text": "Косово ще продължи да развива силите си за сигурност в посока създаването на въоръжени сили, независимо от възраженията на ЕС. Това каза в предаването „Това е България“ на  Радио „Фокус“  началникът на Националната разузнавателна служба в периода 2002-2012 г. ген. Кирчо Киров. Той уточни, че създаването на косовска армия е невъзможно да се случи без подкрепата на САЩ и добави, че на Балканите отново се сблъскват геополитическите интереси на Русия и САЩ. Ген. Киров каза още, че внимателно трябва да се следят действията на албанския фактор в региона. \r\n„Без съмнение ще има реакция – и тя вече се появи - на Русия. Очевидно е, че стремежът е Сърбия отвсякъде да бъде заградена с добри военни ефективи, принадлежащи към НАТО. Това е в пряка връзка и с приемането на Македония в НАТО и ЕС, това е в пряка връзка и с усилието, в една по-далечна перспектива, Косово да бъде прието също в ЕС. Но аз нямам съмнение, че това е и във връзка с предстоящи интеграционни процеси с Албания след премахването на границата между Косово и Албания в началото на следващата година. Без съмнение това ще предизвика още по-голямо напрежение в региона.“ \r\nГен. Кирчо Киров каза още, че процесите за размяна на територии между Косово и Сърбия ще бъде силно затруднен и забавен, защото Сърбия и Русия ще настояват за прилагането на резолюция 1244 на ООН. Трябва да очакваме съответна реакция от страна на Сърбия и засилване на военните ѝ контингенти на границата с Косово, прогнозира ген. Киров.", "date": "2018.10.24", "title": "Ген. Кирчо Киров: Косово ще продължи да развива силите си за сигурност в посока създаването на въоръжени сили, независимо от възраженията на ЕС"}
{"url": "http://www.focus-news.net/news/2018/10/24/2582233/makfaks-makedoniya-yaponiya-e-lyubimata-destinatsiya-za-turistite-nad-50-godishna-vazrast.html", "text": "Резултати от последните проучвания показват, че туристите на възраст над 50 години никога не трябва да бъдат пренебрегвани в статистиката на пътниците, предава  македонската информационна агенция  „Макфакс“ . Медията цитира проучване, имащо за цел да определи кои държави са най-привлекателни за определени възрастови групи в зависимост от естествената красота, географското местоположение, организираните дейности, историята и сигурността. Изданието съобщава, че туристическа агенция е анализирала статистическите данни за пътуванията и е установила, че Япония убедително заема първото място по отношение на страните, които са идеални за туристите над 50 години,  предава Радио „Фокус“ в рубриката „Балкански туристически часовник“. \r\nКазва се още, че в тази страна съвременността и традициите се припокриват, има древни храмове и футуристични градове, красива природа и музеи, които са насочени към интересите на тази възрастова група.  \r\nНа второ място сред дестинации, привлекателни за туристи над 50 години, е Германия, следвана от Италия, Швейцария, Хърватия, Испания, Португалия, Канада, Франция и Гърция.", "date": "2018.10.24", "title": "„Макфакс“ (Македония): Япония е любимата дестинация за туристите над 50-годишна възраст"}
{"url": "http://www.focus-news.net/news/2018/10/24/2582235/nimh-zhalt-kod-za-silen-vyatar-e-obyaven-v-14-oblasti-v-stranata-za-25-oktomvri.html", "text": "Жълт код за силен вятър е обявен в 14 области в страната за 25 октомври. Това сочи справка на сайта на  Националния институт по метеорология и хидрология (НИМХ) . Предупреждението е в сила за областите Видин, Враца, Монтана, Плевен, Ловеч, Габрово, Велико Търново, Сливен, Стара Загора, Пловдив, Пазарджик, София област, Благоевград, Кюстендил, където ще духа силен северозападен вятър. Поривите ще достигат на места до 20-25 м/с. Към края на деня вятърът ще започне да отслабва.  \r\nЖълт код за бурно вълнение е обявен по цялото Черноморие. Там северозападният вятър ще достига 15-20 м/с (7-8 по Бофорт), а поривите - 22-24 м/с (9 по Бофорт).", "date": "2018.10.24", "title": "НИМХ: Жълт код за силен вятър е обявен в 14 области в страната за 25 октомври"}
{"url": "http://www.focus-news.net/news/2018/10/24/2582237/pazardzhik-sastoya-se-tretata-sreshta-razgovor-v-chitalishteto-na-kvartal-kamenitsa-vav-velingrad-s-kmeta-d-r-kostadin-koev.html", "text": "Състоя се третата среща-разговор в читалището на квартал Каменица във Велинград с кмета д-р Костадин Коев и двамата му заместник-кметове г-жа Томова и г-н Палигоров, съобщи за  Радио „Фокус“-Пазарджик  Бояна Кирилова от общинска администрация Велинград. Коев заяви, че три са приоритетите за кв. „Каменица“ – водата, асфалтирането и сметището. От срещата стана ясно, че всичко това е задвижено и вече са осигурени пари по оперативните програми, ПМС, ПУДООС и от собствени средства – за рекултивирането на сметището, за цялостно асфалтиране на част от улиците с подземната инфраструктура. Очаквано основната тема на срещата-разговор беше водата. Кметът на Велинград сподели, че досега от водохващане „Самоводица“ са идвали едва 2 литра в секунда. Към този момент от 21 каптажа-майки са възстановени 4 и предстои реновирането на още 10 от тях като се очаква водоподаването да се повиши на 8-12 л/сек в зависимост от сезона. Друга тема бе тази за топлата вода и чешмите. Д-р Коев заяви, че целият минерален водопровод ще се изгради наново с 50% финансиране от НДЕФ и от Общината. Така трасето ще се изнесе от частните имоти, ще се преустановят незаконните включвания, ще се намалят загубите, ще има вода за басейна, детска градина „Фантазия” и за чешмите, а за излишното количество ще се сключат договори, за да има приходи. „Темата за Диетичния стол след 3-годишна битка, също е на път да се реши в наша полза”, допълни кметът. На въпроса за геотермалното отопление на читалището д-р Коев каза, че ще се забави, защото се реализира със собствени приходи, а постъпленията от тях за сега отиват в съдия-изпълнителя за погасяване на задълженията от предишното управление. Налага се строг контрол и прецизиране на разходите – например сега са били заделени средства за спешен ремонт на покривите на две от детските градини. Темата за контрола бе повдигната и по отношение на качеството на ремонтите, безстопанствените животни в района на Сярна баня, сметоизвозването. Всички присъстващи приеха становището, че и самоконтрола е много важен. Оказа се, че планираното време за срещата е малко и кметът насрочи още една среща за следващия вторник от 18.30 ч. в малката зала на читалището.", "date": "2018.10.24", "title": "Пазарджик: Състоя се третата среща-разговор в читалището на квартал „Каменица“ във Велинград с кмета д-р Костадин Коев"}
{"url": "http://www.focus-news.net/news/2018/10/24/2582239/reuters-frantsiya-mozhe-da-nalozhi-sanktsii-na-sauditska-arabiya-ako-se-dokazhe-vinata-y-za-ubiystvoto-na-hashogi.html", "text": "Ако се докаже, че в убийството на журналиста Джамал Хашоги е замесено саудитското разузнаване, Франция  може да наложи санкции на арабското кралство, информира агенция  Reuters , като цитира изявление в сряда на Бенжамен Гриво, говорител на правителството в Париж.  \r\nДо този момент Франция беше сдържана в изказванията си по повод смъртта на Хашоги, като се съобразяваше с тесните си дипломатически контакти с Рияд и активните си търговски отношения в сфери като енергетика, финанси и оръжия. \r\n“Докато фактите не бъдат съвсем точно изяснени и потвърдени от нашите информационни служби, няма да вземаме никакво окончателно решение“, е заявил Гриво. „От друга страна обаче, след като случаят се осветли и те подкрепят с доказателства за отговорността на Саудитска Арабия, тогава ще направим нужните изводи и ще предприемем съответните мерки“. \r\nЗа първи път в сряда Париж публично обяви възможността от налагане на санкции, макар че дипломатите предупреждават, че няма да има „прибързани“ решения и че се изказват опасения да не се нарушат политическите взаимоотношения на Франция с кралството. Гриво добавя, че предприемането на каквито и да е санкции няма да засегне само и единствено ограничаване на оръжейните продажби. Правителственият говорител не е направил допълнителни подробности. \r\n Източник от президентската институция също е уточнил, че страната няма да предприема никакво прибързано решение за „бъдещето на нашата стратегическа връзка“, като е уточнил, че “партньорството между Франция и Саудитска Арабия не е свързано само със сътрудничество в отбраната, но също и в области като икономика, култура, енергетика”.  \r\nВ понеделник германският канцлер Ангела Меркел нарече убийството „чудовищно“ призова да не се изнася оръжие за Рияд, докато не се изясни случаят. За разлика от нея във вторник френският президент Макрон отказа да обсъжда въпроси, свързани с оръжейните доставки. \r\nОт 2008 до 2017 година Саудитска Арабия е вторият най-голям купувач на френско оръжие, като сделките възлизат общо на повече от 11 милиарда евро.    Ивелина Ватова", "date": "2018.10.24", "title": "Reuters: Франция може да наложи санкции на Саудитска Арабия, ако се докаже вината й за убийството на Хашоги"}
{"url": "http://www.focus-news.net/news/2018/10/24/2582236/sofiya-1-200-rozovi-balona-byaha-pusnati-pred-ndk-v-pamet-na-zhenite-zaginali-ot-rak-na-gardata-obzor.html", "text": "1 200 розови балона бяха пуснати пред НДК в памет на жените, загинали от рак на гърдата. Събитието е част от информационната и профилактична кампания за борба с тежкото заболяване, инициирана от Първа САГБАЛ „Света София“. Кампанията се осъществява с подкрепата на Столична община, Български форум на бизнес лидерите и Националния дворец на културата.  \r\nПо време на събитието кметът на София Йорданка Фандъкова съобщи, че в тазгодишната кампания профилактика на рака на гърдата участват 5 хил. жени, заети в сферата на здравеопазването, общинските училища и детските градини. „Това са всъщност хората, които даряват здраве, но също имат нужда от здраве“, обясни Фандъкова. \r\nИзпълнителният директор на ПСАГБАЛ „Света София“ д-р Гергана Коларова допълни, че 11 болници в градовете София, Пловдив, Варна и Стара Загора, са се включили в безплатните прегледи за рак на гърдата през месец октомври. Д-р Коларова отправи апел към жените от цяла България да ходят редовно на тези профилактични прегледи. Тя обърна внимание на това, че през 2017 г. двойно се е увеличила заболеваемостта сред най-младите, между 30-39 години.  \r\nД-р Тихомир Гемеджиев, завеждащ отделение гинекология за хирургия на млечната жлеза към ПСАГБАЛ „Света София“, съобщи, че с оглед на големия интерес през първите два петъка на месец ноември 2018 г. лечебното заведение отново ще извършва безплатни прегледи, с предварително записване на телефон: 02/4470 204. Той допълни, че през последните 2-3 години се забелязва ръст на профилактиката и се диагностицират все по-ранни случаи на рак на гърдата. Д-р Коларова и д-р Гемеджиев изказаха надежда, че с всяка година балоните, пускани в небето ще намаляват.", "date": "2018.10.24", "title": "София: 1 200 розови балона бяха пуснати пред НДК в памет на жените, загинали от рак на гърдата (ОБЗОР)"}
{"url": "http://www.focus-news.net/news/2018/10/24/2582238/parlamentat-preodolya-prezidentskoto-veto-varhu-zakona-za-darzhavnata-sobstvenost-obzor.html", "text": "Парламентът преодоля ветото на президента Румен Радев върху част от последните промени в Закона за държавната собственост. „За“ повторното приемане на промените гласуваха 145 народни представители, а 65 бяха „против“. Измененията бяха подкрепени от ГЕРБ, ДПС, „Обединени патриоти“, „Воля“ и независимите депутати. „Против“ гласуваха само от БСП.  \r\nДържавният глава върна закона за ново обсъждане на 17 октомври. Парламентът прие промените на 10 октомври. Според президента със закона се създава възможност за скрита безплатна приватизация на дружества от забранителния списък по Закона за приватизация и следприватизационен контрол. Според председателя на правна комисия Данаил Кирилов употребата на понятието приватизация е неточна, тъй като то се отнася за прехвърляне чрез продажба, а не за апорт. \r\nВ мотивите си Румен Радев заяви, че е недопустимо правната уредба от средство за защита да се превръща в законодателни решения, които увреждат обществения интерес. Президентът обяви, че премахването на забраната за апортиране на имоти, собственост на търговски дружества от забранителния списък, противоречи на целта на списъка. Според президента Радев с измененията в закона се отнема възможността направилите апорт търговски дружества да имат блокираща квота при вземане на решения. В мотивите си държавният глава коментира, че в момента, когато останалите за приватизация обекти са малко, се увеличава интересът към търговските дружества от забранителния списък. „Затова не мога да остана безучастен, когато уредбата за тях се превръща от средство за защита в законодателни решения, които увреждат обществения интерес“, заяви Румен Радев. Според председателя на правна комисия Данаил Кирилов промените предвиждат гаранции за запазване на публичния интерес, с възможност държавата да участва в стопанския живот при ясни правила. Ветото върху промените на Закона за държавната собственост е десето за президента. Парламентът подкрепи само едно от тях - върху Закона за приватизация и следприватизационен контрол. Румен Радев наложи вето и върху: Закона за концесиите, Закона за опазване на околната среда и водите, Закона за отбраната и въоръжените сили, Закона за бюджета на НЗОК за 2018 година, Закона за противодействие на корупцията и за отнемане на незаконно придобитото имущество, Закона за посевния и посадъчния материал, Закона за банковата несъстоятелност, Закона за приватизация и следприватизационен контрол, както и на Административнопроцесуалния кодекс. \r\nБиляна ИВАНОВА", "date": "2018.10.24", "title": "Парламентът преодоля президентското вето върху Закона за държавната собственост (ОБЗОР)"}
{"url": "http://www.focus-news.net/news/2018/10/24/2582234/vitsepremierat-valeri-simeonov-se-izvini-na-maykite-na-detsa-s-uvrezhdaniya-protestite-prodalzhavat-obzor.html", "text": "Вицепремиерът Валери Симеонов се извини на майките на деца с увреждания след извънреден Коалиционен съвет между ГЕРБ и „Обединени патриоти“ в Министерския съвет. Симеонов подчерта, че по никакъв начин не е целял да обиди, когото и да било. По думите му на проведения коалиционен съвет при министър-председателя е бил обсъден въпросът, свързан с медийната кампания по повод негово изявление и ежедневните протести пред Министерския съвет. Симеонов обясни, че в тази връзка по настояване на коалиционния съвет той поднася своите извинения на всички, които са били засегнати или са се почувствали обидени от неговото изказване в интервю пред телевизия СКАТ, където заявява, че законът за лица с увреждания е започнат като „опит да се угоди на една група кресливи жени, които спекулираха с децата си, манипулираха обществото, изкарвайки на пек и на дъжд тези уж болни деца, без грам майчинско чувство, грижа за тях“. Извинението си Симеонов поднесе минути, след като в телевизионно интервю заяви, че няма да се извини, тъй като от него се иска не извинение, а оставката. \r\nИзвинението на Симеонов се превърна в основна тема сред народните представители.  \r\nИзвинението на вицепремиера бе сред основните обсъждани теми в парламента. От  ПГ на „БСП за България“  поискаха изслушване на Симеонов в парламента, но предложението беше отхвърлено. ДПС  настояха за оставката на вицепремиера, тъй като извиненията не вършили работа. Председателят на Парламентарната група  Мустафа Карадайъ  коментира, че Симеонов трябва час по-скоро да си отиде, защото той е воденичен камък на шията и на ГЕРБ, и на страната. \r\nЗаместник-председателят на ПГ на „БСП за България“  Драгомир Стойнев  заяви, че са необходими нови избори и смяна на модела на управление. \r\nОт своя страна председателят на ПГ на ГЕРБ  Цветан Цветанов  коментира, че БСП не са алтернатива. По думите му в правителството няма задкулисие, а всичко излиза наяве. \r\nЛидерът на „Воля“  Веселин Марешки  поиска оставките на Валери Симеонов и Красимир Каракачанов. Той обърна внимание, че Каракачанов е защитил Симеонов.  \r\nПред журналисти зам.-председателят на парламента  Явор Нотев  и член на \"Атака\" заяви, че оценката на партията за изявлението на вицепремиера Валери Симеонов остава непроменена. По думите му извинението е ново обстоятелство, което ще бъде обсъдено във връзка с отношенията в коалицията и решенията за по-нататъшни действия.  \r\nВъпреки поднесеното от вицепремиера Валери Симеонов извинение в 17.30 часа пред Министерския съвет отново се събраха около 100-150 протестиращи с искане за неговата оставка. Малко преди 19.00 часа протестиращите тръгнаха от Министерския съвет към Орлов мост“ и движението по бул. „Цар Освободител“ беше затворено в пространството от Министерския съвет до ул. „Георги С. Раковски“, където се намира централата на НФСБ. Те се заканиха да продължат с протестите до подаването на оставка от страна на Валери Симеонов.   \r\nЛюба АЛЕКСИЕВА", "date": "2018.10.24", "title": "Вицепремиерът Валери Симеонов се извини на майките на деца с увреждания, протестите продължават (ОБЗОР)"}
{"url": "http://www.focus-news.net/news/2018/10/24/2582240/varna-otkrivat-parvata-na-teritoriyata-na-obshtinata-detska-ploshtadka-za-detsa-s-narusheno-zrenie.html", "text": "Предстои откриването на първата на територията на Община Варна детска площадка за игра, реализирана в двора на Специално училище за  ученици с нарушено зрение „Проф. д-р Иван Шишманов“. Това съобщи в интервю за  Радио „Фокус“ – Варна  Жулиета Петкова, директорът на училището. Събитието ще се състои на 25 октомври, от 10.30 часа, в учебното заведение. В детската площадка има няколко съоръжения, съобразени с уврежданията и възможностите на обучаващите се деца. Уредите дават нови възможности за моторното развитие на децата, тренирайки баланс, равновесие и координация. Играейки на музикална игра, изградена там, детето произвежда реални музикални тонове чрез удряне с палките по тръби. Така се удължава времето на активното му внимание и концентрация, дава се възможност за положително емоционално преживяване, обясни Жулиета Петкова. Новопостроената площадка позволява работа в екип, изграждане на нови социални умения и подпомага учебно-терапевтичния процес.", "date": "2018.10.24", "title": "Варна: Откриват първата на територията на общината детска площадка за деца с нарушено зрение"}
{"url": "http://www.focus-news.net/news/2018/10/24/2582241/blagoevgrad-shte-se-provede-tseremoniya-parva-kopka-za-izgrazhdane-na-posetitelski-informatsionen-tsentar-dostapen-za-hora-sas-spetsifichni-nuzhdi-i-v-neravnostoyno-polozhenie.html", "text": "Дирекция „Национален парк Рила“ организира официална церемония „Първа копка“ по „Изграждане на посетителски информационен център-Благоевград, достъпен за хора със специфични нужди и в неравностойно положение“. Това съобщи за  Радио „Фокус“ – Пирин  д-р Стефан Кирилов, главен експерт „ИОП“ в дирекция „БППП“ към „Национален парк Рила“. „Проектът „Засилване на капацитета на защитените зони чрез иновативна методология за устойчиво развитие”, с акроним BIO2CARE се финансира по програмата за Европейско териториално сътрудничество ИНТЕРРЕГ V-A „ГЪРЦИЯ – БЪЛГАРИЯ 2014-2020”, каза още д-р Кирилов. Той добави, че събитието ще се състои от 11.00 часа на 25 октомври в кв. „Вароша“, ул. „Бистрица“ 12В, където се намира административната сграда на Дирекция „Национален парк Рила“.", "date": "2018.10.24", "title": "Благоевград: Ще се проведе церемония „Първа копка“ за изграждане на посетителски информационен център, достъпен за хора със специфични нужди и в неравностойно положение"}
{"url": "http://www.focus-news.net/news/2018/10/24/2581878/blagoevgrad-v-bansko-shte-se-provede-vtorata-natsionalna-sreshta-na-ekspertite-po-sotsialni-deynost-i-zdraveopazvane-ot-obshtinite.html", "text": "Кметът на Община Банско Георги Икономов ще бъде домакин на Втората национална среща на експертите по социални дейности и здравеопазване от общините. Това съобщиха от пресцентъра на  Община Банско . Най-големият социален форум в страната се организира от Националното сдружение на общините, като се очаква в него да вземат участие заместник-министъра на труда и социалната политика Зорница Русинова, изпълнителния директор на НСОРБ Силвия Георгиева, председателя на Националния алианс за социална отговорност Георги Георгиев, и над 150 заместник-кметове, директори на дирекции и експерти в социалната сфера. \r\nНа двудневната среща ще бъдат дискутирани актуални проблеми като новото социално законодателство и въпроса с интегрирания подход между институциите в услуга на потребителите. Община Банско като домакин ще представи за участниците във форума своите 16 различни социални услуги с посещение на място.", "date": "2018.10.24", "title": "Благоевград: В Банско ще се проведе Втората национална среща на експертите по социални дейност и здравеопазване от общините"}
{"url": "http://www.focus-news.net/news/2018/10/24/2581813/the-times-britanski-ucheni-otkriha-nay-drevniya-zapazen-korab-na-planetata-na-danoto-na-cherno-morena-50-mili-ot-balgarskiya-bryag.html", "text": "Британски учени откриха най-древния запазен кораб на планетата на дъното на Черно море на 50 мили от българския бряг, пише британският вестник  The Times \r\nНай-старият непокътнат кораб на планетата, който е лежал в дъното на Черно море повече от 2400 години, е открит от британски учени. 23-метровият древногръцки търговски кораб e бил открит на голяма дълбочина, използвайки дистанционно управляема мини-подводница, на 50 мили от брега на България. \r\nКорабът е полегнал на дясната страна с мачтата, механизмът за управление и пейките на гребците, според изследователи от Проекта за черноморска подводна археология, прилича много на този, изобразен на древногръцката ваза със сирените, която се съхранява в Британския музей \r\n\"Никой не би могъл да си представи колко точно е нарисуваното върху вазата. В края на краищата не беше известно дали художникът е изобразявал оригинала изобщо\", казва Джон Адамс, водещ изследовател в археологията в Университета в Саутхемптън. Сега, според него, е очевидно, че авторът на рисунката е бил добре запознат с обекта, като е нарисувал точно детайлите до формата на руля. \r\nФактът, че почти няма кислород на дълбочина под 200 метра в Черно море, е допринесъл за отличното запазване на плавателния съд, отбеляза ученият. В други морета в подобна форма реликвата не би могла  да бъде запазена. \"Само малко количество останки от корабите от онази епоха са достигнали до нас преди настоящата находка\", заяви Адамс. \r\nПрез последните три години учените откриха общо 67 потънали кораба в Черно море. Сред тях е римски търговски кораб с амфори, който датира от 200 г. пр. Хр.,както и кораб от времето на Византийската империя, построен около 800 година. Сред находките има средновековен италиански кораб и няколко кораба от Османската империя, датиращи от XVI-XVIII век.  Юлиян Марков", "date": "2018.10.24", "title": "The Times: Британски учени откриха най-древния запазен кораб на планетата на дъното на Черно морена 50 мили от българския бряг"}
{"url": "http://www.focus-news.net/news/2018/10/24/2581811/pregled-na-osnovnite-temi-v-svetovniya-pechat-agentsiya-fokus.html", "text": "Автомобил, използван от консулството на Саудитска Арабия в Истанбул, е бил открит изоставен на паркинг в града с три подозрителни куфара в багажника и медицинска маска за лица, съобщава турският вестник  Hurriyet , като подчертава, че превозното средство се превърна в център на текущото разследване на убийството на журналиста Джамал Хашоги.  \r\nКолата, която съответства на друго превозно средство, видяно пред консулството на Саудитска Арабия в Истанбул, където Хашоги изчезна на 2 октомври, е открита от полицията на частен паркинг в квартал \"Султангази\", след подаден сигнали.  \r\nСпоред полицейски служител, разговарял с редакцията на изданието, автомобилът марка \"Мерцедес\" е с дипломатически номера и е бил закаран в паркинга от един от аташетата на консулството, идентифициран като Мохамед О. Това се е случило на 7 октомври. \r\n\"Ние го познаваме, тъй като той използва нашия паркинг понякога. Обикновено неговият шофьор използва този автомобил. Но на 7 октомври той го караше сам\", разкрива източник на изданието.  \r\nИ докато турските власти и международната общественост все още се опитват да разберат къде е тялото на убития журналист,  саудитският аташе е бил забелязан на същия паркинг на 18 октомври с BMW с дипломатически регистрационни номера. Той е паркирал колата си до \"Мерцедес\"-а и е разтоварил от нея три куфара, два от които - доста големи. При товареното на багажа с неизвестно съдържание на земята е паднала и медицинска маска, която се използва при работа с тежки химикали. Аташето е забелязал и я е изхвърлил в близък контейнер за отпадъци.  \r\nТурската полиция е отишла на паркинга 22 октомври, но не е успяла да претърси колата поради дипломатическия имунитет. Саудитска Арабия трябва да издаде разрешение на турските власти да обискират превозното средство. В следобедните часове на вторник полицейски служители отново са забелязани в близост до автомобила, но остава неясно дали са получили разрешение за претърсването му. \r\n***  Плановете на САЩ за изтегляне от Договора за ликвидация на ракети със среден и малък обсег (ДРСМО) с Русия са сериозни, но преди да бъде изпратено официално уведомление до Русия се предвиждат и по-нататъшни обсъждания. Това увери съветникът на държавния глава на САЩ Доналд Тръмп - Джон Болтън, за водещото американско издание  The Wall Street Journal . \r\nТръмп обяви планираното излизане от споразумението по време на предизборен митинг в щата Невада на 20 октомври, събота. Той повтори позицията си в коментарите си пред репортери в Белия дом в понеделник, заявявайки, че ако се наложи САЩ ще изградят цялостен ядрен арсенал, използвайки необичайно остър език спрямо Русия, припомнят от редакцията.  \r\n\"Ще го изградим, докато не достигнем до тяхното ниво. Когато го направим, всички ние ще проявим разум и ще спрем, и, между другото, не само ще спрем, но и ще намалим - това бих искал да направя\", заяви лидерът на Вашингтон.  \r\nПопитан дали има намерение по този начин да заплаши Русия, Тръмп заяви: \"Това е заплаха за всеки, който поискате. Включва Китай, Русия и всеки, който иска да играе тази игра. Не можете да играете тази с мен\", увери Тръмп. \r\nБолтън, който е дългогодишен критик на договора от 1987 г., заяви, че е провел \"обширна дискусия за това какво каза президентът\" в понеделник с колегата си от Москва, Николай Патрушев, секретар на Съвета за сигурност на Руската федерация. \r\n\"Мисля, че ако погледнете изявлението на президента от Невада, ще видите, че то е много силно, много ясно и много пряко по въпроса какво ще направят САЩ\", увери Болтън. Същевременно той поясни, че администрацията във Вашингтон \"ще проведе множество консултации със съюзниците в Европа и Азия [и] със сигурност ще имаме повече дискусии с Русия\". \r\nДържавният глава на САЩ Доналд Тръмп обяви оттеглянето на страната от ДРСМО с аргумента за нарушения от страна на Русия. Той подчерта, че Вашингтон „няма да приеме“ ситуацията и заради това излиза от „нeработещото споразумение“. \r\nНа свой ред от Министерството на външните работи на Руската федерация свързаха американското решение с „мечтата им за еднополюсен свят“. Москва осъжда новите действия на САЩ, които чрез шантаж се опитват да изтръгнат от Москва отстъпки в областта на стратегическата стабилност, заяви заместник-министърът на външните работи на Руската федерация Сергей Рябков. \r\nДРСМД е подписан през 1987 г. от тогавашния генерален секретар на ЦК КПСС Михаил Горбачов и американския президент Роналд Рейгън. Споразумението предвижда забрана за производство на балистични и крилати ракети с ядрени бойни глави с обсег от 500 до 5500 км, а също и провеждането на изпитания за такива.  \r\nСАЩ обвиняват Русия заради разработената в страната ракета 9M729 за системата „Искандер“. Според Вашингтон тя попада в обхвата на действие на договора. В Москва обаче са на различно мнение: от своя страна руснаците също уличиха Вашингтон в нарушаване на споразумение, в частност заради разполагането на американски системи за ПРО на територията на Румъния. \r\n*** Космическите сили няма да започнат да се изграждат преди 2020 година, заяви американският вицепрезидент Майк Пенс, цитиран от  The Washington Post . \r\nНовите Космически сили на САЩ скоро ще се оформят, но ще бъдат нещо по-малко от предложения шести тип войски на военните, предвидени от президента Доналд Тръмп, заяви вицепрезидентът. \r\nБелият дом не предвижда създаването на независими космически сили преди 2020 г., заяви вицепрезидентът на САЩ Майк Пенс, който оглавява Националния космически съвет, правителствен орган, който бе възобновен миналата година след прекъсване от десетилетия. \r\nПенс заяви, че президентът скоро ще поиска от Конгреса да събере военни и цивилни, работещи по космическата сигурност, в единно командване, подобно на специалните военни сили. \r\n\"Националният космически съвет прави препоръки до президента да започне основно за установяването на единно космическо командването по начина, по който създадохме командването на специалните сили\", каза Пенс на космическа конференция, организирана от \"The Washington Post\". \r\n\"Нека започнем, като обединим всички под единно командване\", каза той, добавяйки, че той също би искал да види агенция за развитие на космоса, натоварена с нови технологии. \r\nСпоред Пенс в момента около 60 000 души работят по въпросите на космическата сигурност в Съединените щати, в различни отрасли на военните и разузнавателните служби.", "date": "2018.10.24", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/10/24/2581810/predstoyashti-sabitiya-v-stranata-za-24-oktomvri-agentsiya-fokus.html", "text": "*** \r\nОт 09.00 часа ще се проведе заседание на Народното събрание.  \r\n*** \r\nОт 10.00 часа ще се проведе заседание на Министерския съвет. \r\n*** \r\nОт 09.00 часа в IV състав на Специализирания наказателен съд ще се гледа делото срещу Юлиян Т., Христо С., Невена М., Георги А., обвинен в образуване и ръководене на организирана престъпна група.  \r\n*** \r\nОт 09.00 часа Аулата на Биологическия факултет на Софийския университет \"Св. Климент Охридски\" (бул. \"Драган Цанков\" №8) ще се проведе стартиращ семинар по проект за изграждане на Център за компетентност „Устойчиво оползотворяване на био-ресурси и отпадъци от лечебни и ароматични растения за иновативни биоактивни продукти“. \r\n*** \r\nОт 09.00 часа в храм „Покров Богородичен – Всех скорбящих радост“ (зад хотел „Родина“) ще бъде отслужена архиерейска св. Литургия, която с благословението на Негово Светейшество Българския патриарх и Софийски митрополит Неофит ще възглави Преосвещеният Белоградчишки епископ Поликарп, викарий на Софийския митрополит. 24 октомври е определен за Ден на молитва за децата с увреждания. \r\n*** \r\nОт 09.00 часа в НДК в зала „Лаура Кетърунг“ ще се проведе форум „Младежко предприемачество“. \r\n*** \r\nОт 09.30 часа в VIII състав на Специализирания наказателен съд ще се гледа делото срещу Цветан Василев, Александър П., Илиан З., Георги Х. и др., обвинени в организиране и ръководене на организирана престъпна група.  \r\n*** \r\nОт 09.30 часа 28 състав на СГС ще гледа делото срещу Евгени И. и Петър С. (бивши агенти от ДАНС, чл. 357 НК). \r\n*** \r\nОт 10.00 часа на Сцена 47 при Театър НАТФИЗ ще се състои тържествена церемония, на която Горан Стефанов ще бъде удостоен с почетното звание Doctor honoris causa.  \r\n*** \r\nОт 10.00 часа до 17.00 часа в зала „Витоша“ на Интер Експо Център ще се проведе петата национална конференция „Достъп до добра храна“. \r\n*** \r\nОт 10.00 часа в VI състав на Специализирания наказателен съд ще се гледа делото срещу Даниел Б., Христо П., Цветан К., Павел А., Кирил Д., Божидар Л., обвинен в образуване и ръководене на организирана престъпна група. \r\n*** \r\nОт 10.00 часа в XVI състав на Специализирания наказателен съд ще се гледа делото срещу Милко М., Росен Д., Златомир И., Кирил И. и Иван К., обвинени в организиране и ръководене на организиране престъпна група. \r\n*** \r\nОт 10.00 часа на Сцена 47 при Театър НАТФИЗ Горан Стефановски ще бъде удостоен с почетното звание Doctor honoris causa.  \r\n*** \r\nОт 10.00 часа до 13.00 часа в зала „Роял“ на София Хотел Балкан ще се проведе Третият конгрес на Нотариалната камара на Република България на тема „Нотариусът – довереник на държавата и на гражданите. Еволюцията на технологиите. Еволюция на правната сигурност“. \r\n*** \r\nОт 10.00 часа в зала 1 на Столична община ще се проведе заседание на Комисията по архитектура към Столичния общински съвет, на което ще бъде разгледана актуална информация по изпълнението на проект „Изграждане, възстановяване и обновяване на публични пространства в Централна градска част на град София“.  \r\n*** \r\nВ 11.00 часа в централното фоайе на Националния дворец на културата заместник-министърът на регионалното развитие и благоустройството Валентин Йовев ще открие 50-ото юбилейно издание на изложението „Стройко Експо“.  \r\n*** \r\nОт 11.00 часа в Х състав на Специализирания наказателен съд ще се гледа делото срещу Георги К., Илко П., Теодор Б., Димитър К., Георги И. и др., обвинени в организиране и ръководене на организирана престъпна група.  \r\n*** \r\nОт 11.00 часа  до пилоните на НДК ще бъдат пуснати 1 200 розови балона в памет на жените, които всяка година губят битката с рака на гърдата. Събитието е част от информационната и профилактична кампания за борба с тежкото заболяване, инициирана от Първа САГБАЛ „Света София“.  \r\n*** \r\nОт 11.00 часа в Гьоте институт ще се проведе дискусията „Говорейки за революция?“.  \r\n*** \r\nОт 11.00 часа в централата на Fibank, която се намира на бул. „България\" № 81 Г, отлично представилите се млади български спортисти на олимпийските игри в Буенос Айрес и техните треньори ще бъдат наградени от спонсора на БОК Fibank. \r\n*** \r\nВ 11.30 часа в Изложбена зала ЦУМ главният секретар на БТПП Васил Тодоров ще открие 4-то специализирано  търговско изложение „Здраве и красота с натурални и био продукти“. \r\n*** \r\nОт 12.30 часа в сградата на Националната финансово-стопанска гимназия директорът на СДВР ст. комисар Ивайло Иванов ще награди петима ученици за извършена от тях доблестна постъпка.   \r\n*** \r\nОт 13.00 часа в зала „София 1“, хотел „Маринела“ ще се проведе пресконференция преди предстоящия елиминационен двубой между Кубрат Пулев и Хюи Фюри, който ще излъчи претендента за световната титла в тежка категория на Международна боксова федерация (IBF) в битка срещу Антъни Джошуа. \r\n*** \r\nОт 13.30 часа в заседателната зала във Висшия съдебен съвет ще се проведе заседание на Прокурорската колегия на ВСС.  \r\n*** \r\nОт 13.30 часа в VII състав на Специализирания наказателен съд ще се гледа делото срещу Валери В., Илияна В., Петър А. и др., обвинени в образуване и ръководене на организирана престъпна група.  \r\n*** \r\nОт 13.30 часа в VI състав на специализирания наказателен съд ще се гледа делото срещу Христо К., Кръстю Д. и Ивайло С., обвинени в изнудване.  \r\n*** \r\nОт 13.30 часа в XV състав на Специализирания наказателен съд ще се гледа делото срещу Добрин С., Георги П., Нено К., Никола П., Веселин И., обвинени в организиране и ръководене на организирана престъпна група.  \r\n*** \r\nОт 13.30 часа в XI състав на Специализирания наказателен съд ще се гледа делото срещу Атанас С., Стефан Г., Стоян Р., Денчо Г. и Здравко З., обвинени в организиране и ръководене на организирана престъпна група. \r\n*** \r\nОт 14.00 часа 11 състав на СГС ще гледа делото срещу Христо П. бивш управител на „Фонд научни изследвания“, (умишлена безстопанственост). \r\n*** \r\nОт 14.00 часа в аулата на УСБАЛ по онкология ще се проведе лекция на тема „Профилактика и превенция на рака на гърдата“ в „Училище за пациенти“ на болничното заведение.  \r\n*** \r\nОт 14.30 часа в зала 33 на Софийския районен съд ще се гледа делото срещу А. Попов (бивш зам.-министър на транспорта).  \r\n*** \r\nОт 14.30 часа в XVIII състав на Специализирания наказателен съд ще се гледа делото срещу Огнян А., Янко Я., Ивайло С., Петър М., Ангел Т. и др., обвинени в организиране и ръководене на организирана престъпна група.  \r\n*** \r\nОт 15.00 часа ротарианци и членове на младежките подразделения на организацията – Ротаракт (18-30 г.) и Интеракт (12-18 г.) ще излязат по улиците на столицата и ще разказват за постиженията на Световната инициатива за премахване на полиомиелита. Местата, на които ще може да се срещат хората в червени тениски с логото на кампанията, са фонтана на Южния парк, пл. „Света Неделя“, парка на НДК, градинката пред Народния театър и пред Софийския университет „Климент Охридски“.  \r\n*** \r\nОт 15.15 часа на ул. „Света София“ 5, официално ще бъде открита ОББ Галерия.  \r\n*** \r\nОт 19.00 часа в Бар-галерия KaRe-Arte  ще се проведе мултимедийна лекция на тема „Модерният мъж: Персоналният стил за успеха“.  \r\n*** \r\nОт 20.00 часа в ДНК ще се състои премиерата на спектакълът „Мовименто/Вариации“.  \r\n***   \r\nВ Банско ще се проведе Втора национална среща на експертите по социални дейности и здравеопазване от общините. \r\n*** \r\nОт 13.00 часа в зала „22 Септември“ ще се проведе кръгла маса на тема „Бъдещите за науките за древността“.  \r\n*** \r\nОт 18.00 часа Арт салона на Радио „Благоевград“ ще бъде представена фотографската изложба „Песента на водата\".  \r\n*** \r\nОт 19.00 часа в Американския университет ще се проведат публични лекции на проф. Кай Долеруп от Университета в Копенхаген „Андерсен – човекът зад легендата“.  \r\n*** \r\nОт 10.30 часа в храм „Св. Св. Кирил и Методий“ ще бъде отслужен молебен за здравето на децата с увреждания и техните семейства.  \r\n*** \r\nОт 13.00 часа в Хотел България в „Капитанска зала“ ще се проведе инициативата \"Moving Kotra\", организирана от Корейската агенция за насърчаване на търговията и инвестициите (КОТРА) и има за цел да реализира двустранни бизнес и търговски отношения между Република Корея и България. \r\n*** \r\nОт 17.30 часа на площад „Атанас Сиреков“ 4 (срещу Община Бургас) ще се проведе инициативата „Известни бургаски личности четат за децата“ на тема „Любима книжка от моето детство“ по повод Националната седмица на четенето. \r\n*** \r\nОт 10.30 ч. до 13.00 ч. в Наказателна зала 1, на Варненския окръжен съд е насрочено разпоредителното заседание по делото за инцидента пред дискотека „Гетсби“.  \r\n*** \r\nОт 11.00 часа в ОУ „Христо Ботев“ и ПХГ „Св. Св. Кирил и Методий“ ще се проведе информационна среща с родители, а от 11.30 часа в ОУ „Бачо Киро“, ОУ „Патриарх Евтимий“ и СУ „Емилиян Станев“ – състезание по български език и литература „Написаното остава. Пиши правилно!“, организирано от Института за български език и литература към БАН. В 13.00 часа в Библиотечно-информационния център на Великотърновския университет „Св. Св. Кирил и Методий“ ще бъдат наградени отличените творби от конкурсите „Търновска книжовна школа –минало, традиции, бъдеще“ и „Книгата, която няма да забравя“. В 15.30 часа в ДГ „Соня“ деца ще четат на малките под надслов „С любов към книгите“.  \r\n***  \r\nОт 16.00 часа в читалище „Надежда – 1869“ ще се проведе среща с Елена Чамуркова и представяне на книгата й „Обществена поръчка“.  \r\n***  \r\nОт 19.00 часа Клуб 7 ще се проведе среща с женски футболен клуб „Етър“.  \r\n***  \r\nОт 19.00 часа на стадион „Ивайло“ ще започнат масови безплатни тренировки – Есен 2018. \r\n*** \r\nОт 12.30 часа зала на Общинския съвет ще бъдат наградени победителите в Димитровденското математическо състезание. От 14.00 часа до 18.00 часа ще се състои  IV Международна конференция „Модернизационни тенденции в стопанския и културния живот на Видинско и Тимошко – XVIII – XX век” в Конферентен център на Областна администрация – Видин. В 19.00 часа ще се състои спектакълът „Северняшка сватба” на Ансамбъл за народни песни и танци „Дунав” в Спортна зала „Фестивална”. \r\n*** \r\nОт 10.00 часа в църква „Св. Николай“ ще бъде отслужен молебен за децата с увреждания.  \r\n*** \r\nОт 10.00 часа в Заседателната зала на Община Враца ще се проведе търг с явно наддаване за учредяване право на строеж върху урегулиран поземлен имот-частна общинска собственост, намиращ се на улица „Лукашов”, отреден за построяване на сграда „Административно - търговски център“, съгласно действащия план за застрояване, одобрен със Заповед № 464/15.03.2018 г. на Кмета на Община Враца (Сувенирна палата).  \r\n*** \r\nОт 19.00 часа в Камерна зала на ДКТ ще бъде представена постановката „Нора“ от Хенрик Ибсен. \r\n*** \r\nОт 10.00 часа в манастир „Св. Пророк Илия“ ще се състои церемония „Камбана за живота на Земята 2018“.  \r\n*** \r\nОт 09.30 часа в Детска градина № 9 и от 10.30 часа в Детска градина № 20 ще се играе кукленият спектакъл „Приказка за Ох“ на Държавен куклен театър „Дора Габе“.  \r\n*** \r\nОт 10.00 часа в Регионална библиотека „Дора Габе“ ще се състои инициативата „Моето първо посещение в библиотеката“.  \r\n*** \r\nОт 19.00 часа в Концертна зала „Добрич“ концерт на Руслан Мъйнов с любимите руски песни.  \r\n*** \r\nОт 19.00 часа в Драматичен театър „Йордан Йовков“ ще се играе спектакълът „Седем“.  \r\n*** \r\nОт 18.00 часа в Хексагон на Алианс Франсез, ул. \"23-ти Пехотен Шипченски Полк\" 29 ще се проведе информационна кампания в защита на Национален парк „Пирин“.  \r\n*** \r\nОт 11.00 часа в ОДМВР – Кърджали ще се състои брифинг относно работата на полицията в училищата, картина на противообществените прояви на малолетни и непълнолетни в областта и резултати от дейността на мобилните екипи в малките и отдалечени населени места. \r\n*** \r\nОт 10.00 часа пред паметника на Йордан Радичков ще бъде отбелязана 89-ата годишнина от рождението на писателя. \r\nВ 17.00 часа в Детски отдел на библиотеката ще бъдат връчени наградите на победителите от програмата „Децата на Монтана четат 2018“. \r\n*** \r\nОт 18.30 часа в зала на бул. „Стамболийски“ 43А ще се проведе информационна кампания в защита на Национален парк „Пирин“.  \r\n*** \r\nОт 09.00 часа ще бъде отслужена архиерейската света Литургия в храм „Св. Възнесение Господне“. \r\n***   \r\nОт 09.00 часа в Зала 1 в апелативен съд ще се гледа делото по жалби на подсъдимите Веселин Т. и Ивайло М. Те са признати за виновни в това, че на 28.08.2016 г. в гр. Хасково  в съучастие като извършители умишлено са умъртвили Людмил Б., поради което са осъдени - първият на 17 години лишаване от свобода, а вторият на 11 години лишаване от свобода. \r\n***   \r\nОт 09.30 часа в Зала 2 на Окръжен съд ще се гледа делото на подсъдимия Атанас А. Той е обвинен в това, че в качеството му на частен съдебен изпълнител е нарушил служебните си задължения по разпределение на събраните суми в размер на 3287,19 лв,. постъпили от длъжника „А.“ АД на 23.05.2008 г. \r\n***   \r\nОт 11.00 часа в Дом за деца „Мария Луиза“, ул. Асен Златаров 29 ще се проведе пресконференция за проекта на дългогодишния концерт-майстор на „Софийски солисти” Георги Калайджиев за деца в социално неравностойно положение. \r\n***   \r\nОт 16.30 ч. в залата на Регионалния исторически музей в Пловдив, пл. „Съединение“1, СНЦ „Бизнесът за Пловдив“ и „Британо-Българската Бизнес Асоциация“ организират конференция на тема „БРЕКЗИТ И БЪДЕЩЕТО НА МЕЖДУНАРОДНАТА ТЪРГОВИЯ“. \r\n*** \r\nОт 17.15 ч. във Факултета по растителна защита и агроекология на Аграрния университет - Пловдив, бул.“ Менделеев“ 12, етаж 2,  аудитория 7 ще се проведе Научна лаборатория за забавна химия и биология. \r\n***   \r\nОт 17.30 ч. в Конферентната зала на НБ „Иван Вазов“ – Пловдив ще бъде представена новата книга на Райна Каблешкова „За честта на пагона и в служба на Отечеството“. \r\n*** \r\nОт 19.00 часа в Дома на културата „Борис Христов“ ще свири на цигулка Мила Георгиева. \r\n***   \r\nОт 17.00 часа в кафе „Зайо Байо” ръководството на община Разград организира провеждането на Първи дискусионен форум за родители. \r\n*** \r\nВ 18.00 часа в туристическо дружество „Приста“ ще се проведе информационна кампания в защита на Национален парк „Пирин“.  \r\n*** \r\nОт 13.00 часа ще се проведе заседание на Областната епизоотична комисия, на която ще бъдат обсъдени мерките, както и действията на различните служби в областта по отношение на констатирания случай на Африканска чума по свинете край Кайнарджа. \r\n*** \r\nДепутатите от ПГ на „БСП за България” ще се срещнат с гражданите от Сливенска, Хасковска, Софийска област и София град във връзка с проекта „Визия за България“. Графикът на срещите може да видите  . \r\n***   \r\nОт 10.00 часа в зала 105 на Община Сливен ще се проведе пресконференция за представяне на изпълнените дейности  по проект „Подобряване на гродското среда на Сливен“. От От 13.00 часа  ще бъдат открити  обществени пространства, обновени по проекта. Церемонията ще се проведе на благоустроеното поречие на р. Асеновска от страната на ул. „Димитър Пехливанов – Добрович“.  \r\n***   \r\nОт 11.00 в РИМ – Сливен официално ще бъде обявено новото име на Регионалния исторически музей и ще бъде открит бюст-паметник на неговия патрон – д-р Симеон Табаков. \r\n***   \r\nОт 11.00 часа в зала „Май“ заместник регионалният министър Деница Николова ще открие информационен ден за популяризиране на инвестициите в туризма и градската среда, предоставяни чрез финансови инструменти по Оперативна програма „Региони в растеж“ 2014-2020 г. От 13.00 часа регионалният заместник-министър ще открие обществени пространства, обновени по проекта за подобряване на градската среда на Сливен. Церемонията ще се проведе на благоустроеното поречие на р. Асеновска от страната на ул. „Димитър Пехливанов – Добрович“.  \r\n***   \r\nОт 14.30 часа ще се проведе третият полуфинал от образователно-патриотичната кампания „Моят град е моята крепост“. В него ще участва министърът на регионалното развитие и благоустройството Петя Аврамова.   \r\n***   \r\nОт 18.00 часа в комплекс „Национал“, зала „Графити“, ще се проведе открито обсъждане на Проекта „Визия за България“. Участници в дискусията ще са народните представители от Парламентарната група на Коалиция „БСП за България“ Антон Кутев, Георги Свиленски, Кольо Милев, Стоян Мирчев и Таско Ерменков. \r\n*** \r\nОт 11.00 часа в регионалния пресклуб на БТА ще се проведе пресконференция на Общинския съвет на БСП-Стара Загора.  \r\n*** \r\nОт 11.00 часа в Оперен театър ще бъде представена опера за бебоци.  \r\n*** \r\nОт 18.00 часа в арт фоайе на радио „Стара Загора“  ще се състои среща с писателя Христо Карастоянов.  \r\n*** \r\nОт 10.00 часа в РЗИ-Стара Загора ще се проведат събития от Световната кампания „Познавате ли признаците на остеопорозата?“.  \r\n*** \r\nОт 10.30 часа в кафе-театъра на ОНЧ „Напредък-1864“ ще се проведе информационна среща и граждански диалог на тема „Бъдещето на Кохезионната политика на ЕС“.  \r\n*** \r\nОт 10.00 часа в църквата „Св. Димитър“ ще бъде отслужен молебен за здраве за децата с увреждания по повод празника на св. Богородица – „Всех скорбящих радост“. \r\n*** \r\nОт 10.30 часа до 12.00 часа в заседателната зала на Община Чупрене ще се проведе среща на тема „Европейско финансиране за малък бизнес“.", "date": "2018.10.24", "title": "Предстоящи събития в страната за 24 октомври (Агенция „Фокус“)"}
{"url": "http://www.focus-news.net/news/2018/10/24/2581906/kmetat-na-sofiya-yordanka-fandakova-shte-prisastva-na-proverka-za-gotovnostta-na-firma-za-zimno-pochistvane-na-grada.html", "text": "От 12.00 чака днес кметът на София Йорданка Фандъкова ще присъства на проверка за готовността на фирма за зимно почистване на града. Това съобщиха от пресцентъра на  Столична община . Проверката ще бъде в база на ул. „Нешо Бончев“ 15.", "date": "2018.10.24", "title": "Кметът на София Йорданка Фандъкова ще присъства на проверка за готовността на фирма за зимно почистване на града"}
{"url": "http://www.focus-news.net/news/2018/10/24/2581830/aa-palestinski-tiyneydzhar-pochina-ot-ognestrelna-rana-nanesena-ot-izraelskite-sili.html", "text": "Палестински тийнейджър почина от огнестрелна рана, нанесена от израелските сили, предава  Anadolu agency . \r\nПалестински тинейджър почина от раната , която е получил при стрелба на израелската армия по време на протест в близост до буферната зона между Газа и Израел, съобщи палестинското министерство на здравеопазването, в територията, контролитрана от „Хамас“, предава агенцията. \r\n\"Седемнайсет-годишният Монтазер  Мохамед Исмаил ал-Баз бе тежко ранен  по-рано във вторник от изстрел на израелска армия близо до източната граница на палестинския бежански лагер\" Бурейдж в централната част на анклава\", заяви говорителят на министерството Ашраф ал-Кидра в изявление. \r\nВ предишно изявление на министерството се съобщаваше, че Ал-Баз е сериозно ранен в главата. \r\nОт началото на протестите  на 30 март, повече от 200 палестинци бяха убити в близост до буферната зона и още хиляди ранени от изстрели на израелска армия.  Юлиян Марков", "date": "2018.10.24", "title": "АА: Палестински тийнейджър почина от огнестрелна рана, нанесена от израелските сили"}
{"url": "http://www.focus-news.net/news/2018/10/24/2581814/tenis-grigor-dimitrov-zapochva-uchastieto-si-na-turnira-vav-viena.html", "text": "Тенис: Григор Димитров започва участието си на турнира във Виена срещу Михаил Кукушкин от Казахстан. Двубоят е трети в програмата на централния корт и се очаква да започне около 17 часа. Григор Димитров за последно загуби от Кукушкин на откритото първенство на САЩ през 2015 година. При победа  Димитров ще играе с руснакът Андрей Рубльов. Турнирът е от веригата ATP 500и е с награден фонд 2.198 милиона евро .", "date": "2018.10.24", "title": "Тенис: Григор Димитров започва участието си на турнира във Виена"}
{"url": "http://www.focus-news.net/news/2018/10/24/2581817/kommersanta-v-kitay-bankite-otkazvat-da-obsluzhvat-ruski-grazhdani-zaradi-opaseniya-ot-sanktsii.html", "text": "Изданието отбелязва, че санкциите наистина усложняват работата на руснаците не само със Запада, но и на пазарите, които традиционно се считат за свободни от тези рискове, особено в Китай. В края на септември Москва директно постави в Пекин въпроса за трудностите при обслужването на руски клиенти в китайските банки. Участниците на пазара и експертите потвърждават сериозността на проблема. Това е особено остро за хората от санкционния списък на САЩ, но има ограничения и за тези, които не са официално засегнати от санкции. Китайската страна не бърза да предприеме мерки, поставяйки под съмнение ефективността на известния \"завой на изток\" и перспективите за този пазар като алтернатива на затягането на санкциите. \r\n\"Коммерсантъ\" успя да се запознае с протокола от заседанието на подкомисията по финансово сътрудничество между Руската федерация и Китай, която се проведе от 27 до 28 септември в Шенжен. Страните обсъдиха \"бариерите пред навременно изпълнение на междубанковите плащания и откриването на кореспондентски сметки\". Според източници на „Коммерсантъ“ по време на срещата представители на Руската федерация настоятелно са повдигнали въпроса, че китайските банки блокират или забавят операциите на руските компании. Представители на Китайската народна банка (аналог на Руската централна банка, но не и с надзорни функции) се оказаха \"готови да продължат\" да предават информация на китайските търговски банки за \"естеството на съществуващите ограничения за санкциите\". Според изданието възникват трудности дори и между юридически лица и лица, които не са засегнати от санкциите.  Юлиян Марков", "date": "2018.10.24", "title": "„Коммерсантъ“: В Китай банките отказват да обслужват руски граждани заради опасения от санкции"}
{"url": "http://www.focus-news.net/news/2018/10/24/2581819/futbol-dvama-igrachi-ot-livarpul-shte-propusnat-domakinstvoto-sreshtu-tsarvena-zvezda.html", "text": "Футбол: Двама играчи от Ливърпул ще пропуснат домакинството срещу Цървена Звезда. Халфовете Наби Кейта и Джордън Хендерсън няма да играят  поради контузии, но за сметка на това на терена ще се завърни Садио Мане, който почиваше заради счупен палец. Мачът ще се игарае на стадион \"Анфийлд“ от 22:00 часа българско време, като ще бъде ръководен от германска съдийска бригада начело с Даниел Зиберт.", "date": "2018.10.24", "title": "Футбол: Двама играчи от Ливърпул ще пропуснат домакинството срещу Цървена Звезда"}
{"url": "http://www.focus-news.net/news/2018/10/24/2581816/", "text": "Помощникът на Доналд Тръмп, съветникът му по националната сигурност Джон Болтън, се страхува от руските ракети в Европа. \r\n\"Има нова стратегическа реалност, поради което са необходими нови изисквания, които не са част от разпоредбите на Договора за ракетите със среден и по-малък обсег (ДРСМО)\", каза Болтън. Основната загриженост на Съединените щати, разбира се, е Китай, който според американското ръководство увеличи въоръжението си до такава степен, че вече представлява заплаха за американските национални интереси. Въпреки това, засега Вашингтон не вижда възможност за разширяване на действието на ДРСМО върху други страни. \"По отношение на универсалността на договора, мисли за това съществуват, има спорове от 2004 г. насам, но засега няма начин да се реализират тези идеи\", каза асистентът на американския президент. \r\nПосещението на Болтън, както се очакваше, беше от консултативен характер - преди Съединените щати да напуснат ДРСМО. \"Що се отнася до официалното изявление за оттегляне от договора, засега такова изявление не е направено. Това напомня ситуация, с която съм добре запознат, а именно нашето оттегляне от договора за противоракетната отбрана\"(ПРО), каза Болтън пред репортери. - Трябваше да летя до Москва с това изявление на 11 септември 2001 г. Естествено, такъв полет нямаше този ден. Отидох в Москва малко по-късно  и ако паметта ми не ме лъже, официалното изявление за оттегляне (Съединените щати от Договора за ПРО - \"НГ“) бе направено много по-късно. Само по себе си, обаче, американското оттегляне от споразумението, според Болтън, не носи никакви рискове. \"Всъщност руските балистични ракети вече са в Европа\", заяви Болтън на пресконференция. \"Заплахата не е оттеглянето на Съединените щати от този договор, а присъствието на руски ракети на европейска територия.\"  Юлиян Марков", "date": "2018.10.24", "title": "„Независимая газета“: Помощникът на Доналд Тръмп се страхува от руските ракети в Европа"}
{"url": "http://www.focus-news.net/news/2018/10/24/2581818/moskovskiy-komsomolets-novata-yadrena-nadprevara-kade-shte-dislotsirat-raketi-sasht-i-rusiyai.html", "text": "Новата ядрена надпревара: Къде ще дислоцират ракети САЩ и Русия, пише руският ежедневник \" \"Московский Комсомолец\" . \r\n„Обвиненията на Москва, че противоракетната система, разположена в Румъния, може да се използва за изстрелване на ракети със среден обсег към Русия, са повече от убедителни. Германия разбира, че оттеглянето на САЩ от Договора за ракетите със среден и по-малък обсег (ДРСМО)ще доведе до нова надпревара във въоръжаването, която ще е по-тежка и непредвидима в последиците, отколкото през Студената война, когато Западна Европа, включително Германия, можеше да разчита изцяло на защитата на САЩ. Когато непредвидимият Тръмп дойде на власт в САЩ, този важен фактор за стабилност и предсказуемост на действията на главния трансатлантически съюзник изчезна. Следователно германският политически елит търси възможности за изграждане на независима външна европейска политика, с която новия американски президент ще бъде принуден да се съобрази. \r\nВъзможността за разполагане на американски ракети със среден обсег на действие в Европа е въпрос на сериозна загриженост за немските експерти не само защото тяхната страна ще бъде в епицентъра на предлаганите военни действия в бъдеще, но и поради липсата на контрол от страна на Берлин върху развитието на ситуацията. Германски експерти се съмняват, че ако американски ракети бъдат разположени в Германия, германското правителство ще може да влияе на американската администрация и да участва в процеса на вземане на решения. Ако САЩ пускат своите ракетни системи, заобикаляйки Германия, на територията на източноевропейските страни, например в Полша или Румъния, способността на Берлин да повлияе на ситуацията ще намалее драстично, на практика ще изчезне. И в двата случая Германия ще бъде привлечена в надпреварата за въоръжение, чийто резултат не може да бъде контролиран и да се избегне участието в нея, тъй като страната се намира в центъра на Европа и влиза в НАТО. Ето защо едностранните действия на Тръмп, за да напусне ДРСМО, предизвикват сериозна загриженост в Берлин, която призовава страните да продължат преговорите за компромис. \r\nВ същото време дискусията за необходимостта от достъп до ядрено оръжие извън контрола на Съединените щати се засилва в експертни кръгове в Германия. Тъй като Германия не може самостоятелно да разработва ядрени оръжия в съответствие с международните споразумения, се разглежда възможността за участие на Германия във френския проект, в който Германия в замяна на съфинансиране има право да участва в прякото вземане на решения \". \r\nНякои експерти предполагат, че ако САЩ започнат да разгръщат нови ракети на европейска територия, тогава Москва може да реагира с руски оръжия в Куба. Има обаче противоположно мнение. \r\nА за днешна Куба, въпреки факта, че не е американски съюзник, разбира, че има неща, които са неприемливи. Куба също е страна по Договора за забрана на ядреното оръжие в Латинска Америка и разполагането на руски ракети в тази страна би било пряко нарушение на това споразумение от Хавана.  Ето защо, ако някъде руските ракети ще се появят в случай на срив на ДРСМО, то определено няма да е в Куба \".  Юлиян Марков", "date": "2018.10.24", "title": "\"Московский Комсомолец“: Новата ядрена надпревара: Къде ще дислоцират ракети САЩ и Русия?"}
{"url": "http://www.focus-news.net/news/2018/10/24/2581908/mustafa-karadaya-dps-vitsepremierat-valeri-simeonov-e-vodenichen-kamak-na-shiyata-i-na-gerb-i-na-stranata.html", "text": "Час по-скоро вицепремиерът Валери Симеонов трябва да си отиде, той е воденичен камък на шията и на ГЕРБ, и на страната. Това каза председателят на ПГ на ДПС Мустафа Карадаъй в декларация, предаде репортер на  Агенция „Фокус“ . „За да не счупят конструкцията, ГЕРБ подлагат на риск държавата. Пред държавата избират властта“, заяви той. „С оставането му на поста България освен най-бедната, вече е и най-нехуманната в ЕС“, коментира Мустафа Карадаъй. „Демокрацията у нас е в криза, държавността е в агония. Участието му в разрушителния процес е сериозно“, посочи той. „Вариантите са няколко- или си отива един вицепремиер, или си отива цяло правителство, или позорът е за цялата държава“, обяви председателят на ПГ на ДПС. „Ако той не си отиде от властта, ние от ДПС ще предприемем последващи политически действия, за да защитим демокрацията“, заяви той. \r\nБиляна ИВАНОВА", "date": "2018.10.24", "title": "Мустафа Карадайъ, ДПС: Вицепремиерът Валери Симеонов е воденичен камък на шията и на ГЕРБ, и на страната"}
{"url": "http://www.focus-news.net/news/2018/10/24/2581820/futbol-machat-na-ludogorets-sreshtu-aek-larnaka-shte-se-rakovodi-ot-albanska-sadiyska-brigada.html", "text": "Футбол: Мачът на Лудогорец срещу АЕК Ларнака в четвъртък ще се ръководи от албанска съдийска бригада. Главен съдия ще бъде Енея Йорджи  с помощници Денис Реджа и Рейди Авдо. Това е съдийски дебют за Йорджи в груповата фаза на Лига Европа, като досега той е свирил само мачове в предварителните кръгове на Шампионската лига и Лига Европа. Съдията е на 34 години от град Елбасан.", "date": "2018.10.24", "title": "Футбол: Мачът на Лудогорец срещу АЕК Ларнака ще се ръководи от албанска съдийска бригада"}
{"url": "http://www.focus-news.net/news/2018/10/24/2581823/the-independent-brekzit-bez-sporazumenie-shte-napravi-britanskite-granitsi-uyazvimi-za-prestapnitsi.html", "text": "Брекзит без споразумение ще направи британските граници уязвими за престъпници, пише британският вестник  The independent . \r\nВече е твърде късно Великобритания да подготви границите си за напускане на ЕС без споразумение, което ще бъде подарък за организираната престъпност и хаос за търговците, предупреди Сметната палата. \r\nСамо една от 12-те \"критични системи\" вероятно ще бъде готова, след като планирането беше забавено от \"политическа несигурност и забавяне на преговорите\", заявиха от Сметната палата. \r\nНеуспехът ще доведе до \"слабости или пропуски в режима на правоприлагане\", които \"организираната  престъпност и други вероятно бързо ще започнат да експлоатират\", се казва в неговия изключително критичен доклад. \r\nИ проблемът ще бъде още по-голям заради това, че Великобритания ще загуби пълния си достъп до базите данни за сигурността на ЕС, след напускане на ЕС, за което  вече предупредиха полицейските ръководители,и което ще отслаби борбата с престъпността. \r\nМеждувременно компаниите ще бъдат засегнати от закъснения за стоките, пресичащи границата, докато нелоялните оператори биха избягали от данъчните и регулаторни проверки, прогнозира докладът.  Юлиян Марков", "date": "2018.10.24", "title": "The Independent: Брекзит без споразумение ще направи британските граници уязвими за престъпници"}
{"url": "http://www.focus-news.net/news/2018/10/24/2581812/alfa-tv-makedoniya-nablyudateli-narichat-izklyuchvaneto-na-rakovodni-predstaviteli-na-vmro-dpmne-smelo-reshenie.html", "text": "Изключванeто на някои от членовете на ВМРО-ДПМНЕ е категорично приветствано от част от партийните членове, както и от наблюдатели, които го наричат „смело решение“, съобщава на интернет страницата си  македонският телевизионен канал „Алфа ТВ“ . \r\nТе казват, че това е смело решение на партийния лидер Християн Мицковски, за да може ВМРО-ДПМНЕ да върви в правилната посока. Партията, казват те, трябва да се дистанцира от погрешните действия на някои членове и от хора, които не заслужават да бъдат част от нея. \r\nЗаместник-председателят на партията Александър Николоски каза, че осемте депутати, гласували за конституционни промени, трябва да върнат мандата си. Те са изключени, защото действат в разрез с интересите на ВМРО-ДПМНЕ и Македония, както и и за организиране на  група за натиск върху депутатите да гласуват за конституционни промени. \r\nВсеки депутат трябва да бъде освободен от ограниченията особено за така важни стъпки за бъдещето на страната, казват от партията, и добави, че ВМРО-ДПМНЕ завършва с дълговете  от миналото и нищо няма да бъде същото. \r\nСлед снощната сесия на Централния комитет, която вторият човек в партията Александър Николовски нарече историческа ВМРО-ДПМНЕ навлиза в нов етап - възстановяване на идеалите и корените, както и пречистване и реформиране. Партията обяви засилване на сътрудничеството с международния фактор и особено със Съединените щати като стратегически партньор на Македония.  Юлиян Марков", "date": "2018.10.24", "title": "„Алфа ТВ“ (Македония): Наблюдатели наричат изключването на ръководни представители на ВМРО-ДПМНЕ „смело решение“"}
{"url": "http://www.focus-news.net/news/2018/10/24/2581822/prezidentat-rumen-radev-podkrepya-vsyako-politichesko-dvizhenie-raboteshto-za-vazstanovyavaneto-na-demokraticheskite-printsipi-i-modernizatsiyata-na-balgariya-obzor.html", "text": "Президентът Румен Радев ще подкрепи всяко политическо движение, което работи за възстановяването на демократическите принципи и модернизацията на България. Така държавният глава отговори на въпрос на студенти от Пловдивския университет, където Радев отиде, за да сподели свои мисли и да чуе гласа на младежта. Въпросът на студените бе дали смята да направи своя партия. „Партия може да създавате вие, защото вие трябва да решавате вашето бъдеще. Днес то е в ръцете на партиите, за които вие трябва да прецените дали те чуват вашите въпроси“, поясни Румен Радев. Той добави, че вече е отговарял на подобен въпрос на журналисти и затова отново заявява, че ще подкрепи всяко политическо движение, което има своето кредо – суверенитет, справедливост и законност.  По време на дебата със студенти Румен Радев бе попитан още дали е дошло вече времето за президентска република у нас. Той отговори, че дали е дошло времето, ще проличи от това дали сегашната политическа класа, в рамките на сегашната Конституция, решава проблемите на България. „Ако тя е неспособна, отговорите може да се търсят и в конституционна промяна. Тя може да придобие различни форми, но те ще зависят от гражданите, т.е. от вас“, каза президентът. \r\n„Когато говорим за бъдеще, трябва да сме наясно каква е нашата отправна точка. От изключителна важност е да си отговорим на въпроса: Къде сме ние? Къде сме спрямо собственото ни минало, в регионален и европейски формат, спрямо световните тенденции за развитие на конкурентоспособна икономика и проспериращо общество. Зная и е нормално един такъв въпрос да има пристрастни политически интерпретации”, каза още Румен Радев и добави, че отговорът на въпроса „Къде сме ние?“ винаги е свързан с пристрастни политически интерпретации, но сега всички имат интерес да сме максимално обективни. \r\n„Ако се сравним с България преди 30 г., ще откроим някои успехи: имаме демократична конституция, европейски тип институции, пазарна икономика, интеграция в международни организации. Ежедневно слушаме за стабилност, икономически ръст и усвоени европейски средства. В същото време незадоволството в обществото расте, а протестите стават ежедневни. Каквито и позитиви да се изтъкват, от отсрещната страна са унизителни пенсии и доходи и милионите бедни“, коментира Радев. Според него, без наличието на адекватна политическа среда не може да се постигне промяна в икономическата ситуация и решаване на важните проблеми на обществото. По думите му в институциите у нас трябва да влязат високо образовани и достойни хора, а не послушните. Според държавния глава именно затова образованието в една страна има ключово значение със своите възпитателни функции. „Затова апелирам към вас, важно е не само да усвоявате съответните дисциплини и наука, но и да бъдете свободни граждани – да мислете, да мечтаете, да дебатиране и да решаване своята съдба. Защото България има нужда преди всичко от интелигентни млади хора, с активна гражданска позиция и поглед в бъдещето“, каза още Румен Радев.  \r\nСтудентите от Пловдивския университет го попитаха и за протестите у нас и исканата оставка по повод скандалното изказване на вицепремиера Валери Симеонов. И на тях президентът отговори с думите: „Безконтролната власт ражда цинизма, а с това ние не можем да постигнем нито една от целите в нашето общество. Проблемът е, че цялата тази обществена енергия, която се натрупва, ще се излее върху Валери Симеонов заради изказването му. Но това няма да реши проблемите“. Според него Симеонов е сътворил скандал от няколко дни, майките протестират от месец, а проблемът стои от години. „Той се задълбочава, защото много от политиците у нас станаха нечувствителни към социалните проблеми. Типът политическа институция трябва да води към сериозен обществен контрол и натиск върху управляващите. Това е формулата за справяне с всякакъв цинизъм и подобни изказвания“, коментира Румен Радев. \r\nЦветана ТОНЧЕВА", "date": "2018.10.24", "title": "Президентът Румен Радев подкрепя всяко политическо движение, работещо за възстановяването на демократическите принципи и модернизацията на България (ОБЗОР)"}
{"url": "http://www.focus-news.net/news/2018/10/24/2581824/huffington-post-brekzit-bez-sporazumenie-shte-predizvika-ikonomicheski-haos-i-shte-sa-neobhodimi-speshni-dostavki-na-hrani-i-medikamenti.html", "text": "Брекзит без споразумение ще предизвика икономически хаос и ще са необходими спешни доставки на храни и медикаменти, пише британският вестник  Huffington Post . \r\nСтраховете, че Обединеното кралство се насочва към вариант за напускане на Евросъюза без споразумение, драстично ескалираха, след като министрите предупредиха, че страната може да се потопи в икономически хаос и дори да се наложи корабите да внасят храна и лекарства от други места \r\nДейвид Лидингтън, който фактически е вицепремиер, предупреди  колегите, че напускането без споразумение ще предизвика криза, която не е виждана от \"Черната сряда\" преди повече от 25 години. \r\nПо време на заседанието на кабинета  във вторник Лидингтън заяви, че е единственият човек на масата, който е бил депутат в съдбовния ден през 1992 г., когато лихвените проценти се вдигнаха за 24 часа, след като Великобритания се отказа от европейския валутен механизъм. \r\nТой каза това, след като авторитетен британски вестник заяви, че транспортният министър Крис Грейлинг зашемети колегите си, като говори за планове за непредвидени случаи, в които правителството трябва да наеме кораби, за спешни доставки по маршрути, различни от Дувър - Кале. \r\nМакар че премиерът все още смята споразумението  като \"приоритет\", министрите ще получават редовна информация за подготовката за Брекзит без споразумение.  Юлиян Марков", "date": "2018.10.24", "title": "Huffington Post: Брекзит без споразумение ще предизвика икономически хаос и ще са необходими спешни доставки на храни и медикаменти"}
{"url": "http://www.focus-news.net/news/2018/10/24/2581826/280-novi-lineyki-za-intenzivni-meditsinski-grizhi-se-ochakvat-do-kraya-na-godinata-po-proekta-za-modernizatsiya-na-speshnata-pomosht-obzor.html", "text": "280 нови линейки за интензивни медицински грижи се очакват  до края на годината по проекта за модернизация на спешната помощ. Предвидени са общо 400 линейки. Договорът за изпълнението на проекта  подписаха министърът на здравеопазването Кирил Ананиев и заместник-министърът на регионалното развитие и благоустройството Деница Николова в присъствието на регионалният министър Петя Аврамова. Проектът се финансира с безвъзмездна финансова помощ по „Регионална здравна инфраструктура“ на обща стойност 163,5 млн. лв. С изпълнението му се очаква цялостно реформиране на спешната медицинска помощ, с което ще се подобри значително качеството на здравната услуга и ще се осигури по-ефективна здравна инфраструктура.  \r\nСлед подписването  министър Кирил Ананиев  уточни, че има четири обособени позиции за закупуване на 400 линейки. По думите му две от тях са свързани с доставки на линейки за интензивни медицински грижи. „Общият брой на тези линейки е 280. Приключи обществената поръчка. Имаме вече класиран победител. Надявам се още утре, понеже имаме среща с победителя в обществената поръчка, да сключим договор. Идеята е до края на годината да дойдат първите линейки по тези две обособени позиции“, заяви министърът. По думите му за другите две обособени позиции става въпрос за високопроходими линейки. Министърът уточни, че предстои да бъде обявена и втора обществена поръчка с предмет закупуване на медицинско оборудване и апаратура в центровете на спешна медицинска помощ и техните филиали и 34 спешни отделения към областните болници. По думите му проектът за модернизация на спешната помощ ще доведе до преструктуриране на системата.  \r\nОт своя страна  министър Петя Аврамова  поясни, че проектът за модернизация на спешната помощ ще обхване цялата страна. По думите ѝ той ще обхване 237 обекта от системата на спешната медицинска помощ. Аврамова допълни, че срокът на изпълнение на проекта е 36 месеца. „Целта му е да осигури подходяща, ефективна здравна инфраструктура“, обясни Аврамова. По думите й проектът включва реконструкция и строителство на нови сгради.  \r\nДеница КИТАНОВА", "date": "2018.10.24", "title": "280 нови линейки за интензивни медицински грижи се очакват до края на годината по проекта за модернизация на спешната помощ (ОБЗОР)"}
{"url": "http://www.focus-news.net/news/2018/10/24/2581827/pregled-na-osnovnite-temi-v-britanskiya-pechat-agentsiya-fokus.html", "text": "Британски учени откриха най-древния запазен кораб на планетата на дъното на Черно морена 50 мили от българския бряг, пише британският вестник  The Times \r\nНай-старият непокътнат кораб на планетата, който е лежал в дъното на Черно море повече от 2400 години, е открит от британски учени. 23-метровият древногръцки търговски кораб e бил открит на голяма дълбочина, използвайки дистанционно управляема мини-подводница, на 50 мили от брега на България. \r\nКорабът е полегнал на дясната страна с мачтата, механизмът за управление и пейките на гребците, според изследователи от Проекта за черноморска подводна археология, прилича много на този, изобразен на древногръцката Ваза със сирените, която се съхранява в Британския музей \r\n\"Никой не би могъл да си представи колко точно е нарисуваното върху вазата. В края на краищата не беше известно дали художникът е изобразявал оригинала изобщо\", казва Джон Адамс, водещ изследовател в археологията в Университета в Саутхемптън. Сега, според него, е очевидно, че авторът на рисунката е бил добре запознат с обекта, като е нарисувал точно детайлите до формата на руля. \r\nФактът, че почти няма кислород на дълбочина под 200 метра в Черно море, е допринесъл за отличното запазване на плавателния съд, отбеляза ученият. В други морета в подобна форма реликвата не би могла  да бъде запазена. \"Само малко количество останки от корабите от онази епоха са достигнали до нас преди настоящата находка\", заяви Адамс. \r\nПрез последните три години учените откриха общо 67 потънали кораба в Черно море. Сред тях е римски търговски кораб с амфори, който датира от 200 г. пр. Хр.,както и кораб от времето на Византийската империя, построен около 800 година. Сред находките има средновековен италиански кораб и няколко кораба от Османската империя, датиращи от XVI-XVIII век. \r\n*** Прикриването на убийството на Джамал Хашоги е най-неуспешното в историята, заяви американският президент Доналд Тръмп, цитиран от британският вестник  The Guardian . \r\nДоналд Тръмп е казал, че операцията за убийството на Джамал Хашоги в консулство на Рияд в Истанбул е “най-Лошото прикритие в историята“ като САЩ обяви, че ще санкционира саудитски лица, които са били замесени в смъртта на журналиста. Президентът обаче се отказа да обвини крал Салман и престолонаследника принц Мохамед бин Салман. \r\n\"Говорих с краля, говорих и с престолонаследника вчера и той категорично заяви, че той няма нищо общо с това, това е извършено на по-ниско ниво\", заяви пред репортери Тръмп. \r\nДвадесет и един саудитци със сигурност ще загубят американските си визи, ако имат такива или ще попаднат в списъка на лицата, на които не може да бъде издавана американски виза, обяви Държавният департамент , като администрацията на Тръмп се мъчи да си върне инициативата по този случай, застрашил сериозно американско-саудитските отношения. \r\nМайк Помпео, държавен секретар на САЩ, заяви, че се разглеждат и  други мерки,  включително и санкции: \"Тези санкции няма да бъдат последната дума по въпроса от страна на САЩ‘, заяви той имайки предвид визовите ограничения. \r\n\"Заявяваме много ясно, Съединените щати не харесват този вид безмилостни действия за затваряне на устата на Хашоги , чрез насилие\", каза Помпео. „ Нито президентът нито аз сме доволни от тази ситуация“. \r\nДържавният секретар заяви, че САЩ \"продължават да развиват разбирането за отговорността на всички лица, участвали в това убийство, както извършителите, така и тези, които са го наредили и организирали'. \r\n*** Брекзит без споразумение ще направи британските граници уязвими за престъпници, пише британският вестник  The independent . \r\nВече е твърде късно Великобритания да подготви границите си за напускане на ЕС без споразумение, което ще бъде подарък за организираната престъпност и хаос за търговците, предупреди Сметната палата. \r\nСамо една от 12-те \"критични системи\" вероятно ще бъде готова, след като планирането беше забавено от \"политическа несигурност и забавяне на преговорите\", заявиха от Сметната палата. \r\nНеуспехът ще доведе до \"слабости или пропуски в режима на правоприлагане\", които \"организираната  престъпност и други вероятно бързо ще започнат да експлоатират\", се казва в неговия изключително критичен доклад. \r\nИ проблемът ще бъде още по-голям заради това, че Великобритания ще загуби пълния си достъп до базите данни за сигурността на ЕС, след напускане на ЕС, за което  вече предупредиха полицейските ръководители,и което ще отслаби борбата с престъпността. \r\nМеждувременно компаниите ще бъдат засегнати от закъснения за стоките, пресичащи границата, докато нелоялните оператори биха избягали от данъчните и регулаторни проверки, прогнозира докладът. \r\n*** Брекзит без споразумение ще предизвика икономически хаос и ще са необходими спешни доставки на храни и медикаменти, пише британският вестник  Huffington Post . \r\nСтраховете, че Обединеното кралство се насочва към вариант за напускане на Евросъюза без споразумение, драстично ескалираха, след като министрите предупредиха, че страната може да се потопи в икономически хаос и дори да се наложи корабите да внасят храна и лекарства от други места \r\nДейвид Лидингтън, който фактически е вицепремиер, предупреди  колегите, че напускането без споразумение ще предизвика криза, която не е виждана от \"Черната сряда\" преди повече от 25 години. \r\nПо време на заседанието на кабинета  във вторник Лидингтън заяви, че е единственият човек на масата, който е бил депутат в съдбовния ден през 1992 г., когато лихвените проценти се вдигнаха за 24 часа, след като Великобритания се отказа от европейския валутен механизъм. \r\nТой каза това, след като авторитетен британски вестник заяви, че транспортният министър Крис Грейлинг зашемети колегите си, като говори за планове за непредвидени случаи, в които правителството трябва да наеме кораби, за спешни доставки по маршрути, различни от Дувър - Кале. \r\nМакар че премиерът все още смята споразумението  като \"приоритет\", министрите ще получават редовна информация за подготовката за Брекзит без споразумение.", "date": "2018.10.24", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/10/24/2581828/pregled-na-osnovnite-temi-v-ruskiya-pechat-agentsiya-fokus.html", "text": "Защо убийството на Джамал Хашоги не предизвика реакция като случая „Скрипал“, пише руският вестник  “Взгляд“ . \r\nЖурналистът Джамал Хашоги, убит в Истанбул, не стана \"нов Скрипал\". И не само защото единият е умрял, а другият е жив. Нито САЩ, нито Великобритания, нито ЕС бързат да налагат санкции срещу кралския двор в Рияд или да изгонят саудитски дипломати от столиците си. Какво предизвика такава забележителна разлика със скорошната антируска кампания? И защо Ердоган трябва да се възмущава заради целия свят? \r\nУбийството на саудитския журналист Джамал Хашоги в Истанбул и това, а което му се случи с пълна сигурност, може да се смята за убийство, предизвиква реакция в света, която не може да се нарече иначе освен ограничена. Не говоря за възмущение от смъртта на журналист, най-вероятно убит на територията на консулството на Саудитска Арабия - гневът е бурен и очакван. Въпросът е, че Саудитска Арабия, чиито власти турската и друга преса, пряко обвинява за участие в смъртта на Хашоги, не е подложена на остаркизъм на световно ниво. \r\nПрезидентът на Турция Реджеп Тайип Ердоган прави твърди изявления: директно заявява, че служители по сигурността и разузнавачи на служба при саудитския крал Салман са пряко ангажирани с убийството на Хашоги. Но останалата част от света не бърза да сподели доверието на Ердоган. \r\nДа, Доналд Тръмп заяви, че не е доволен от обясненията на Рияд за смъртта на Хашоги. Имаше новини, че директорът на ЦРУ Джина Хаспъл е участвала лично в разследването на убийството на журналиста. Но нищо подобно на координираното експулсиране на дипломати, подобно на това, което беше инициирано от Великобритания след делото „Скрипал\" и което беше предприето в Европейския съюз и в САЩ, не виждаме, макар че дипломати бяха заподозрени, че са замесени в смъртта на Хашоги в саудитското консулство в Истанбул. \r\nНито имаше някакви инициативи за налагане на санкции, въпреки че делото „Хашоги не изглежда като съшито с бели конци като случая „Скрипал“. \r\nМоже да се говори само за негативната реакция на отделни фирми (включително големи) и граждани, включително и на авторитетни фигури. И дори сега е забележимо използването на случая по скоро с антируски подтекст. Така например бившият шеф на британското външно министерство Борис Джонсън публикува статия в The Daily Telegraph. Джонсън обаче не толкова обвиняваше саудитците, колкото практикуваше  антируски атаки. Той използва случая „Хашоги“ само за да прави паралел със случая „Скрипал“.  \r\n\"По-специално, се налага идеята - само по себе си справедливо - за необходимостта Саудитска Арабия и Турция да представят на обществеността възможно най-конкретна информация за това, което е довело до смъртта на журналиста. Любопитно е да чуете призиви за диалог и представяне на доказателства от устните на Джонсън \", отбеляза руското посолство в Лондон по този въпрос. \"В края на краищата, той беше този, който, като външен министър, беше един от инициаторите на твърдата антируска линия на Обединеното кралство след събитията в Солсбъри, която предвижда отказ от предоставяне на каквито  и да е доказателства за официално сътрудничество\", - заявяват от пресслужбата на посолството, цитирана от ТАСС. \r\nНемският Deutsche Welle, от своя страна, коментира отказа на началника на Siemens Джо Кезер да участва в саудитския \"Давос в пустинята\" - сравнявайки го не с нещо друго, а с пристигането на същия бизнесмен в Русия през 2014 година. Убийството на Хашоги убеди ръководителя на Сименс повече от така нареченото анексиране на Крим, заключава немската медия. \r\nТака че, дори онези, които се възмутиха от жестокото убийство на журналист и хвърлиха сянка върху кралския двор в Рияд, изразиха този възмущение по много особен начин. \r\nСпоред Дмитрий Абзалов, председател на Центъра за стратегически комуникации, темата за убийството на саудитския журналист е много сложна за западните страни. \r\n\"Например в Щатите дори най-отявлените  лобисти като Линдзи Греъм правят двусмислени изявления. Във Великобритания лейбъристите ще се възползват от ситуацията, за да притиснат своите  консервативни противници по някои въпроси \", продължи експертът. \r\n\"В същото време не си струва да чакаме въвеждането на санкции срещу Рияд и има финансови и икономически причини за това. Саудитците са най-големият потребител на американски оръжия в брутно изражение. Освен това Съединените щати няма да могат да започнат пълноправна антииранска кампания без подкрепата на Саудитска Арабия, а Израел няма да се откаже от  саудитската регионална тежест \", смята политическият анализатор. \r\nАбзалов обясни също така интереса на Ердоган по този въпрос. Както съобщи вестник “Взгляд“по-рано, турският президент предложи онези, които участват в убийството на Хашоги в Истанбул да бъдат съдени в Турция. \r\n\"Изявлението на турския лидер показва, че екипът, който дойде от Саудитска Арабия, е имал за задача да отстрани журналиста. Или в краен случай да окаже силен  натиск. Вторият важен аспект е, че останките са открити в кладенеца, който сам по себе си е уникален и показва укриването на следи. Сега Рияд ще се опита да смекчи ситуацията, тези 15-18 души ще бъдат арестувани и най-вероятно ще бъдат обвинени в надвишаване на допустимите граници \", предложи Абзалов. \r\n\"Турция, която заедно с Иран е основният противник на Саудитска Арабия в региона, ще се опита да развие активно тази тема, тъй като е полезно за нея \", каза Абзалов. \r\n\"За дълго време Ердоган беше смятан, ако не за последния диктатор на Европа, като Лукашенко, то поне за предпоследния. От тази гледна точка въпросът за човешките права е много благоприятен за него, показва от самото начало, че има по-радикални играчи, които не спират да използват много радикални средства \", каза Абзалов. \r\n\"Той подчерта няколко пъти, че Хашоги е дошъл в консулството за разрешение да се ожени за турска гражданка и това показва, че Ердоган сега ще се опита да заеме позицията на жертва, което вече се случва\", каза Абзалов. \r\n\"Саудитска Арабия, за разлика от Русия, всъщност е най-близкият съюзник на Съединените щати, плюс това е финансово много важна страна за целия Запад\", каза Николай Добронравин, професор по световната политика във Факултета по международни отношения в Държавния университет в Санкт Петербург. \"Затова, независимо от случилото се в Истанбул, сюжетите, свързани със Саудитска Арабия, ще се смекчат до максимум. Въпреки това не трябва да се преувеличава и да се каже, че не е имало и няма да има никаква  реакция от страна на служителите в Европа и САЩ \". \r\nДобронравин вярва, че реакцията на Запада за смъртта на Хашоги все още предстои и зависи от това как ще се развие ситуацията в Съединените щати, а там няма единство за това как да се реагира срещу Саудитска Арабия за смъртта на журналист, който е работил не за някоя неизвестна медия, а за една от най-авторитетните. \r\n\"В САЩ няма единен външнополитически център. Има администрация на президента, има Конгрес, да не говорим за други центрове на влияние и вземане на решения. Ако говорим за първите две, очевидно за президентската администрация, конфликтът със Саудитска Арабия е изключително нерентабилен и ще бъде смекчен по всякакъв начин, - вярва Добронравин. \"За Демократическата партия, напротив, тази ситуация е изключително полезна и демократите ще я влошат с всички възможни сили. В такава ситуация, по мое мнение, не струва да очакваме консолидирано решение поне до междинните избори за Конгреса, които ще се проведат на 6 ноември. \" Други западни държави могат да действат по различен начин, но като цяло ще чакат реакцията, която ще преобладава в Съединените щати. Добронравин обаче е убеден, че при всички случаи отхвърлянето на съюз със Саудитска Арабия е изключително малко вероятно за Съединените щати. В крайна сметка, Америка е твърде тясно свързана с тази страна, както икономически, така и политически. \r\n*** Помощникът на Доналд Тръмп, съветникът му по националната сигурност Джон Болтън, се страхува от руските ракети в Европа. \r\n\"Има нова стратегическа реалност, поради което са необходими нови изисквания, които не са част от разпоредбите на Договора за ракетите със среден и по-малък обсег (ДРСМО)\", каза Болтън. Основната загриженост на Съединените щати, разбира се, е Китай, който според американското ръководство увеличи въоръжението си до такава степен, че вече представлява заплаха за американските национални интереси. Въпреки това, засега Вашингтон не вижда възможност за разширяване на действието на ДРСМО върху други страни. \"По отношение на универсалността на договора, мисли за това съществуват, има спорове от 2004 г. насам, но засега няма начин да се реализират тези идеи\", каза асистентът на американския президент. \r\nПосещението на Болтън, както се очакваше, беше от консултативен характер - преди Съединените щати да напуснат ДРСМО. \"Що се отнася до официалното изявление за оттегляне от договора, засега такова изявление не е направено. Това напомня ситуация, с която съм добре запознат, а именно нашето оттегляне от договора за противоракетната отбрана\"(ПРО), каза Болтън пред репортери. - Трябваше да летя до Москва с това изявление на 11 септември 2001 г. Естествено, такъв полет нямаше този ден. Отидох в Москва малко по-късно  и ако паметта ми не ме лъже, официалното изявление за оттегляне (Съединените щати от Договора за ПРО - \"НГ“) бе направено много по-късно. Само по себе си, обаче, американското оттегляне от споразумението, според Болтън, не носи никакви рискове. \"Всъщност руските балистични ракети вече са в Европа\", заяви Болтън на пресконференция. \"Заплахата не е оттеглянето на Съединените щати от този договор, а присъствието на руски ракети на европейска територия.\" \r\n*** Изданието отбелязва, че санкциите наистина усложняват работата на руснаците не само със Запада, но и на пазарите, които традиционно се считат за свободни от тези рискове, особено в Китай. В края на септември Москва директно постави в Пекин въпроса за трудностите при обслужването на руски клиенти в китайските банки. Участниците на пазара и експертите потвърждават сериозността на проблема. Това е особено остро за хората от санкционния списък на САЩ, но има ограничения и за тези, които не са официално засегнати от санкции. Китайската страна не бърза да предприеме мерки, поставяйки под съмнение ефективността на известния \"завой на изток\" и перспективите за този пазар като алтернатива на затягането на санкциите. \r\n\"Коммерсантъ\" успя да се запознае с протокола от заседанието на подкомисията по финансово сътрудничество между Руската федерация и Китай, която се проведе от 27 до 28 септември в Шенжен. Страните обсъдиха \"бариерите пред навременно изпълнение на междубанковите плащания и откриването на кореспондентски сметки\". Според източници на „Коммерсантъ“ по време на срещата представители на Руската федерация настоятелно са повдигнали въпроса, че китайските банки блокират или забавят операциите на руските компании. Представители на Китайската народна банка (аналог на Руската централна банка, но не и с надзорни функции) се оказаха \"готови да продължат\" да предават информация на китайските търговски банки за \"естеството на съществуващите ограничения за санкциите\". Според изданието възникват трудности дори и между юридически лица и лица, които не са засегнати от санкциите. \r\n*** Новата ядрена надпревара: Къде ще дислоцират ракети САЩ и Русия, пише руският ежедневник \" \"Московский Комсомолец\" . \r\n„Обвиненията на Москва, че противоракетната система, разположена в Румъния, може да се използва за изстрелване на ракети със среден обсег към Русия, са повече от убедителни. Германия разбира, че оттеглянето на САЩ от Договора за ракетите със среден и по-малък обсег (ДРСМО)ще доведе до нова надпревара във въоръжаването, която ще е по-тежка и непредвидима в последиците, отколкото през Студената война, когато Западна Европа, включително Германия, можеше да разчита изцяло на защитата на САЩ. Когато непредвидимият Тръмп дойде на власт в САЩ, този важен фактор за стабилност и предсказуемост на действията на главния трансатлантически съюзник изчезна. Следователно германският политически елит търси възможности за изграждане на независима външна европейска политика, с която новия американски президент ще бъде принуден да се съобрази. \r\nВъзможността за разполагане на американски ракети със среден обсег на действие в Европа е въпрос на сериозна загриженост за немските експерти не само защото тяхната страна ще бъде в епицентъра на предлаганите военни действия в бъдеще, но и поради липсата на контрол от страна на Берлин върху развитието на ситуацията. Германски експерти се съмняват, че ако американски ракети бъдат разположени в Германия, германското правителство ще може да влияе на американската администрация и да участва в процеса на вземане на решения. Ако САЩ пускат своите ракетни системи, заобикаляйки Германия, на територията на източноевропейските страни, например в Полша или Румъния, способността на Берлин да повлияе на ситуацията ще намалее драстично, на практика ще изчезне. И в двата случая Германия ще бъде привлечена в надпреварата за въоръжение, чийто резултат не може да бъде контролиран и да се избегне участието в нея, тъй като страната се намира в центъра на Европа и влиза в НАТО. Ето защо едностранните действия на Тръмп, за да напусне ДРСМО, предизвикват сериозна загриженост в Берлин, която призовава страните да продължат преговорите за компромис. \r\nВ същото време дискусията за необходимостта от достъп до ядрено оръжие извън контрола на Съединените щати се засилва в експертни кръгове в Германия. Тъй като Германия не може самостоятелно да разработва ядрени оръжия в съответствие с международните споразумения, се разглежда възможността за участие на Германия във френския проект, в който Германия в замяна на съфинансиране има право да участва в прякото вземане на решения \". \r\nНякои експерти предполагат, че ако САЩ започнат да разгръщат нови ракети на европейска територия, тогава Москва може да реагира с руски оръжия в Куба. Има обаче противоположно мнение. \r\nА за днешна Куба, въпреки факта, че не е американски съюзник, разбира, че има неща, които са неприемливи. Куба също е страна по Договора за забрана на ядреното оръжие в Латинска Америка и разполагането на руски ракети в тази страна би било пряко нарушение на това споразумение от Хавана.  Ето защо, ако някъде руските ракети ще се появят в случай на срив на ДРСМО, то определено няма да е в Куба \".", "date": "2018.10.24", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2018/10/24/2581831/pregled-na-mezhdunarodnite-novini-do-6-chasa-agentsiya-fokus.html", "text": "Американският вицепрезидент Майк Пенс обеща във вторник да бъде оказан натиск на Саудитска Арабия за отговори, свързани с убийството на журналиста Джамал Хашоги, предава  AFP . \r\nИзявлението на Пенс в рамките на събитие, организирано от вестник The Washington Post, за който работеше саудитецът, бе направено, след като държавният глава на Турция Реджеп Тайип Ердоган заяви, че убийството на журналиста в консулството на Рияд в Истанбул е планирано щателно от арабското кралство. \r\n\"Америка се нуждае от отговори и ще изискаме тези отговори\", категоричен бе Пенс, допълвайки, че това трябва да се случи в близко време. \r\n*** Съветникът по националната сигурност на президента на САЩ Джон Болтън оценява като \"много изчерпателните и продуктивни\" разговорите в Русия, предава  AFP . \r\nАмериканският съветник по националната сигурност Джон Болтън във вторник определи като \"продуктивни\" разговорите с президента Владимир Путин и други руски представители по време на двудневно посещение в Москва. \r\n\"Имах серия от много изчерпателни и продуктивни дискусии\", каза той на пресконференция след посещението, проведено  след заканата  на американския президент Доналд Тръмп, че ще излезе от Договора за ядрените ракети със среден и по-малък обсег с Русия. \r\nСрещата с Путин е продължила 90 минути и е засегнала конфликта в Сирия и изборите, както и решението на Тръмп за излизане от Договора с Русия от 1987 година. \r\n\"Обсъдихме продължаващата ни загриженост за руската намеса в изборите и защо това беше особено вредно за руско-американските отношения, без да доведе до нищо в замяна\", каза той. \r\n\"Имахме продължителни разговори за въпросите, свързани с контрола на въоръженията, новия стратегически пейзаж и Договора от 1987 година\". \r\nБолтън по-рано каза, че Тръмп е искал да се срещне с Путин, когато двамата се намират в  Париж на 11 ноември за честването на края на Първата световна война. \r\nПо време на пресконференцията той съобщи, че се правят договорености за тази среща. \r\n*** САЩ все още не са приели решение за нови санкции срещу Русия заради случая „Скрипал“, заяви съветникът по националната сигурност на президента на САЩ Доналд Тръмп Джон Болтън на пресконференция в Москва в края на двудневното си посещение в руската столица, цитиран от  TACC . \r\n\"Засега мога да кажа, че не е взето окончателно решение по този въпрос\", каза Болтън. \r\nСъединените щати наложиха ограничителни мерки срещу Русия в края на август заради случая „Скрипал“ в рамките на американския Закон за контрол на химическите и биологичните оръжия и забраната за тяхното използване от 1991 г. Вашингтон първо наложи забрана за доставка на продукти с двойна употреба на Русия, като направи известен брой изключения. \r\nОсвен това гореспоменатият закон предвижда заплахата да се използва втората вълна от санкции приблизително три месеца след въвеждането на първата част от ограниченията. Вторият пакет от санкции предвижда заплахата от намаляване на нивото на двустранните дипломатически отношения или дори пълното им прекратяване, всъщност пълната забрана на целия внос на американски стоки към Русия, с изключение на храните, както и вносът на руски стоки в САЩ, включително петролните и нефтопродукти, забраната за кацане на самолети на авиокомпании, които се контролират от руското правителство и блокиране на американските заеми за Москва чрез международни финансови организации. \r\n*** Космическите сили няма да започнат да се изграждат преди 2020 година, заяви американският вицепрезидент Майк Пенс, цитиран от  The Washington Post . \r\nНовите \"Космически сили\" на САЩ скоро ще се оформят, но ще бъде нещо по-малко от предложеният шести тип войски на военните, предвидена от президента Доналд Тръмп, заяви вицепрезидентът. \r\nБелият дом не предвижда създаването на независими космически сили преди 2020 г., заяви вицепрезидентът на САЩ Майк Пенс, който оглавява Националния космически съвет, правителствен орган, който бе възобновен миналата година след прекъсване от десетилетия. \r\nПенс заяви, че президентът скоро ще поиска от Конгреса да събере военни и цивилни, работещи по космическата сигурност, в единно командване, подобно на специалните военни сили. \r\n\"Националният космически съвет прави препоръки до президента да започне основно за установяването на единно космическо командването по начина, по който създадохме командването на специалните сили\", каза Пенс на космическа конференция, организирана от \"The Washington Post\". \r\n\"Нека започнем, като обединим всички под единно командване\", каза той, добавяйки, че той също би искал да види агенция за развитие на космоса, натоварена с нови технологии. \r\nСпоред Пенс в момента около 60 000 души работят по въпросите на космическата сигурност в Съединените щати, в различни отрасли на военните и разузнавателните служби. \r\n*** Станал е инцидент с ескалатор в метрото в Рим, предава  BBC . \r\nСъобщава се за няколко ранени, някои от които сериозно. Инцидентът в станция \"Република\" е станал с  фенове от руския футболен отбор \"ЦСКА\", става ясно от съобщението на италианската агенция Ansa, цитирана от ВВС. \r\nСпоред съобщението на агенцията се получило струпване на хора в долната част на ескалатора тъй като някои фенове са слизали по-бързо. Станцията е затворена, а спасителни екипи оказват помощ на пострадалите. \r\nАгенцията съобщи, че поне 20 души са били наранени, повечето от тях са получили наранявания по краката. \r\n\"Групата от феновете на ЦСКА навлязоха в гарата, а в този момент ескалаторът се повреди\", каза говорител на полицията пред руската информационна агенция РИА Новости. Повечето от ранените са от феновете на ЦСКА, добави говорителят. \r\nСвидетели, цитирани от полицията, казаха, че руските фенове са пеели и скачали, преди ескалаторът да се счупи. \r\nЦСКА Москва трябва да играе с Рома в групите на Шампионската лига във вторник вечерта. \r\n*** Регистрирано е земетресение с магнитуд 4.0 на остров Лесбос, показва справка на официалната интернет страница на  Европейски средиземноморски сеизмологичен център   . \r\nЗеметресението е станало в 20:57 местно време (съвпада с българското) на 14 километра югозападно  от град Петра на остров Лесбос и на 48 километра западно от главния град Митилини, на дълбочина от осем километра. Земетресението е усетено на острова, както и на турското крайбрежие, разположено в близост. Засега няма информация за  пострадали хора и на нанесени материални щети. \r\n*** Намерено е взривно вещество в пощенската кутия на Джорд Сорос, предава  AFP . \r\nФБР разследва взривно устройство, намерено  в пощенската кутия в Ню Йорк, където е домът на  милиардерът и спонсор на либералните движения  Джордж Сорос, потвърдиха длъжностни лица. \r\nСлужител на резиденцията в Бедфорд, северно от Манхатън, открил подозрителния пакет в пощенската кутия в понеделник следобед, отворил го и намерил нещо,  което е изглеждало като взривно устройство, съобщи полицията в Бедфорд. \r\n\"Служителят остави пакета в гориста местност и се обади в полицията на Бедфорд\", се казва в изявление на местната полицейска служба. \r\nДжордж Сорос не е бил у  дома по това време. Устройството е унищожено. \r\n„Провежда се \"обширно разследване\" и делото е предадено на отдела за терористична дейност на ФБР“, съобщи полицията. \r\n*** Доналд Тръмп разглежда митата като ефективен инструмент за търговски преговори, пише авторитетното американско издание  The Wall Street Journal . \r\nДържавният глава, в интервю за изданието, публикувано във вторник, описва като \"малки\" митата, наложени тази година върху вноса на стомана и алуминий в Съединените щати. \"Ние реално не въведохме мита, аз ги използвам за преговори\", каза Тръмп. Той вярва, че тази политика всъщност не се отразява негативно на американската икономика и цените на стоките, доставени на Съединените щати. \r\n\"Знаете ли какво наистина се случва? Слабият бизнес винаги обича да обвинява Тръмп за митата, защото това е удобно извинение за онези, които заработват 25 милиона долара годишно и искат да оправдаят своята некомпетентност\", обясни държавният глава. От своя гледна точка администрацията му не би могла да сключи Споразумението между Съединените щати, Мексико и Канада (USMCA) без да налага вносни мита и да започне търговски преговори с Европейския съюз. \r\n*** Македония ( в материала –Бивша югославска република Македония) отрича американска намеса в гласуването на конституционните промени, пише електронното издание на гръцкия вестник Kathimerini . \r\nМакедония категорично отхвърли твърдението на Русия в понеделник, че САЩ са се намесили в парламентарното гласуване  миналия петък, което одобри измененията в конституцията на балканската страна, които ще й позволят да промени името си като част от сключеното с Гърция споразумение. \r\nВ изявление министерството на външните работи на Македония заяви, че смята, че това твърдение е \"напълно неоснователно и невярно\". \r\nОт там  добавиха, че руското твърдение е насочено към компрометиране на \"политически процес от историческо значение за Македония и нейните граждани\". \r\nМосква заяви в понеделник, че посланикът на САЩ в бившата югославска република \"е организирал\" манипулирането на гласовете. \r\nДържавният департамент на САЩ официално отхвърли твърдението като лъжа, като добави, че Вашингтон подкрепя споразумението като историческа възможност за насърчаване на стабилността, сигурността и просперитета в региона. \r\nСпоразумението за името проправя пътя за присъединяването на Бившата югославска република Македония към НАТО, на което силно се противопоставя  Москва, пише изданието. \r\n*** Палестински тийнейджър почина от огнестрелна рана, нанесена от израелските сили, предава  Anadolu agency . \r\nПалестински тинейджър почина от раната , която е получил при стрелба на израелската армия по време на протест в близост до буферната зона между Газа и Израел, съобщи палестинското министерство на здравеопазването, в територията, контролитрана от „Хамас“, предава агенцията. \r\n\"Седемнайсет-годишният Монтазер  Мохамед Исмаил ал-Баз бе тежко ранен  по-рано във вторник от изстрел на израелска армия близо до източната граница на палестинския бежански лагер\" Бурейдж в централната част на анклава\", заяви говорителят на министерството Ашраф ал-Кидра в изявление. \r\nВ предишно изявление на министерството се съобщаваше, че Ал-Баз е сериозно ранен в главата. \r\nОт началото на протестите  на 30 март, повече от 200 палестинци бяха убити в близост до буферната зона и още хиляди ранени от изстрели на израелска армия.", "date": "2018.10.24", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/10/24/2581829/kathimerini-makedoniya-otricha-amerikanska-namesa-v-glasuvaneto-na-konstitutsionnite-promeni.html", "text": "Македония ( в материала –Бивша югославска република Македония) отрича американска намеса в гласуването на конституционните промени, пише електронното издание на гръцкия вестник Kathimerini . \r\nМакедония категорично отхвърли твърдението на Русия в понеделник, че САЩ са се намесили в парламентарното гласуване  миналия петък, което одобри измененията в конституцията на балканската страна, които ще й позволят да промени името си като част от сключеното с Гърция споразумение. \r\nВ изявление министерството на външните работи на Македония заяви, че смята, че това твърдение е \"напълно неоснователно и невярно\". \r\nОт там  добавиха, че руското твърдение е насочено към компрометиране на \"политически процес от историческо значение за Македония и нейните граждани\". \r\nМосква заяви в понеделник, че посланикът на САЩ в бившата югославска република \"е организирал\" манипулирането на гласовете. \r\nДържавният департамент на САЩ официално отхвърли твърдението като лъжа, като добави, че Вашингтон подкрепя споразумението като историческа възможност за насърчаване на стабилността, сигурността и просперитета в региона. \r\nСпоразумението за името проправя пътя за присъединяването на Бившата югославска република Македония към НАТО, на което силно се противопоставя  Москва, пише изданието.  Юлиян Марков", "date": "2018.10.24", "title": "Кathimerini: Македония отрича американска намеса в гласуването на конституционните промени"}
{"url": "http://www.focus-news.net/news/2018/10/24/2581825/the-wall-street-journal-donald-tramp-razglezhda-mitata-kato-pregovoren-instrument.html", "text": "Доналд Тръмп разглежда митата като ефективен инструмент за търговски преговори, пише авторитетното американско издание  The Wall Street Journal . \r\nДържавният глава, в интервю за изданието, публикувано във вторник, описва като \"малки\" митата, наложени тази година върху вноса на стомана и алуминий в Съединените щати. \"Ние реално не въведохме мита, аз ги използвам за преговори\", каза Тръмп. Той вярва, че тази политика всъщност не се отразява негативно на американската икономика и цените на стоките, доставени на Съединените щати. \r\n\"Знаете ли какво наистина се случва? Слабият бизнес винаги обича да обвинява Тръмп за митата, защото това е удобно извинение за онези, които заработват 25 милиона долара годишно и искат да оправдаят своята некомпетентност\", обясни държавният глава. От своя гледна точка администрацията му не би могла да сключи Споразумението между Съединените щати, Мексико и Канада (USMCA) без да налага вносни мита и да започне търговски преговори с Европейския съюз.  Юлиян Марков", "date": "2018.10.24", "title": "The Wall Street Journal: Доналд Тръмп разглежда митата като преговорен инструмент"}
{"url": "http://www.focus-news.net/news/2018/10/24/2581835/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kalotina-kakto-i-na-balgaro-turskata-i-balgaro-rumanskata-granitsa.html", "text": "Интензивен е трафикът за товарни автомобили на изход на ГКПП „Калотина“, както и на българо-турската и българо-румънската граница. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 6.00 часа. На българо-сръбската граница трафикът е леко интензивен на ГКПП „Калотина“ на изход от товарни автомобили. На българо-румънската граница трафикът е интензивен на ГКПП „Дунав мост“ и ГКПП „Дунав мост 2“ за товарни автомобили на изход. На българо-турската граница трафикът е интензивен на ГКПП „Капитан Андреево“ и ГКПП „Лесово“ за товарни автомобили на изход. На българо-македонската и българо-гръцката граница трафикът е нормален на всички гранични контролно-пропускателни пунктове.", "date": "2018.10.24", "title": "ГД „Гранична полиция“: Интензивен е трафикът за товарни автомобили на изход на ГКПП „Калотина“, както и на българо-турската и българо-румънската граница"}
{"url": "http://www.focus-news.net/news/2018/10/24/2581834/a1-on-makedoniya-kosovskata-politsiya-arestuva-osemte-litsa-napadnali-srabski-bogomoltsi-v-nedelya-v-kosovskata-obshtina-iztok.html", "text": "Косовската  полиция арестува осемте лица, нападнали сръбски богомолци в неделя в косовската община Изток, съобщава  македонският информационен портал A1 On . \r\nКосовската полиция обяви в понеделник, че е арестувала осем души във връзка с нападение срещу сръбски вярващи, което се случи в неделя в село Студеница, в близост до град Изток. \r\nВ изявление на администрацията на косовската полиция за района на Печ, се казва, че група от 170 поклонници от Сърбия са получили разрешение от косовската полиция за двудневен престой в Косово, за да посетят манастира в Дечани, Печката патриаршия и село Студеница. \r\nС цел гладкото протичане на това посещение полицията заяви, че е планирала мерки за постоянна полицейска охрана по време на пътуването и по време на престоя на споменатите локации. Цялото посещение, от началото до село Студеница преминала без инциденти, а при това село група от 50-60 души са се били събрали и блокирали пътя, казаха от полицията, като добави, че чрез успешна намеса те са отдалечеили протестиращите, за да позволят свободното движение на членовете на сръбската група. \r\n„При тръгване на автобусите, докато полицаите поддържаха пътя отворен неизвестни лица започнали да хвърлят камъни към автобусите, при което е пострадало стъкло от единия автобус и  няколко стъкла от другия. След намесата на полицията, посетителите се отдалечили на безопасно и без физически травми в посока на град Изток и след предприемане на предвидените законови процедури програмата на пътуващите е продължила в посока  Митровица, се казва в полицейското съобщение. \r\nВъв връзка със случая, след консултации с държавния прокурор са образувани разследвания  за \"нарушаване на обществения ред и мир\", както и \"унищожаване или увреждане на движимо имущество\".  Юлиян Марков", "date": "2018.10.24", "title": "А1 Оn (Македония): Косовската  полиция арестува осемте лица, нападнали сръбски богомолци в неделя в косовската община Изток"}
{"url": "http://www.focus-news.net/news/2018/10/24/2581837/pleven-chastichno-bedstveno-polozhenie-e-obyaveno-v-obshtina-cherven-bryag.html", "text": "Частично бедствено положение е обявено в община Червен бряг, в обхват с. Горник, с. Сухаче, с. Лепица, с. Чомаковци, гр. Койнаре и с. Глава. Това съобщават от  Общината .  Частичното бедствено положение е обявено на 23 октомври 2018 г., а причината е прекъсната връзка с изброените населени места, поради аварирал мост над р. Искър на изхода на гр. Червен бряг за с. Горник. Поради големия обходен маршрут става критично обслужването на болни на хемодиализа, спешните случаи от филиала за спешна медицинска помощ – Червен бряг, движението на училищните автобуси, изпълнението на разписанията на общинската и републиканската транспортни схеми, снабдяването на населението със стоки от първа необходимост и др.  \r\nМостът се охранява от полиция с цел да не се допуснат инциденти.", "date": "2018.10.24", "title": "Плевен: Частично бедствено положение е обявено в община Червен бряг"}
{"url": "http://www.focus-news.net/news/2018/10/24/2581836/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . Днес значително ще се усили северозападният вятър. По-късно през деня с него ще започне да нахлува студен въздух. Облачността ще е променлива, след обяд по-често значителна. На места по преминаващия студен атмосферен фронт ще има превалявания от дъжд, в планините – от сняг. Значителни валежи не се очакват. Максималните температури ще бъдат между 17° и 22°. През нощта срещу четвъртък от северозапад облачността бързо ще намалява, но с рязко застудяване в отделни райони на Предбалкана е възможно да прехвърчи сняг. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДо 20.12.2018 г. движението от км 14+270 до км 20+660 се осъществява двупосочно в платното посока София поради ремонтни-възстановителни дейности на виадукти при км 17+440 и км 18+140. В празничните и почивни дни се въвежда реверсивно движение: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две ленти в посока София.  \r\nШофьорите да се движат с повишено внимание, спазвайки ограничението на скоростта – до 90 км/ч в участъка от 45+900 до км 53+000 и в двете посоки поради неравности по пътната настилка.  Срок до 20.12.2018 г. \r\nДо 20.11.2018 г. в участъка от км 34+980 до км 41+560 движението се осъществява двупосочно в платното в посока София поради ремонтно-възстановителни дейности на виадукти при км 37+390 и км 38+240.  \r\nОбласт Пазарджик: \r\nДо 26.11.2018 г. движението се осъществява двупосочно в платното посока Пловдив в участъка от км 89+000 до км 89+600 поради ремонт на пътно съоръжение над р. Елшишка. \r\nОбласт Пловдив: \r\nДо 8.11.2018 г. движението по АМ Тракия при км 112 в района на с. Цалапица се извършва само в аварийната лента, поради ремонтни дейности на съоръжение. . Шофьорите да се движат с повишено внимание и съобразена скорост, спазвайки пътната сигнализация \r\nОбласт Стара Загора: \r\nДо 20.12.2018 г. движението в участъка Чирпан – Стара Загора от км 168+000 до км 208+100 се осъществява с ограничение на скоростта до 90 км/ч в двете посоки поради частични деформации на пътното тяло. \r\nОбласт Бургас: \r\nШофьорите да се движат с повишено внимание и съобразена скорост, спазвайки пътната сигнализация в участъка Деветак – Ветрен от км 308+107 до км 359+475 поради косене на тревни площи до 30.10.2018 г. \r\nДо 25.10.2018 г. движението от км 308+107 до км 359+475 в участъка Деветак - Ветрен се осъществява с повишено внимание поради възстановяване на ограничителни системи, повредени от пътнотранспортни произшествия. Организацията на движение е сигнализирана с пътни знаци и конуси.  \r\nДвижението при км 173+500 в посока Бургас да се осъществява с повишено внимание поради изграждане на крайпътна връзка до 31.10.2018 г. \r\nАМ „Хемус“:  \r\nОбласт София:  \r\nДо 31.10.2018 г. движението в участъка от км 6+790 до км 11+850 се осъществява двупосочно в платното посока София поради ремонтни дейности по виадукт при км 9+360. От неделя в 10:00 часа до петък в 12:00 часа се обособяват две ленти в посока София и една в посока Варна. От петък в 12:00 часа до неделя в 10:00 часа се обособяват две ленти в посока Варна и една в посока София.  \r\nДо 20.12.2018 г. движението в участъка от км 18+680 до км 19+600 в посока Варна при Потоп се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч.   \r\nДо 20.12.2018 г. движението от км 29+860 до км 35+150 се осъществява двупосочно в платното в посока Варна поради ремонтни дейности на виадукт при км 33+600 и тунел „Витиня“.  \r\nДо 20.12.2018 г. е ограничено движението на МПС над 12 тона в участъка от км 30+260 до км 47+060 /от п.в. \"Витинска река\" до п.в. Ботевград/ поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград.  \r\nДо 15.12.2018 г. движението в участъка от км 34+010 до км 40+510 се извършва двупосочно в платното в посока Варна поради ремонтни дейности по виадукт „Коренишки дол“ при км 36+450 и виадукти при км 37+520 км 37+920.  \r\nДо 15.12.2018 г. движението в участъка от км 48+800 до км 53+690 се осъществява двупосочно в платното посока София поради ремонтни дейности по виадукт при км 51+360.  \r\nНа 24.10.2018 г. от 12 до 15 часа движението в участъка от км 74+640 до км 79+300 в района на Ябланица е ограничено поради строителни дейности на новия участък на АМ „Хемус“. Шофьорите да се движат с повишено внимание и съобразена скорост по обходен маршрут: по път I-3 Ботевград - Ябланица през гр. Ябланица.  \r\nОбласт Шумен: \r\nДо 15.11.2018 г. движението в участъка от жп надлез на км 364+744 до надлез на км 365+597 се осъществява двупосочно в едно платно поради извършване на строителни и монтажни работи по мостовите съоръжения.  \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: няма ограничения. \r\nОбласт Варна: \r\nДвижението от км 0+000 до км 8+600 се осъществява двупосочно в едното платно посока Бургас поради частични ремонтни дейности на асфалтовата настилка до 23.12 2018 г. \r\nАМ „Люлин“:  \r\nОбласт София:  \r\nДо 20.11.2018 г. движението от км 7+100 до км 12+860 /от втори тунел \"Люлин\" до първи тунел \"Мало Бучино\"/ се осъществява двупосочно в платното за Перник  поради изтичане на кална маса и опасност от срутване на скална маса на пътното платно при км 9+600. Скоростта на движение се ограничава до 50 км/ч.  Въведени ограничения по основните пътни направления: \r\nПроходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n-  „Пампорово“ - забранен за МПС над 3,5 т - целогодишно; \r\n- „Вратник“ - забранен за МПС над 10 т - целогодишно; \r\n- „Дюлински“ - забранен за МПС над 3,5 т - целогодишно; \r\n- „Петрохан“ – целогодишно е забранено движението на МПС над 12 т както и тегленето на ремаркета и полуремаркета; \r\n- „Твърдишки“ - забранен за МПС над 10 т - целогодишно; \r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.  Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. \r\nОбласт Враца: \r\nДвижението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. \r\nОграничението е сигнализирано с пътни знаци съгласно проект за организация на движението. Срок до 31.10.2018 г. \r\nОбласт Монтана: \r\nДвижението по път I-1/Е-79/ Белотинци – Долна Вереница в участъка от км 75+000 до км 99+000 се осъществява в една лента поради извършване на строително монтажни дейности. Участъкът е регулиран с пътни знаци и сигналисти на място. Срок до 29.10.2018 г.  \r\nДвижението по І-1/Е79/ Монтана – Трифоново в участъка на обход Монтана от км 108+000 до км 111+000 се осъществява в една лента и ограничение на скоростта до 50 км/ч поради извършване на ремонтни дейности по мостовите съоръжения. Срок до 29.10.2018 г. \r\nОбласт София:  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 30.10.2018 г.; \r\nДвижението на всички МПС в участъка Жерково – Елешница от км 224+600 до км 229+700 е ограничено поради намален габарит на пътното тяло. Срок до 30.09.2019 г.  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 20.12.2018 г.;  \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 31.12.2018 г.; \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\nОбласт Русе: \r\nДвижението по път Русе – Разград  от км 0+000 до км 1+057 се осъществява с повишено внимание поради ремонт на осветлението на мост над р. Дунав. Въведено е ограничение на скоростта до 20 км/ч. Срок до 31.10.2018 г.  \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г.  \r\nДвижението в участъка разклон Пиргово – разклон Две могили от км 6+000 до км 26+000 се осъществява с повишено внимание и ограничение на скоростта до 50 км/ч поради полагане на хоризонтална маркировка. Участъкът е сигнализиран с пътни знаци. Движението се регулира от сигналисти. Срок до 25.10.2018 г. \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г.  \r\nДвижението в участъка Тръстеник – Борово от км 25+000 до км 44+660 – полагане на хоризонтална маркировка. Срок до 31.10.2018 г.  \r\nОбласт Стара Загора:  \r\nДвижението през проход „Шипка“ при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 27.10.2018 г.; \r\nДвижението в участъка Стара Загора – Ягода от км 213+800 до км 225+600 се се осъществява при стесняване на една от лентите за движение поради косене на тревни площи. Движението на МПС в района се регулира от сигналисти. Срок до 31.10.2018 г. \r\nОбласт Хасково: \r\nДвижението по околовръстен път на гр. Хасково в участъка от км 293+860 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 08.12.2018 г. \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 01.12.2018 г. \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 в урбанизираната територия на Карнобат от км 456 +500 до км 457+000 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 31.10.2018 г. \r\nДвижението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.10.2018 г. \r\nОбласт Кюстендил: \r\nДвижението в участъка ГКПП Гюешево – Гърляно от км 0+380 до км 9+000 се осъществява с повишено внимание поради почистване на битови отпадъци и отсичане на единични дървета. Участъкът е сигнализиран с пътни знаци. Срок до 25.10.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Добрич:  \r\nДвижението в участъка Каварна – Балчик от км 54+906 до км 55+206 се осъществява с повишено внимание поради ремонтни дейности по асфалтовата настилка. Участъкът е сигнализиран с пътни знаци. Срок до 30.10.2018 г. \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. \r\nДвижението по път I-9 Златни пясъци-Варна при спирка Фара от км 84+500 до км 85+000 се извършва с повишено внимание поради ремонтни дейности. Стеснение на платната за движение посока Варна. Движението се осъществява съобразно създадената ВОБД. Срок до 26.10.2018 г. \r\nОбласт Бургас:  \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в района на месността „Лахана“, землище на гр. Поморие в участъка от км 223+495 до км 223+983 се осъществява с повишено внимание при стеснение на лентата за движение. Скоростта на движение се намалява до 60 км/ч. Движението се регулира от пътни знаци. Срок до 31.10.2018 г. \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 07.11.2018 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-208: Движението по път ІІІ-208 в участъка Провадия – Айтос в района на с. Добромир при км 51+713 се осъществява с повишено внимание поради стеснен участък на пътното платно и повредена мантинела. Участъкът е сигнализиран с пътни знаци и ограничение на скоростта до 30 км/ч. Срок до 31.10.2018 г.; \r\nПът III-208: Движението по път III-208 от км 60+000 до км 86+000 в участъка Дъскотна – Айтос се осъществява с повишено внимание поради ремонтни дейности по асфалтовата настилка, почистване на земни окопи и поправка на банкети. Участъкът е сигнализиран с пътни знаци. Срок до 31.10.2018г.; \r\nПът III-795: Движението по път III-795 в участъка с. Малина – АМ ,,Тракия” от км 28+600 до км 47+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2018 г.; \r\n Път ІІІ –906: Движението по път III-906 в участъка Паницово – Гюльовци от км 14+100 до км 34+100 се осъществява в една лента на определени участъци поради ремонтни дейности на пътната настилка. Водачите да се движат с повишено внимание и съобразена скорост. Срок до 29.10.2018 г.; \r\nПът ІІІ –906: Движението по път III-906 в участъка Паницово – м.с.Черно море от км 14+100 до км 61+000 се осъществява с повишено внимание поради попълване и профилиране на банкети, почистване на окопи и водостоци и рязане на храсти. Водачите да се движат с повишено внимание и съобразена скорост. Срок до 31.10.2018 г.; \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 8+000 се осъществява в една лента на определени участъци поради ремонтни дейности на асфалтовата настилка. Срок до 31.10.2018 г.; \r\nПът ІІІ –6009: Движението по път III-6009 в участъка Изворище – Ахелой от км 9+000 до км 28+000 се осъществява с повишено внимание поради попълване и профилиране на банкети, почистване на окопи и водостоци и рязане на храсти. Водачите да се движат с повишено внимание и съобразена скорост. Срок до 31.10.2018 г.; \r\nПът ІІІ-7306: Движението по път ІІІ-7306 в участъка Лозарево – Чубра от км 0+000 до км 15+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.10.2018 г. \r\nПът III-7909: Движението по път III-7909 в участъка „Равнец-Трояново” от км 19+000 до км 22+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.10.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nПът III-2009: Движението по път III-2009 Девня – Суворово от км 0+000 до км 10+811 се осъществява с повишено внимание поради частични ремонтни дейности. Срок до 31.10.2018 г.; \r\nПът III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 31.10.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. \r\nПът III-114: Движението по път III-114 Лом – Тополовец – Ружинци в участъка Динково – Ружинци от км 22+000 до км 43+066 е ограничено за МПС над 12 т. поради ремонтни дейности. Срок до 31.10.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 20.12.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 20.12.2018 г.; \r\nПът III-162: Движението по път III-162 Бели извор – Стояново в участъка от кръстовището с път III-1622 Сумер – Стояново до кръстовището с път I-1 /E 79/ е ограничено за автомобили над 10 т поради ремонтни дейности. Ограничението важи само за транзитно преминаващи автомобили над 10 тона само за посоката от Враца в посока към Сумер и Монтана. Участъкът е сигнализиран с пътни знаци. \r\nОбходен маршрут: \r\n- В направление Враца – Вършец: по Обходен път на гр. Враца, път III-101 Враца – Криводол, път II-13 Криводол – Липен – Стубел – Крапчене, път I-1 - Сумер – Стояново – Вършец. \r\n- В направление Вършец – Враца: по път Вършец – Стояново – Сумер, път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца, Обходен път на гр. Враца. Срок 31.10.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци на мост в с. Главаци от км 12+000 до км 15+960 е ограничено за автомобили над 10 т. Участъкът е сигнализиран с пътни знаци. Срок 31.12.2018 г.; \r\nРемонтни дейности: \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.10.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 20.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.10.2018 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.10.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.10.2018 г. \r\nПът II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.10.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.10.2018 г. \r\nРемонтни дейности: \r\nПът ІІІ-107: Временно движението по път III-107 Кочериново – Рила при км 6+980 е ограничено поради изграждане на надземно линейно съоръжение. ВОБД се изпълнява чрез спиране на движението в часови интервали за еднократно спиране от 10 минути както следва: на 24.10.2018 г. от 09:00 до 16:30 часа /прозорец от 11:30 до 11:40/ и на 25.10.2018 г. от 09:00 до 16:30 часа /прозорец от 11:30 до 11:40 часа/  Участъкът е сигнализиран с пътни знаци и с участието на пътна полиция. \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 31.10.2018 г. \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 31.10.2018 г. \r\nПът ІІІ-602: Движението по път ІІI-602 Горна Козница – Бобов дол от км 12+700 до км 28+000 се осъществява с повишено внимание поради полагане на хоризонтална маркировка. Сигнализирано е с пътни знаци. Срок до 26.10.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград е ограничено в двете посоки в участъка с. Звездел – с. Карамфил от км 24+000 до км 25+000 поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 01.03.2019 г. \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности:  \r\nПът II-59: Движението по път II-59 Момчилград – Крумовград в участъка с. Карамфил – с. Крумовград от км 30+893 до км 36+784 се осъществява с повишено внимание поради ремонт на подокопен дренаж, реоткосиране, ремонт на водостоци и облицовани окопи. Срок до 01.03.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 31.10.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 31.10.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч  до разклон за с. Хлевене  от км 44+462 до км 46+105 се осъществява в една лента  поради ремонтни дейности по настилката. Водачите да се движат с повишено внимание и съобразена скорост. Срок 31.10.2018 г. \r\nПът II-35: Движението по път II-35  Ловеч – Троян от км 70+000 до км 72+000 се извършва с повишено внимание поради подмяна на дилатационна фуга на мост при км 70+945. Участъкът е сигнализиран с пътни знаци. Срок до 24.10.2018 г.; \r\nПът III-357: Движението по път III-357 разклон гр.Априлци – разклон  с. Дебнево  от км 11+800 до км 12+000 се осъществява в една лента  поради ремонтни дейности по асфалтовата настилката. Водачите да се движат с повишено внимание и съобразена скорост. Срок до 29.10.2018 г. \r\nПът III-358: Движението по път III-358 гр. Ябланица – с. Гложене от км 68+000 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; \r\nПът III-401: Движението по път III-401 Ловеч – Кормянско от км 25+300 до км 46+170 се извършва с повишено внимание поради частични ремонти на асфалтовата настилка. Срок до 26.10.2018 г. \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 31.10.2018 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г. \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\nВ посока от Монтана по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\nВ посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно; \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 31.10.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.10.2018 г. \r\nРемонтни дейности:  \r\nПът II-11: Движението по път II-11 Добри дол – Орсоя от км 23+167 до км 31+800 се осъществява в една лента поради извършване на частични ремонтни дейности на асфалтовата настилка. Движението се регулирана с пътни знаци и сигналисти. Срок до 31.10.2018 г. \r\nПът II-81: Движението по път II-81 Расово – Лом в участъка от км 144+000 до км 145+400 се осъществява в една лента поради ремонтни дейности на асфалтовата настилка. Движението се регулира с пътни знаци и сигналисти на място. Срок до 15.11.2018 г. \r\nПът II-81: Движението по път II-81 Петрохан – Бързия от км 50+870 до км 63+500 се осъществява с повишено внимание поради частични ремонтни дейности на участъци по асфалтовата настилка и ремонт на банкети. Движението се регулира с пътни знаци и сигналисти на място. Срок до 26.10.2018 г. \r\nПът III-102: Движението по път IІІ-102 Горно Церовене – Монтана в участъка от км 76+600 до км 80+500 се осъществява в една лента с повишено внимание поради строително монтажни дейности. Срок до 31.10.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. \r\nРемонтни дейности: \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 30.11.2018 г.  \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности:  \r\nПът ІІІ-3006: Движението по път III-3006 Рупци – Радомирци от км 0+750 до км 0+950 се осъществява с повишено внимание поради косене на тревни площи. Срок до 26.10.2018 г.; \r\nПът ІІІ-3006: Движението по път III-3006 Рупци – Радомирци от км 0+300 до км 5+ 950 се осъществява с повишено внимание поради изсичане на храсти и млада гора. Срок до 29.10.2018 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 02.11.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 31.10.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 15.11.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 31.10.2018 г.  \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради частични ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница в участъка с. Овен – с. Руйно от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г.; \r\nПът ІІІ-7001: Движението по път ІІІ-7001 Войново – Капитан Димитрово в участъка от разклон на път ІІ-71 при с. Войново до с. Краново от км 18+153 до км 24+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци и конуси. Срок до 30.11.2018 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 31.10.2018 г. \r\nПът ІІ-55: Движението по път ІІ-55 Гурково – Нова Загора – Свиленград в участъка от с. Млекарево до ТЕЦ 2 „Марица Изток“ от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 31.10.2018 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nПът ІІІ-706: Движението по път ІІІ-706 Ябланово – Тича в участъка с. Ябланово – с. Филаретово от км 7+500 до км 14+700 се осъществява в едната лента поради извършване на частични ремонтни дейности на асфалтовата настилка. Движението се регулира с пътни знаци. Срок 31.10.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (срутище при км 109+450 - разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т. поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 31.10.2018 г.; \r\nПът ІІ-86: Движението по път ІІ-86 Хвойна – Чепеларе при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.10.2018 г.; \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.10.2018 г.; \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м в дясно. Участъкът е сигнализиран с пътни знаци. Срок до 31.10.2018 г.; \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 31.10.2018 г.; \r\nПът ІІІ-866: Движението по път ІІІ-866 Девин - Михалково – Кричим в отсечката от км 66+857 (пътно кръстовище за язовирна стена на „Цанков камък“) до км 80+050 (граница област Смолян/Пловдив)  се извършва с повишено внимание съобразно въведената временна организация на движение при извършване на строителна дейности Срок до 15.11.2019 г.; \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.10.2018 г. \r\nОПУ-София: \r\nВременно са въведени следните ограничения за движение на МПС:  \r\nССТ: Движението по северното платно /посока Калотина/ на Северната скоростна тангента /ССТ/ от км 3+500 до км 6+500 е ограничено поради ремонтни дейности. Движението се осъществява двупосочно в южното платно на ССТ, като са обособени две ленти за движение в посока Варна до 25.10.2018 г.; \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.10.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности:  \r\nПът II-81: Движението по път II-81 София – Бучин проход при Дреново от км 24+700 до км 25+000 се осъществява в една лента поради ремонтни дейности в лентата посока София. Движението се извършва двупосочно в лентата посока Бучин проход. Срок 26.10.2018 г.; \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г.; \r\nПът II-81: Движението по път II-81 София - Бучин проход при Костинброд от км 9+500 до км 9+800 се осъществява в една лента поради ремонтни дейности в лентата посока София. Движението се извършва двупосочно в лентата посока Бучин проход. Срок до 29.10.2018 г.; \r\nДвижението по път III-813 Годеч - Драгоман при Беренде от км 17+000 до км 20+000 се осъществява с повишено внимание поради ремонтни дейности по пътното тяло в светлата част на денонощието. Срок до 31.10.2018  г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 вижението се пренасочва по обходен маршрут през с. Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 06.11.2018 г. \r\nПът ІІІ-6602: Движението по път III-6602 с. Богомилово – с. Пъстрово от км 5+066 до км 31+963 се осъществява в една лента поради частични ремонтни дейности на асфалтова настилка, рязане на храсти и профилиране на банкети. Движението се регулира от сигналисти. Срок до 31.11.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.10.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.10.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 31.10.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.10.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание на определени участъци поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г.; \r\nПът III-7072: Движението по път III-7072 Чарган – Ямбол в участъка от км 19+000 до км 26+600 се осъществява двупосочно в една лента поради машинно почистване на отводнителни окопи до 26.10.2018 г. Участъкът е сигнализиран с пътни знаци.  Опасност от падащи камъни:  Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.10.24", "title": "Актуална пътна обстановка"}
{"url": "http://www.focus-news.net/news/2018/10/24/2581838/kathimerini-bivsh-gratski-ministar-na-otbranata-i-saprugata-mu-sa-zadarzhani-po-obvinenie-za-prane-na-pari.html", "text": "Бившият министър на отбраната Янос Папантониу и съпругата му Ставрола Кураку бяха задържани във вторник, след като отхвърлиха обвинения за пране на пари по време на разпит пред разследващ магистрат и прокурор, пише електронното издание на гръцкия вестник  Kathemirini . \r\nРазпита на Бившият социалистически министър започна в понеделник и завърши във вторник след 18 часа. \r\nТой отрече обвиненията, според които той е ‚изпрал“ около 2,4 милиона евро като рушвети от договор за ремонт на шест фрегати на Гръцкия военноморски флот, подписан през 2003 г. по време на неговия мандат начело на министерството на отбраната. \r\nОсвен това той твърди, че отмяната на договора е щяла да доведе до вреди на гръцката държава. \r\nСъпругата му също отрече обвиненията по време на разпитите, които продължиха четири часа. \r\nОт съдебните органи се очаква да поискат от парламента да определи дали обвиненията в подкуп срещу Папантониу са изтекли поради давност. \r\nПри съгласие на парламента, делото ще бъде върнато на съдебната власт на бившия министър може да бъдат предявени допълнителни обвинения. \r\nЗаконът за давността не се прилага за пране на пари, пише изданието.  Юлиян Марков", "date": "2018.10.24", "title": "Kathimerini: Бивш гръцки министър на отбраната и съпругата му са задържани по обвинение за пране на пари"}
{"url": "http://www.focus-news.net/news/2018/10/24/2581839/predstoyashti-mezhdunarodni-sabitiya-za-24-oktomvri-agentsiya-fokus.html", "text": "Китай и страни от региона ще проведат първите си съвместни военноморски учения, насочени към отслабване на напрежението в Южнокитайско море. \r\n***  Държавният глава на Турция Реджеп Тайип Ердоган ще направи изявление, в което ще разкрие \"цялата истина\" за убийството на журналиста Джамал Хашоги. \r\n***  В Краков продължава конференцията за подготовката на годишната среща за климата, която ще се проведе в Париж през декември. \r\n***  В Будапеща организират мероприятия за 62-рата годишнина от Унгарската революция. \r\n***  Американският вицепрезидент Майк Пенс ще проведе срещи с представители на Белия дом, отговарящи за развитието на Космическите сили на САЩ. \r\n***  Държавният секретар на САЩ Майк Помпео ще проведе среща с генералния секретар на ООН Антониу Гутериш. \r\n***  НПО публикува доклад от 149 страници за насилието на тормоза на палестинските власти и ХАМАС. \r\n***", "date": "2018.10.24", "title": "Предстоящи международни събития за 24 октомври (Агенция \"Фокус\")"}
{"url": "http://www.focus-news.net/news/2018/10/24/2581832/", "text": "Коалиционният съвет на \"Обединени патриоти\" проведе заседание, на което лидерът на „Атака“ Волен Сидеров отказа да присъства. Срещата бе инициирана от вицепремиера и лидер на ВМРО Красимир Каракачанов в отговор на искането на майките на деца с увреждания за оставката на вицепремиера Валери Симеонов и създалото се напрежение между коалиционните партньори.  \r\nПовод за недоволството на майките стана изказване на Симеонов след заседание на Националния съвет за тристранно сътрудничество, в което той заяви във връзка със Закона за хората с увреждания: „Този закон беше започнат като опит да се угоди на една група кресливи жени, които спекулираха с децата си, манипулираха обществото, изкарвайки на пек и на дъжд тези уж болни деца, без грам майчинско чувство, грижа за тях“. Думите му предизвикаха протести в цялата страна с искане за оставката му в понеделник. В отговор Симеонов заяви, че не вижда основание да напусне поста си и ще го направи единствено, ако това му бъде поискано от Политическия съвет на коалицията \"ГЕРБ – Обединени патриоти\" в лицето на Бойко Борисов, Красимир Каракачанов и Волен Сидеров. По-късно ръководството на „Атака“ излезе с позиция, че сваля политическото си доверие от Валери Симеонов и настоява да бъде предложен друг представител на Патриотите за вицепремиер. В същото време в отворено писмо на Волен Сидеров до коалиционните му партньори той настоя за незабавно свикване на Коалиционния съвет на управляващите още в понеделник, на който да бъде разгледан въпросът с недопустимото поведение на Валери Симеонов и незабавната му оставка като вицепремиер. Такъв в понеделник не се състоя, а от Дубай, където се срещна с министър-председателя на ОАЕ, премиерът Борисов коментира, че ако тръгне да иска оставката на Валери Симеонов силово, това мигновено ще се счупи цялата конструкция на коалицията и правителството ще падне. \"Надявам се „Обединени патриоти“ да оправят взаимоотношенията си - когато са си слагали подписите като отговорни политици, сме се разбрали за четири години\", каза още той. По-късно вицепремиерът и министър на отбраната Красимир Каракачанов обяви, че е поканил Сидеров и Симеонов на Коалиционен съвет на малката коалиция, на който да обсъдят създалата се ситуация. На поканата му се отзова само вицепремиерът и лидер на НФСБ Валери Симеонов. След близо 2-часово заседание двамата дадоха изявление пред медиите, в което изразиха готовността си да работят за решаването на проблемите в коалицията на Патриотите.  \r\nСпоред  Красимир Каракачанов  една оставка в момента означава да се събори правителството и да се върнат ДПС и БСП на власт, което не е решение. По думите му коалицията „Обединени патриоти“ в последните 6-7 месеца не работи, а се занимава с вътрешни проблеми.  „Оттук нататък решението е едно – който ще работи – да работи в коалицията. Ние не можем да се отклоняваме от онези идеи в нашите програми за „Обединени патриоти“ и програмата за управление. Ще поставяме инициативите, които имаме предвид на вниманието на колегите, ще ги информираме, както досега. Ако има отговор по тези инициативи – работим заедно, ако няма – работим по отделно“, допълни лидерът на ВМРО. На въпрос дали съществува малката коалиция, Каракачанов отговори, че съществува, но има сериозни проблеми. Валери Симеонов  отбеляза от своя страна, че коалиционното споразумение между Патриотите не е нарушено, но има сериозни разминавания по него. „Ние отново ще поканим Волен Сидеров и Атака на заседание, на което да обсъдим имаме ли проблеми, нямаме ли и трябва да ги решим или трябва по този неособено хигиеничен начин да ги прекараме през медии и през големия партньор ГЕРБ, който няма вина за нашите отношения“, допълни Симеонов. \"Ние ще полагаме и занапред доброжелателни усилия да се събираме и да си решаваме проблемите. Няма проблем, който да не може да бъде решен\", допълни още Симеонов. По повод изказването си, той за пореден път отбеляза, че то се изкарва от контекста. \"Нима някой от вас допуска, че съм такъв изрод, че ще кажа, че тези деца се преструват. Съвсем не е това смисълът. Още веднъж ви моля прочетете внимателно какво съм казал“, каза Симеонов. Той уточни, че е имал предвид, че майките казват, че децата са болни, а ги държат на дъжд и студ по време на протестите. „Когато вадите две фрази, едната е \"кресливи майки\", след това се добавя другата фраза на „уж болни деца“ - това не е вярно“, допълни още Симеонов. Той посочи, че не вижда причина да се извини и поясни, че не е  разбран правилно.  \r\nМеждувременно лидерът на \"Атака\"  Волен Сидеров  обясни решението си да не присъства на Коалиционния съвет със съобщение във \"Фейсбук\". \"НФСБ преди 6 дни свали политическо доверие от мен като председател на ПГ на ОП. ВМРО не взе никаква позиция по този въпрос, а мълчанието е знак на съгласие с НФСБ. При това положение няма логика да бъда на тази среща“, написа той. \r\nПо-рано през деня на брифинг в Министерски съвет Валери Симеонов призова да не се провежда планираният за сряда протест в негова подкрепа. \"Чувствам се достатъчно уверен и убеден в това, което върша и не е редно да се опитваме да оказваме каквато и да била форма на натиск на коалиционни партньори или някой друг със средства, които не приемам, а именно средствата на уличния натиск“, заяви Симеонов. Протестите с искане на оставката му обаче продължиха и във вторник. Десетки майки на деца с увреждания отново се събраха пред сградата на Министерския съвет в столицата. Протести, подкрепени и от много граждани, се проведоха и в някои от по-големите градове в страната.  \r\nПо-късно през деня стана ясно, че от БСП са внесли искане в деловодството на НС за изслушване на Валери Симеонов в сряда, като първа точка от дневния ред на парламентарното заседание. \"Оттук нататък БСП е в стройна и бърза организация по подготовка за предсрочни избори\", каза лидерът на БСП Корнелия Нинова.", "date": "2018.10.24", "title": "Патриотични трусове (ОБЗОР)"}
{"url": "http://www.focus-news.net/news/2018/10/24/2581840/predstoyashti-sabitiya-v-stranata-za-24-oktomvri-agentsiya-fokus.html", "text": "*** \r\nОт 09.00 часа ще се проведе заседание на Народното събрание.  \r\n*** \r\nОт 10.00 часа ще се проведе заседание на Министерския съвет. \r\n*** \r\nОт 09.00 часа в IV състав на Специализирания наказателен съд ще се гледа делото срещу Юлиян Т., Христо С., Невена М., Георги А., обвинен в образуване и ръководене на организирана престъпна група.  \r\n*** \r\nОт 09.00 часа Аулата на Биологическия факултет на Софийския университет „Св. Климент Охридски\" (бул. „Драган Цанков\" №8) ще се проведе стартиращ семинар по проект за изграждане на Център за компетентност „Устойчиво оползотворяване на био-ресурси и отпадъци от лечебни и ароматични растения за иновативни биоактивни продукти“. \r\n*** \r\nОт 09.00 часа в храм „Покров Богородичен – Всех скорбящих радост“ (зад хотел „Родина“) ще бъде отслужена архиерейска св. Литургия, която с благословението на Негово Светейшество Българския патриарх и Софийски митрополит Неофит ще възглави Преосвещеният Белоградчишки епископ Поликарп, викарий на Софийския митрополит. 24 октомври е определен за Ден на молитва за децата с увреждания. \r\n*** \r\nОт 09.00 часа в НДК в зала „Лаура Кетърунг“ ще се проведе форум „Младежко предприемачество“. \r\n*** \r\nОт 09.30 часа в VIII състав на Специализирания наказателен съд ще се гледа делото срещу Цветан Василев, Александър П., Илиан З., Георги Х. и др., обвинени в организиране и ръководене на организирана престъпна група.  \r\n*** \r\nОт 09.30 часа 28 състав на СГС ще гледа делото срещу Евгени И. и Петър С. (бивши агенти от ДАНС, чл. 357 НК). \r\n*** \r\nОт 10.00 часа на Сцена 47 при Театър НАТФИЗ ще се състои тържествена церемония, на която Горан Стефанов ще бъде удостоен с почетното звание Doctor honoris causa.  \r\n*** \r\nОт 10.00 часа до 17.00 часа в зала „Витоша“ на Интер Експо Център ще се проведе петата национална конференция „Достъп до добра храна“. \r\n*** \r\nОт 10.00 часа в VI състав на Специализирания наказателен съд ще се гледа делото срещу Даниел Б., Христо П., Цветан К., Павел А., Кирил Д., Божидар Л., обвинен в образуване и ръководене на организирана престъпна група. \r\n*** \r\nОт 10.00 часа в XVI състав на Специализирания наказателен съд ще се гледа делото срещу Милко М., Росен Д., Златомир И., Кирил И. и Иван К., обвинени в организиране и ръководене на организиране престъпна група. \r\n*** \r\nОт 10.00 часа на Сцена 47 при Театър НАТФИЗ Горан Стефановски ще бъде удостоен с почетното звание Doctor honoris causa.  \r\n*** \r\nОт 10.00 часа до 13.00 часа в зала „Роял“ на София Хотел Балкан ще се проведе Третият конгрес на Нотариалната камара на Република България на тема „Нотариусът – довереник на държавата и на гражданите. Еволюцията на технологиите. Еволюция на правната сигурност“. \r\n*** \r\nОт 10.00 часа в зала 1 на Столична община ще се проведе заседание на Комисията по архитектура към Столичния общински съвет, на което ще бъде разгледана актуална информация по изпълнението на проект „Изграждане, възстановяване и обновяване на публични пространства в Централна градска част на град София“.  \r\n*** \r\nВ 11.00 часа в централното фоайе на Националния дворец на културата заместник-министърът на регионалното развитие и благоустройството Валентин Йовев ще открие 50-ото юбилейно издание на изложението „Стройко Експо“.  \r\n*** \r\nОт 11.00 часа в Х състав на Специализирания наказателен съд ще се гледа делото срещу Георги К., Илко П., Теодор Б., Димитър К., Георги И. и др., обвинени в организиране и ръководене на организирана престъпна група.  \r\n*** \r\nОт 11.00 часа  до пилоните на НДК ще бъдат пуснати 1 200 розови балона в памет на жените, които всяка година губят битката с рака на гърдата. Събитието е част от информационната и профилактична кампания за борба с тежкото заболяване, инициирана от Първа САГБАЛ „Света София“.  \r\n*** \r\nОт 11.00 часа в Гьоте институт ще се проведе дискусията „Говорейки за революция?“.  \r\n*** \r\nОт 11.00 часа в централата на Fibank, която се намира на бул. „България\" 81Г, отлично представилите се млади български спортисти на олимпийските игри в Буенос Айрес и техните треньори ще бъдат наградени от спонсора на БОК Fibank. \r\n*** \r\nВ 11.30 часа в Изложбена зала ЦУМ главният секретар на БТПП Васил Тодоров ще открие 4-тото специализирано търговско изложение „Здраве и красота с натурални и био продукти“. \r\n*** \r\nОт 12.30 часа в сградата на Националната финансово-стопанска гимназия директорът на СДВР ст. комисар Ивайло Иванов ще награди петима ученици за извършена от тях доблестна постъпка.   \r\n*** \r\nОт 13.00 часа в зала „София 1“ на хотел „Маринела“ ще се проведе пресконференция преди предстоящия елиминационен двубой между Кубрат Пулев и Хюи Фюри, който ще излъчи претендента за световната титла в тежка категория на Международна боксова федерация (IBF) в битка срещу Антъни Джошуа. \r\n*** \r\nОт 13.30 часа в заседателната зала във Висшия съдебен съвет ще се проведе заседание на Прокурорската колегия на ВСС.  \r\n*** \r\nОт 13.30 часа в VII състав на Специализирания наказателен съд ще се гледа делото срещу Валери В., Илияна В., Петър А. и др., обвинени в образуване и ръководене на организирана престъпна група.  \r\n*** \r\nОт 13.30 часа в VI състав на специализирания наказателен съд ще се гледа делото срещу Христо К., Кръстю Д. и Ивайло С., обвинени в изнудване.  \r\n*** \r\nОт 13.30 часа в XV състав на Специализирания наказателен съд ще се гледа делото срещу Добрин С., Георги П., Нено К., Никола П., Веселин И., обвинени в организиране и ръководене на организирана престъпна група.  \r\n*** \r\nОт 13.30 часа в XI състав на Специализирания наказателен съд ще се гледа делото срещу Атанас С., Стефан Г., Стоян Р., Денчо Г. и Здравко З., обвинени в организиране и ръководене на организирана престъпна група. \r\n*** \r\nОт 14.00 часа 11 състав на СГС ще гледа делото срещу Христо П. бивш управител на „Фонд научни изследвания“ (за умишлена безстопанственост). \r\n*** \r\nОт 14.00 часа в аулата на УСБАЛ по онкология ще се проведе лекция на тема „Профилактика и превенция на рака на гърдата“ в „Училище за пациенти“ на болничното заведение.  \r\n*** \r\nОт 14.30 часа в зала 33 на Софийския районен съд ще се гледа делото срещу А. Попов (бивш зам.-министър на транспорта).  \r\n*** \r\nОт 14.30 часа в XVIII състав на Специализирания наказателен съд ще се гледа делото срещу Огнян А., Янко Я., Ивайло С., Петър М., Ангел Т. и др., обвинени в организиране и ръководене на организирана престъпна група.  \r\n*** \r\nОт 15.00 часа ротарианци и членове на младежките подразделения на организацията – Ротаракт (18 - 30 г.) и Интеракт (12 - 18 г.) ще излязат по улиците на столицата и ще разказват за постиженията на Световната инициатива за премахване на полиомиелита. Местата, на които ще може да се срещат хората в червени тениски с логото на кампанията, са фонтана на Южния парк, пл. „Света Неделя“, парка на НДК, градинката пред Народния театър и пред Софийския университет „Климент Охридски“.  \r\n*** \r\nОт 15.15 часа на ул. „Света София“ 5, официално ще бъде открита ОББ Галерия.  \r\n*** \r\nОт 19.00 часа в Бар-галерия KaRe-Arte  ще се проведе мултимедийна лекция на тема „Модерният мъж: Персоналният стил за успеха“.  \r\n*** \r\nОт 20.00 часа в ДНК ще се състои премиерата на спектакълът „Мовименто/Вариации“.  \r\n***   \r\nВ Банско ще се проведе Втора национална среща на експертите по социални дейности и здравеопазване от общините. \r\n*** \r\nОт 13.00 часа в зала „22 Септември“ ще се проведе кръгла маса на тема „Бъдещите за науките за древността“.  \r\n*** \r\nОт 18.00 часа Арт салона на Радио „Благоевград“ ще бъде представена фотографската изложба „Песента на водата\".  \r\n*** \r\nОт 19.00 часа в Американския университет ще се проведат публични лекции на проф. Кай Долеруп от Университета в Копенхаген „Андерсен – човекът зад легендата“.  \r\n*** \r\nОт 10.30 часа в храм „Св. св. Кирил и Методий“ ще бъде отслужен молебен за здравето на децата с увреждания и техните семейства.  \r\n*** \r\nОт 13.00 часа в Хотел България в „Капитанска зала“ ще се проведе инициативата \"Moving Kotra\", организирана от Корейската агенция за насърчаване на търговията и инвестициите (КОТРА) и има за цел да реализира двустранни бизнес и търговски отношения между Република Корея и България. \r\n*** \r\nОт 17.30 часа на площад „Атанас Сиреков“ 4 (срещу Община Бургас) ще се проведе инициативата „Известни бургаски личности четат за децата“ на тема „Любима книжка от моето детство“ по повод Националната седмица на четенето. \r\n*** \r\nОт 10.30 часа до 13.00 часа в Наказателна зала 1, на Варненския окръжен съд е насрочено разпоредителното заседание по делото за инцидента пред дискотека „Гетсби“.  \r\n*** \r\nОт 11.00 часа в ОУ „Христо Ботев“ и ПХГ „Св. св. Кирил и Методий“ ще се проведе информационна среща с родители, а от 11.30 часа в ОУ „Бачо Киро“, ОУ „Патриарх Евтимий“ и СУ „Емилиян Станев“ – състезание по български език и литература „Написаното остава. Пиши правилно!“, организирано от Института за български език и литература към БАН. В 13.00 часа в Библиотечно-информационния център на Великотърновския университет „Св. св. Кирил и Методий“ ще бъдат наградени отличените творби от конкурсите „Търновска книжовна школа –минало, традиции, бъдеще“ и „Книгата, която няма да забравя“. В 15.30 часа в ДГ „Соня“ деца ще четат на малките под надслов „С любов към книгите“.  \r\n***  \r\nОт 16.00 часа в читалище „Надежда – 1869“ ще се проведе среща с Елена Чамуркова и представяне на книгата ѝ „Обществена поръчка“.  \r\n***  \r\nОт 19.00 часа Клуб 7 ще се проведе среща с женски футболен клуб „Етър“.  \r\n***  \r\nОт 19.00 часа на стадион „Ивайло“ ще започнат масови безплатни тренировки – Есен 2018. \r\n*** \r\nОт 12.30 часа зала на Общинския съвет ще бъдат наградени победителите в Димитровденското математическо състезание. От 14.00 часа до 18.00 часа ще се състои  IV Международна конференция „Модернизационни тенденции в стопанския и културния живот на Видинско и Тимошко – XVIII – XX век” в Конферентен център на Областна администрация – Видин. В 19.00 часа ще се състои спектакълът „Северняшка сватба” на Ансамбъл за народни песни и танци „Дунав” в Спортна зала „Фестивална”. \r\n*** \r\nОт 10.00 часа в църква „Св. Николай“ ще бъде отслужен молебен за децата с увреждания.  \r\n*** \r\nОт 10.00 часа в Заседателната зала на Община Враца ще се проведе търг с явно наддаване за учредяване право на строеж върху урегулиран поземлен имот-частна общинска собственост, намиращ се на улица „Лукашов”, отреден за построяване на сграда „Административно-търговски център“, съгласно действащия план за застрояване, одобрен със Заповед № 464/15.03.2018 г. на Кмета на Община Враца (Сувенирна палата).  \r\n*** \r\nОт 19.00 часа в Камерна зала на ДКТ ще бъде представена постановката „Нора“ от Хенрик Ибсен. \r\n*** \r\nОт 10.00 часа в манастир „Св. Пророк Илия“ ще се състои церемония „Камбана за живота на Земята 2018“.  \r\n*** \r\nОт 09.30 часа в Детска градина № 9 и от 10.30 часа в Детска градина №20 ще се играе кукленият спектакъл „Приказка за Ох“ на Държавен куклен театър „Дора Габе“.  \r\n*** \r\nОт 10.00 часа в Регионална библиотека „Дора Габе“ ще се състои инициативата „Моето първо посещение в библиотеката“.  \r\n*** \r\nОт 19.00 часа в Концертна зала „Добрич“ концерт на Руслан Мъйнов с любимите руски песни.  \r\n*** \r\nОт 19.00 часа в Драматичен театър „Йордан Йовков“ ще се играе спектакълът „Седем“.  \r\n*** \r\nОт 18.00 часа в Хексагон на Алианс Франсез, ул. „23-ти Пехотен Шипченски Полк\" 29 ще се проведе информационна кампания в защита на Национален парк „Пирин“.  \r\n*** \r\nОт 11.00 часа в ОДМВР – Кърджали ще се състои брифинг относно работата на полицията в училищата, картина на противообществените прояви на малолетни и непълнолетни в областта и резултати от дейността на мобилните екипи в малките и отдалечени населени места. \r\n*** \r\nОт 10.00 часа пред паметника на Йордан Радичков ще бъде отбелязана 89-ата годишнина от рождението на писателя. \r\nВ 17.00 часа в Детски отдел на библиотеката ще бъдат връчени наградите на победителите от програмата „Децата на Монтана четат 2018“. \r\n*** \r\nОт 18.30 часа в зала на бул. „Стамболийски“ 43А ще се проведе информационна кампания в защита на Национален парк „Пирин“.  \r\n*** \r\nОт 09.00 часа ще бъде отслужена архиерейската света Литургия в храм „Св. Възнесение Господне“. \r\n***   \r\nОт 09.00 часа в Зала 1 в апелативен съд ще се гледа делото по жалби на подсъдимите Веселин Т. и Ивайло М. Те са признати за виновни в това, че на 28.08.2016 г. в гр. Хасково  в съучастие като извършители умишлено са умъртвили Людмил Б., поради което са осъдени - първият на 17 години лишаване от свобода, а вторият на 11 години лишаване от свобода. \r\n***   \r\nОт 09.30 часа в Зала 2 на Окръжен съд ще се гледа делото на подсъдимия Атанас А. Той е обвинен в това, че в качеството му на частен съдебен изпълнител е нарушил служебните си задължения по разпределение на събраните суми в размер на 3287,19 лв., постъпили от длъжника „А.“ АД на 23.05.2008 г. \r\n***   \r\nОт 11.00 часа в Дом за деца „Мария Луиза“, ул. „Асен Златаров\" 29 ще се проведе пресконференция за проекта на дългогодишния концерт-майстор на „Софийски солисти” Георги Калайджиев за деца в социално неравностойно положение. \r\n***   \r\nОт 16.30 часа в залата на Регионалния исторически музей в Пловдив, пл. „Съединение“1, СНЦ „Бизнесът за Пловдив“ и „Британо-Българската Бизнес Асоциация“ организират конференция на тема „Брекзит и бъдещето на международната търговия“. \r\n*** \r\n От 17.15 часа във Факултета по растителна защита и агроекология на Аграрния университет - Пловдив, бул. „Менделеев“ 12, етаж 2,  аудитория 7 ще се проведе Научна лаборатория за забавна химия и биология. \r\n***   \r\nОт 17.30 часа в Конферентната зала на НБ „Иван Вазов“ – Пловдив ще бъде представена новата книга на Райна Каблешкова „За честта на пагона и в служба на Отечеството“. \r\n*** \r\nОт 19.00 часа в Дома на културата „Борис Христов“ ще свири на цигулка Мила Георгиева. \r\n***   \r\nОт 17.00 часа в кафе „Зайо Байо” ръководството на Община Разград организира провеждането на Първи дискусионен форум за родители. \r\n*** \r\nВ 18.00 часа в туристическо дружество „Приста“ ще се проведе информационна кампания в защита на Национален парк „Пирин“.  \r\n*** \r\nОт 13.00 часа ще се проведе заседание на Областната епизоотична комисия, на която ще бъдат обсъдени мерките, както и действията на различните служби в областта по отношение на констатирания случай на Африканска чума по свинете край Кайнарджа. \r\n*** \r\nДепутатите от ПГ на „БСП за България” ще се срещнат с гражданите от Сливенска, Хасковска, Софийска област и София град във връзка с проекта „Визия за България“. Графикът на срещите може да видите  . \r\n***   \r\nОт 10.00 часа в зала 105 на Община Сливен ще се проведе пресконференция за представяне на изпълнените дейности  по проект „Подобряване на гродското среда на Сливен“. От От 13.00 часа  ще бъдат открити  обществени пространства, обновени по проекта. Церемонията ще се проведе на благоустроеното поречие на р. Асеновска от страната на ул. „Димитър Пехливанов – Добрович“.  \r\n***   \r\nОт 11.00 в РИМ – Сливен официално ще бъде обявено новото име на Регионалния исторически музей и ще бъде открит бюст-паметник на неговия патрон – д-р Симеон Табаков. \r\n***   \r\nОт 11.00 часа в зала „Май“ заместник регионалният министър Деница Николова ще открие информационен ден за популяризиране на инвестициите в туризма и градската среда, предоставяни чрез финансови инструменти по Оперативна програма „Региони в растеж“ 2014-2020 г. От 13.00 часа регионалният заместник-министър ще открие обществени пространства, обновени по проекта за подобряване на градската среда на Сливен. Церемонията ще се проведе на благоустроеното поречие на р. Асеновска от страната на ул. „Димитър Пехливанов – Добрович“.  \r\n***   \r\nОт 14.30 часа ще се проведе третият полуфинал от образователно-патриотичната кампания „Моят град е моята крепост“. В него ще участва министърът на регионалното развитие и благоустройството Петя Аврамова.   \r\n***   \r\nОт 18.00 часа в комплекс „Национал“, зала „Графити“, ще се проведе открито обсъждане на Проекта „Визия за България“. Участници в дискусията ще са народните представители от Парламентарната група на Коалиция „БСП за България“ Антон Кутев, Георги Свиленски, Кольо Милев, Стоян Мирчев и Таско Ерменков. \r\n*** \r\nОт 11.00 часа в регионалния пресклуб на БТА ще се проведе пресконференция на Общинския съвет на БСП - Стара Загора.  \r\n*** \r\nОт 11.00 часа в Оперен театър ще бъде представена опера за бебоци.  \r\n*** \r\nОт 18.00 часа в арт фоайе на радио „Стара Загора“ ще се състои среща с писателя Христо Карастоянов.  \r\n*** \r\nОт 10.00 часа в РЗИ - Стара Загора ще се проведат събития от Световната кампания „Познавате ли признаците на остеопорозата?“.  \r\n*** \r\nОт 10.30 часа в кафе-театъра на ОНЧ „Напредък-1864“ ще се проведе информационна среща и граждански диалог на тема „Бъдещето на Кохезионната политика на ЕС“.  \r\n*** \r\nОт 10.00 часа в църквата „Св. Димитър“ ще бъде отслужен молебен за здраве за децата с увреждания по повод празника на св. Богородица – „Всех скорбящих радост“. \r\n*** \r\nОт 10.30 часа до 12.00 часа в заседателната зала на Община Чупрене ще се проведе среща на тема „Европейско финансиране за малък бизнес“.", "date": "2018.10.24", "title": "Предстоящи събития в страната за 24 октомври (Агенция „Фокус“)"}
{"url": "http://www.focus-news.net/news/2018/10/24/2581843/ministar-petya-avramova-shte-poseti-sliven-za-tretiya-polufinal-na-kampaniyata-na-mrrb-moyat-grad-e-moyata-krepost.html", "text": "Министърът на регионалното развитие и благоустройството Петя Аврамова ще бъде на посещение в Сливен, където от 14.30 часа ще се проведе третият полуфинал от образователно-патриотичната кампания „Моят град е моята крепост“. Това съобщиха от пресцентъра на  Министерство на регионалното развитие и благоустройството . В него ще участва и заместник-министър Деница Николова. \r\nВ зала „Сливен“ знания ще премерят ученическите отбори от областите Сливен, Бургас, Ямбол, Хасково, Пловдив, Смолян, Кърджали и Стара Загора. Те ще бъдат изпитвани от водещите – актьорите Димитър Рачков и Васил Василев – Зуека, какво знаят за България и за родните си места. \r\nПреди това заместник-министър Николова ще открие информационен ден за популяризиране на инвестициите в туризма и градската среда, предоставяни чрез финансови инструменти по Оперативна програма „Региони в растеж“ 2014-2020 г. Срещата ще се състои от 11.00 часа в зала „Май“ (заседателната зала на Общински съвет - Сливен).  \r\nВ 13.00 часа регионалният заместник-министър ще открие обществени пространства Сливен, обновени по проекта за подобряване на градската среда на Сливен. Церемонията ще се проведе на благоустроеното поречие на р. Асеновска от страната на ул. „Димитър Пехливанов – Добрович“.", "date": "2018.10.24", "title": "Министър Петя Аврамова ще посети Сливен за третия полуфинал на кампанията на МРРБ „Моят град е моята крепост“"}
{"url": "http://www.focus-news.net/news/2018/10/24/2581833/hristiyan-mitskovki-kam-sedemte-deputati-ot-vmro-dpmne-glasuvali-za-konstitutsionnite-promeni-samo-malko-tryabvashe-da-izdarzhite.html", "text": "Само малко трябваше да издържите, заяви лидерът на ВМРО-ДПМНЕ в обръщение към седемте депутати от партията, подкрепили конституционните промени, съобщава  македонският телевизионен канал „Телма“ . \r\nНаведохте се и ни предадохте! Засрамете се, заяви лидерът на ВМРО-ДПМНЕ, Християн Мицковски на седемте депутати от ВМРО-ДПМНЕ, които гласуваха за конституционни промени, в обръщение по повод честването на партията на Деня на революционната борба. Мицковски обвини седемте, че са се поставили в услуга на правителството по лични причини. \r\n\"Малко трябваше! Малко трябваше  да издържите! Да си изпълните задължението и да не превивате гръбнак, Заев беше готов! Вие продължихте политическата кариера на Заев за сметка на Македония. Влязохте в неговия план ,в който срамно се търгува с хиляди македонски души. И ако ни бяхте  подкрепили, щяхме да отидем на изборите! И ние ще победим злото! Ще победим Зоран Заев и групата около него! Така и не разбрахте, че беше готов става дума за Зоран Заев – бел.ред.) \", каза Християн Мицковски, лидер на ВМРО-ДПМНЕ.  Юлиян Марков", "date": "2018.10.24", "title": "Християн Мицковки към седемте депутати от ВМРО-ДПМНЕ, гласували за конституционните промени: Само малко трябваше да издържите"}
{"url": "http://www.focus-news.net/news/2018/10/24/2581845/pravitelstvoto-shte-razgleda-promeni-v-zakona-za-otbranata-i-vaorazhenite-sili-na-r-balgariya.html", "text": "Правителството  ще разгледа промени в Закона за отбраната и въоръжените сили на Р България. Това предвижда  дневния ред  на министрите за днешното редовно правителствено заседание, което ще започне в 10.00 часа. Точката е внесена от вицепремиера и министър на отбраната Красимир Каракачанов. \r\nНа вниманието на кабинета ще бъдат поставени и промени в Закона за БНБ, внесени от финансовия министър Владислав Горанов.  \r\nМинистерският съвет ще разгледа проект на меморандум за сътрудничество в областта на образованието между българското Министерство на образованието и науката и Министерството на образованието на Р Азербайджан. Точката е внесена от министъра на образованието Красимир Вълчев.  \r\nПравителството ще определи и спечелилите конкурса за концесионер на морски плаж „Златни пясъци“ и „Созопол-централен“. Точките са внесени от министъра на туризма Николина Ангелкова. \r\nМинистрите ще разгледат и предложение до президента за награждаване на актьора Владимир Пенев с орден „Св. Св. Кирил и Методий“ огърлие. Предложението е внесено от министъра на културата Боил Банов.", "date": "2018.10.24", "title": "Правителството  ще разгледа промени в Закона за отбраната и въоръжените сили на Р България"}
{"url": "http://www.focus-news.net/news/2018/10/24/2581841/nimh-znachitelno-shte-se-usili-severozapadniyat-vyatar-po-kasno-prez-denya-s-nego-shte-zapochne-da-nahluva-studen-vazduh.html", "text": "Днес значително ще се усили северозападният вятър. По-късно през деня с него ще започне да нахлува студен въздух. Облачността ще е променлива, след обяд по-често значителна. На места по преминаващия студен атмосферен фронт ще има превалявания от дъжд, в планините – от сняг. Значителни валежи не се очакват. Максималните температури ще бъдат между 17° и 22°, за София - около 17°. През нощта от северозапад облачността бързо ще намалява, но с рязкото застудяване в отделни райони на Предбалкана е възможно да прехвърчи сняг. Това съобщи за  Агенция \"Фокус\"  дежурният синоптик от НИМХ Евгения Егова. Атмосферното налягане е по-ниско от средното за месеца и ще продължи да се понижава. Вечерта от запад ще започне бързо повишение. \r\nНад Черноморието облачността ще е променлива, често значителна. Преди обяд ще духа до умерен вятър от запад-югозапад. След обяд значително ще се усили северозападният вятър. След пладне и вечерта, по преминаването на студения атмосферен фронт, на места ще превали слаб дъжд. Максималните температури на въздуха и на морската вода е 18°-19°. Вълнението на морето ще бъде 3-4 бала. \r\nНад планините ще има променлива, често значителна облачност. На места ще превали дъжд, над 2000 метра – сняг, но до вечерта с очакваното рязко застудяване сняг ще превали и в ниските планински части. Ще духа бурен, по върховете временно ураганен вятър от северозапад. Максималната температура на височина 1200 метра ще бъде около 12°, на 2000 метра – около 3°, но след пладне рязко ще застудява.", "date": "2018.10.24", "title": "НИМХ: Значително ще се усили северозападният вятър, по-късно през деня с него ще започне да нахлува студен въздух"}
{"url": "http://www.focus-news.net/news/2018/10/24/2581846/konstatiran-e-parvi-sluchay-na-afrikanska-chuma-pri-diva-svinya-kray-kaynardzha.html", "text": "От 13.00 часа днес ще се проведе заседание на Областната епизоотична комисия в град Силистра, на която ще бъдат обсъдени мерките, както и действията на различните служби в областта срещу разпространението на африканската чума. Това съобщиха от пресцентъра на  БАБХ . Вчера Българската агенция по безопасност на храните (БАБХ) констатира първи случай на африканска чума при дива свиня край Кайнарджа. Мъртвото диво прасе е открито непосредствено до самата телена ограда, на границата с Румъния, в която се е оплело при опит за преминаване на територията на България. Съоръжението е изпълнило предпазните си функции. Изпитването на взетите проби потвърди наличие на вируса на африканска чума по свинете (АЧС).  \r\nС цел контрол и ликвидиране на заболяването БАБХ започна прилагане на всички мерки в съответствие с действащото законодателство. Извършено е унищожаване и загробване на намерената дива свиня. Извършена е дезинфекция на мястото на загробване.  \r\nЩе се извършват постоянни клинични прегледи за АЧС при домашни свине и ще се вземат проби от всички умрели или показващи клинични признаци диви и домашни свине като изпълнение на Програмата за профилактика и надзор на болестта АЧС в България. Мерките при домашни свине са насочени към стриктни мерки за биосигурност с цел, прекъсването на възможността за прехвърляне на заразата между дивата и питомната популация  свине в страната. Те са базирани на Стратегията на Европейския съюз (ЕС) за африканска чума по свинете (SANTE 7113/2015) и са насочени  най-вече към дивата популация.  \r\nСтратегията за контрол на АЧС е основана на ранно откриване на болестта и прилагане на стриктни мерки за контрол и биологична сигурност в обектите. Към момента АЧС е констатирана в девет държави членки: Белгия, Чехия, Полша, Естония,  Латвия, Румъния, Унгария, Латвия, Румъния.  \r\nМястото на откриване на мъртвата дива свиня е в близост до огнищата на АЧС в Румъния. Предстои допълнително разширяване на епизоотологичното проучване, както и посещение на място на експерти от Централното управление на БАБХ.", "date": "2018.10.24", "title": "Констатиран е първи случай на африканска чума при дива свиня край Кайнарджа"}
{"url": "http://www.focus-news.net/news/2018/10/24/2581848/zam-ministar-valentin-yovev-shte-otkrie-spetsializiranoto-izlozhenie-stroyko-ekspo-v-ndk.html", "text": "Заместник-министърът на регионалното развитие и благоустройството Валентин Йовев ще открие 50-ото юбилейно издание на изложението „Стройко Експо“ в 11.00 часа днес в централното фоайе на Националния дворец на културата. Това съобщиха от пресцентъра на  Министерството на регионалното развитие и благоустройството . Над 180 български и чуждестранни фирми ще представят технологии и продукти за подобряване на околната среда и качеството на живот.", "date": "2018.10.24", "title": "Зам.-министър Валентин Йовев ще открие специализираното изложение „Стройко Експо“ в НДК"}
{"url": "http://www.focus-news.net/news/2018/10/24/2581847/pravoslavnata-tsarkva-otbelyazva-praznika-na-ikonata-na-sv-bogoroditsa-vseh-skorbyashtih-radost.html", "text": "Светата Православна църква отбелязва празника на иконата на св. Богородица – „Всех скорбящих радост“. По решение на Св. Синод от 03.10.2018 г., протокол № 17, този ден е определен за Ден на молитва за децата с увреждания, който да бъде вписан в Месецослова на Българската православна църква – Българска патриаршия. Това съобщават от  Св. Сионод . \r\nПо този повод в едноименния храм в София „Покров Богородичен – Всех скорбящих радост“ /зад хотел „Родина“/ от 09.00 часа ще бъде отслужена архиерейска св. Литургия, която с благословението на Негово Светейшество Българския патриарх и Софийски митрополит Неофит ще възглави Преосвещеният Белоградчишки епископ Поликарп, викарий на Софийския митрополит.  \r\nСлед светата Литургия, съгласно определението на Св. Синод, пред иконата на Св. Богородица – „Всех скорбящих радост“ ще бъде отслужен молебен за децата с увреждания и техните семейства. \r\nНека всички се помолим заедно за нашите деца.", "date": "2018.10.24", "title": "Православната църква отбелязва празника на иконата на св. Богородица – „Всех скорбящих радост“"}
{"url": "http://www.focus-news.net/news/2018/10/24/2581852/burgas-v-hram-sv-sv-kiril-i-metodiy-shte-bade-otsluzhen-moleben-za-zdraveto-na-detsata-s-uvrezhdaniya-i-tehnite-semeystva.html", "text": "От 10.30 часа тази сутрин в бургаския храм „Св. св. Кирил и Методий“ ще бъде отслужен молебен за здравето на децата с увреждания и техните семейства. Това съобщиха от пресцентъра на  Община Бургас . Същото ще се случи и в останалите български градове.  \r\nС решение на Светия Синод тази дата, на която се отбелязва празникът на иконата на Божията майка „Всех скорбящих радост“ – „Радост за всички скърбящи“, официално ще залегне в православния църковен календар и като ежегоден Ден за молитва за децата с увреждания и техните семейства.", "date": "2018.10.24", "title": "Бургас: В храм „Св. св. Кирил и Методий“ ще бъде отслужен молебен за здравето на децата с увреждания и техните семейства"}
{"url": "http://www.focus-news.net/news/2018/10/24/2581849/api-ot-1200-chasa-do-1500-chasa-se-ogranichava-dvizhenieto-po-avtomagistrala-hemus-mezhdu-km-74-i-km-79-za-stroitelstvoto-na-noviya-uchastak-kray-yablanitsa.html", "text": "От 12.00 часа до 15.00 часа днес се ограничава движението по автомагистрала „Хемус“ между км 74 и км 79 за строителството на новия участък край Ябланица. Това съобщиха от пресцентъра на  Агенция „Пътна инфраструктура“ . Временната организация на движението е за извършване на дейности, свързани със строителството на новия участък от автомагистралата. В този интервал трафикът ще се пренасочва по път I-3 Ботевград – Ябланица.", "date": "2018.10.24", "title": "АПИ: От 12.00 часа до 15.00 часа се ограничава движението по автомагистрала „Хемус“ между км 74 и км 79 за строителството на новия участък край Ябланица"}
{"url": "http://www.focus-news.net/news/2018/10/24/2581850/plovdiv-arhiereyska-sveta-liturgiya-i-moleben-za-detsata-s-uvrezhdaniya-shte-badat-otsluzheni-v-hram-sv-vaznesenie-gospodne.html", "text": "Архиерейска света Литургия и молебен за децата с увреждания ще бъдат отслужени в храм „Св. Възнесение Господне“, предаде репортер на  Агенция „Фокус“ . Поводът е празникът Пресвета Богородица „Всех скорбящих радост“, а Литургията ще започне от 09.00 часа. След нея ще бъде отслужен молебен за децата с увреждания, техните близки и роднини.  \r\nНикола ПЕТКОВ", "date": "2018.10.24", "title": "Пловдив: Архиерейска света Литургия и молебен за децата с увреждания ще бъдат отслужени в храм „Св. Възнесение Господне“"}
{"url": "http://www.focus-news.net/news/2018/10/24/2581851/deputatite-ot-pg-na-bsp-za-balgariya-shte-se-sreshtnat-s-grazhdanite-ot-slivenska-haskovska-sofiyska-oblast-i-sofiya-grad-za-predstavyat-viziya-za-balgariya.html", "text": "Продължават срещите на народните представители от ПГ на „БСП за България” с граждани, на които те представят „Визия за България”. Днес те ще са на посещение в Сливенска, Хасковска и Софийска област, както и в София град. Това съобщиха от пресцентъра на  НС на БСП . Срещи в Сливенска област \r\nОт 18.00 часа в залата на хотел „Национал” в Сливен, зам.-председателите на ПГ на „БСП за България” Георги Свиленски и Антон Кутев, както и народните представители Иван Иванов, Таско Ерменков и Кольо Милев ще се срещнат с граждани;  \r\nВ 18.30 часа в с. Младово депутатите Николай Тишев и Николай Пенев ще се срещнат с хората в залата на кметството;  \r\nВ 17.30 часа в Нова Загора народните представители Петър Витанов, Теодора Халачева и доц. Георги Йорданов ще проведат среща в залата на Общинския съвет на БСП; \r\nОт 17.30 часа в Твърдица депутатите Илиян Тимчев, Веска Ненчева и Тодор Байчев ще се срещнат в читалището с хората от града. Срещи в Хасковска област \r\nВ с. Минерални бани от 18.00 часа депутатите Васил Антонов, Иван Генов и Николай Иванов ще се срещнат с хората в залата на читалището; \r\nВ с. Маджарово от 17.00 часа народните представители проф. Анелия Клисарова, Манол Генов и Цветан Топчиев ще проведат среща в залата на Общината; \r\nВ Свиленград в 15.30 часа депутатите Александър Симов и Милко Недялков ще се срещнат с културни дейци и самодейци в ресторант „Марица”. От 17.30 часа Симов, Недялков и народният представител Никола Динков ще се срещнат с граждани в залата на Общината;  \r\nВ Ивайловград от 18.00 часа народните представители Дора Янкова, Димитър Данчев и Николай Бошкилов ще се срещнат с гражданите в местното читалище;  \r\nВ Харманли в 17.00 часа депутатите Николай Цонков, проф. Георги Михайлов, Станислав Владимиров и проф. Иво Христов ще се срещнат с граждани в залата на културния център в града; \r\nВ Любимец в 18.00 часа народните представители Филип Попов, Румен Георгиев и Любомир Бонев ще се срещнат в местното читалище с граждани; \r\nВ 15.00 часа в Хасково народните представители проф. Румен Гечев, Елена Йончева, Васил Антонов, Иван Генов и Николай Иванов ще се срещнат с представители на бизнеса  в читалище \"Заря\", зала Камерна. В 17.30 часа народните представители Валери Жаблянов, Елена Йончева и проф. Румен Гечев ще се срещнат с граждани в Залата на НТС на 3 етаж; \r\nВ 18.00 часа в Димитровград в местното читалище народните представители проф. Светла Бъчварова, инж. Петър Кънев, Георги Търновалийски и Виолета Желева ще представят пред гражданите „Визия за България”; \r\nВ Тополовград в 17.00 часа зам.-председателят на ПГ на „БСП за България” Христо Проданов и народните представители Георги Андреев  и Богдан Боцев ще се срещнат в читалището с граждани;  \r\nВ 17.30 часа в Симеоновград, зам.-председателят на ПГ на „БСП за България” Весела Лечева и депутатите Явор Божанков, Иван Ибришимов  и Георги Гьоков ще се срещнат с граждани в читалище \"Развитие\".     Срещи в София и София област \r\nВ 18.00 часа в с. Чавдар, Софийска област, народните представители Йордан Младенов, Иван Ченчев и Чавдар Велинов ще се срещнат с обществеността в залата на читалището;  \r\nВ 18.00 часа в кино „Освобождение” в район „Сердика\" в град София народните представители Жельо Бойчев и Кристина Сидорова ще се срещнат с хората от района.", "date": "2018.10.24", "title": "Депутатите от ПГ на „БСП за България” ще се срещнат с гражданите от Сливенска, Хасковска, Софийска област и София град, за представят „Визия за България”"}
{"url": "http://www.focus-news.net/news/2018/10/24/2581842/parlamentat-shte-glasuva-vota-na-nedoverie-kam-kabineta-borisov-3-na-tema-zdraveopazvane.html", "text": "Парламентът ще гласува вота на недоверие към кабинета „Борисов“ 3 на тема „Здравеопазване“. Това предвижда седмичната проектопрограма за работа на  Народното събрание . Гласуването се провежда, след като в петък се осъществиха разискванията по вота, с което се спазва изискването на Правилника за организацията и дейността на Народното събрание, то да не е по-рано от 24 часа след приключване на дебатите. За да е успешен  вотът, за него трябва да са гласували повече от половината от всички народни представители. При отхвърляне на вота на недоверие към правителството, такова може да се поиска на същото основание едва след 6 месеца. \r\nВотът бе внесен на 15 октомври с подписите на всички 79 народни представители от ПГ на „БСП за България“ заради провала на правителството в сферата на здравеопазването. Мотивите на опозицията са разделени на три части: състояние на здравеопазването, предложенията за реформи в системата и алтернативата на БСП. Това е третият вот на недоверие към кабинета. Предходните два на тема „Корупция“ и „Сигурност“ не успяха да минат.  \r\nНа вниманието на депутатите се поставя и президентското вето върху Закона за държавната собственост, приет от парламента на 10 октомври. В мотивите си държавният глава Румен Радев посочва, че с приетия закон се създава възможност за скрита приватизация на дружества от забранителния списък по Закона за приватизация и следприватизационен контрол. Ветото върху промените на Закона за държавната собственост е десето за президента, като до момента парламентът е подкрепил само едно от тях - върху Закона за приватизация и следприватизационен контрол.", "date": "2018.10.24", "title": "Парламентът ще гласува вота на недоверие към кабинета „Борисов“ 3 на тема „Здравеопазване“"}
{"url": "http://www.focus-news.net/news/2018/10/24/2581854/denyat-24-oktomvri-v-balgarskata-istoriya.html", "text": "На тази дата през 1912 г., по време на Балканската война, Седма пехотна дивизия и Родопският отряд получават задача да овладеят Солун. \r\nПрез 1877 г. руски гвардейски части под командването на генерал Й. Гурко превземат с. Горни Дъбник. Прекъсва се комуникацията на Плевенския гарнизон с турския тил. По същото време руски и турски отряди водят ожесточени боеве при с. Телиш. \r\n2004 г. \r\nНа територията на Ирак са ранени четирима български военнослужещи. Инцидентът става, когато военен конвой се връща от Хила в Кербала. На един от контролните пунктове при влизането в града се взривява устройство, поставено в камион. Старши сержант Владимир Пашов умира, в следствие на силна кръвозагуба, докато е транспортиран от полската база “Лима” за Багдад. \r\nСтарши сержант Владимир Неделев Пашов е роден на 8 юли 1969 г. в град София. Завършва ЕСПУ с преподаване на английски език. В Българската армия е сержант от 11 септември 1991 г. В последно звание - старши сержант, е от 4 май 1994 г. Служи в поделение 24 900 - Враждебна като старши механик. \r\nВладимир Пашов участва в мисии в на СФОР през 1998 г. и през 2000 г. \r\nТой е женен и има дъщеря. \r\nСъс заповед на министъра на отбраната старши сержант Владимир Неделев Пашов е произведен посмъртно в звание офицерски кандидат и е отличен с награден знак \"За вярна служба под знамената\" I степен. \r\n2002 г. \r\nВ периода 18 - 24 октомври във Варна се провежда юбилейният ХХV-ти фестивал \"Златната роза\", на който голямата награда получава филмът \"Емигранти\" на Ивайло Христов и Людмил Тодоров, а наградата за цялостно творчество – режисьорът Зако Хеския. \r\n2001 г. \r\nВ периода 22 - 24 октомври българският премиер Симеон Сакскобургготски прави първото си официално задгранично посещение. То е в Белгия, където освен с белгийския министър-председател се среща и с председателя на Европейската комисия Романо Проди, с генералния секретар на НАТО лорд Джордж Робъртсън и с комисаря по присъединяването Гюнтер Ферхойген. Сакскобургготски посещава и Страсбург. \r\n1989 г. \r\nВъншният министър Петър Младенов, член на Политбюро на ЦК на БКП, пише открито писмо, с което си подава оставката като външен министър. В писмото са формулирани обвинения срещу управлението на Тодор Живков, който е обвинен за дълбоката вътрешна и външнополитическа криза, в която е изпаднала България. Петър Младенов обвинява Тодор Живков, че със съпротивата си срещу съветската \"перестройка\" изолира България от Съветския съюз. \r\n1981 г. \r\nВ периода 17 - 24 октомври във Варна се провежда ІІ-ри световен анимационен филмов фестивал. \r\n1939 г. \r\nРазпуснато е на XXIV ОНС. \r\n1925 г. \r\nОтменя се военното положение, което е обявено от правителството след атентата в столичната катедрала \"Свети Крал\" (днес \"Света Неделя\"), извършен на 16 април същата година от БКП, при който са убити над 150 души (депутати, генерали и др.). \r\nСтроителството на катедралата \"Свети Крал\" започва през 1885 г. и завършва през 1886 г. Изградена е по проект на руския архитект Л. О. Василиев. \r\n1921 г. \r\nОбявено е \"усилено военно положение\" в Софийски, Кюстендилски и Петрички окръг, след като на 22 октомври македонски дейци на войводата Иван Бърльо убиват военния министър Александър Димитров край с. Козница в Конявската планина. \"Усиленото военно положение\" е отменено до \"обикновено военно положение\" на 5 февруари 1922 г., а на 14 март 1922 г. е вдигнато за цялата страна. \r\nАлександър Димитров (Брадата) е политически и държавен деец, съратник на Ал. Стамболийски. Роден е през 1873 г в с. Слокощица, Кюстендилско. Завършва Педагогическото училище в родния си град, след което е учител в редица села из окръга. Развива активна просветна дейност сред селяните – организира вечерни и неделни училища, читалища, курсове по тютюнопроизводство и овощарство. Помества дописки и статии във в. \"Земледелска защита\" (1899–1902 г.), \"Земледелско знаме\" (1902–1934 г.) и др. От 1908 г. до 1921 г. е непрекъснато депутат в Народното събрание от листата на БЗНС. През 1911 г. е осъден на 6 месеца затвор заради изявленията си срещу личния режим на цар Фердинанд I. По време на Първата световна война (1914–1918 г.) отново попада в затвора поради Деклозиеровата афера. В коалиционното правителство на Александър Стамболийски (1919–1920 г.) е министър на вътрешните работи и народното здраве. От юни 1921 г. е министър на войната. Александър Димитров поддържа близки контакти с левицата на македонското националноосвободително движение. \r\n1915 г. \r\nБългарските войски завземат Лесковац, а на 25 октомври - Алексинац. \r\n1915 г. \r\nПърва Българска армия влиза в Ниш (временната сръбска столица) и пленява 20 000 сръбски войници и офицери. \r\n1914 г. \r\nОт 24 октомври 1914 г. до 25 септември 1916 г. Славянското благотворително дружество изпраща хуманитарна санитарна мисия в Русия, в района на Кавказ, ръководена от д-р Марков. \r\n1912 г. \r\nСедма пехотна дивизия и Родопският отряд получават задача да овладеят Солун. \r\n1886 г. \r\nПод руски натиск регентът Петко Каравелов подава оставка и е заменен на 1 ноември с Георги Живков. \r\nПетко Стойчев Каравелов е политически и държавен деец, редовен член на Българското книжовно дружество (днес Българска академия на науките). Роден е на 24 март 1843 г. в Копривщица. Брат е на Любен Каравелов. Завършва гимназия в Москва. Постъпва в Историко-филологическия факултет, а след това и в Юридическия факултет на Московския университет. В България се завръща заедно с руската армия през 1877 г. Назначен е за вицегубернатор на Видин, а по-късно става окръжен управител на Търново. Взема участие в работата на Учредителното събрание (1879 г.), където застава на либерални позиции. Избран е за председател на I-во Обикновено народно събрание. Дълги години участва активно в политическия живот на страната и заема отговорни държавни постове: министър на финансите (24 март – 28 ноември 1880 г.), министър-председател, министър на финансите и управляващ Министерството на правосъдието (28 ноември 1880 г. – 27 април 1881 г.). След извършването на държавния преврат (1881 г.) от княз Александър I Батенберг емигрира в Пловдив и продължава борбата за възстановяване на Търновската конституция. След премахване на режима на пълномощията се завръща в София. Като министър-председател и министър на финансите (29 юни 1884 г. – 9 август 1886 г.), министър на обществените строежи, пътищата и съобщенията (29 юни 1884 г. – 1 януари 1885 г.) и управляващ Министерството на вътрешните работи (21 март 1885 г. – 9 август 1886 г.) полага много усилия за международното признаване на Съединението на Източна Румелия с Княжество България (1885 г.). След детронацията на княз Александър I Батенберг е председател на временното правителство (12 – 16 август 1886 г.) и член на Регентството. По време на управлението на Стефан Стамболов (1887–1894 г.) е в опозиция и отстоява своите русофилски убеждения. След убийството на министър Христо Белчев (март 1891 г.) е осъден на дългогодишен затвор. Освободен е след амнистия през 1894 г. Един от ръководителите е на Либералната партия от нейното създаване. През 1896 г. той става основател и председател до края на живота си на Демократическата партия. Министър-председател е и министър на финансите (19 февруари – 21 декември 1901 г.) и е управляващ Министерството на народното просвещение (25 април – 21 декември 1901 г.). Под влияние на международната финансова криза и направените външни държавни заеми си подава оставката. Една година по-късно – на 24 януари 1903 г. умира. \r\nПо време на своето управление Каравелов се стреми към създаване на условия за замогване на селското население, прокарване на умерен протекционизъм, строги икономии и максимално използване на националните ресурси. Заедно с Марин Дринов и Костантин Иречек следи за развитието и субсидирането на Българското книжовно дружество и издаването на \"Сборник за народни умотворения, наука и книжнина\". Поставя началото на инициативата за създаване на Дружество за разпространение на полезни знания сред народа и на сп. \"Библиотека \"Свети Климент\". \r\n1885 г. \r\nЗапочва Цариградската посланическа конференция на Великите сили по повод Съединението. \r\n1877 г. \r\nРуски гвардейски части под командването на генерал Й. Гурко превземат с. Горни Дъбник. Прекъсва се комуникацията на Плевенския гарнизон с турския тил. По същото време руски и турски отряди водят ожесточени боеве при с. Телиш. \r\nРуско-турската освободителна война (1877-1878 г.) е война между Русия и Турция, довела до освобождаването на по-голямата част от българския народ от османско иго и до възстановяването на българската държава. Предизвикана е от подема на националноосвободителните движения на Балканите (въстанието в Босна и Херцеговина (1875-1878 г.), с което започва т. нар. Източна криза, Старозагорското въстание (1875 г.), Априлското въстание (1876 г.) в България) и широкото обществено движение в тяхна подкрепа. Целта на Русия е да подпомогне революционното движение в стремежа си да засили своето влияние на Балканите и да премахне някои неблагоприятни за нея последици от Кримската война (1853-1856 г.). \r\nРусия полага усилия за уреждане на Източната криза по дипломатически път. За целта по нейна и на Англия инициатива се свиква Цариградската конференция (1876-1877 г.). След нейния неуспех войната става неизбежна.  \r\nВъв войната Русия дава 200 000 убити, изчезнали, починали и ранени. Същността на този факт не се променя от субективните намерения на царизма, дори след като се допусне, че войната избухва, за да бъдат осъществени експанзионистичните планове на руския царизъм. \r\nБългарският народ участва много активно във войната. Наред с Българското опълчение, в хода на войната възникват спонтанно множество въоръжени отряди (с около 35 000 бойци). Тяхното участие с основание се смята за продължение на националната революция, и то вече не като саможертва, а като свещен дълг, като върховна повеля. Участието на българския народ не се ограничава само в съпроводителни акции по време на войната като продоволствена помощ, разузнавателни сведения, битова и медицинска подкрепа. Българите спомагат за успешното провеждане на много бойни операции и по този начин се превръщат в действена сила, във фактор за спечелване на победата над Османската империя и освобождението на България. \r\n1873 г. \r\nВ Цариград излиза първият брой на в. \"Шутош\" - \"лист за шега и сатира\", редактиран от Петко Р. Славейков и Стамат Даскалов. \r\n1872 г. \r\nТурската полиция арестува Димитър Общи. Веднага след Арабаконашкия обир софийският управител Ахмед Мазхар паша предприема решителни мерки за разкриване на извършителите. След едномесечни издирвателни действия полицията успява да арестува всички участници в четата на Димитър Общи. Разпитите първоначално се водят в Орхание (днес Ботевград) и Тетевен, а впоследствие в София. \r\nДимитър Общи (Димитър Николов, Димитър Косовеца) е деец на националнореволюционното движение, помощник на Васил Левски. Роден е около 1835 г. в с. Дяково, Скопско (днес в Република Македония). През 1866 г. участва в Критското въстание (1866-1869 г.), след което известно време е при Джовани Гарибалди в Италия, обикаля из Черна гора и Сърбия, действа с чета из българските земи. Преди това през 1862 г. участва в Първата българска легия в Белград. Определен е от Българския революционен централен комитет за пръв помощник на Васил Левски. През 1871 г. се прехвърля на юг от р. Дунав и се включва в изграждането на Вътрешната революционна организация. Подтикван от амбицията за по-голяма власт, не спазва строго дисциплината, както се изисква в устава на организацията, и предприема даже фракционна борба против Васил Левски. С тези си действия създава сериозни трудности при изграждането на революционната мрежа в различните краища на страната. През есента на 1872 г. организира Арабаконашкия обир, който става причина за първите удари върху революционните комитети в Софийско, Орханийско (днес Ботевградско), Тетевенско и др. Заловен от османските власти и изправен пред съда, Димитър Общи прави пълни разкрития за дейността на ВРО в тези краища, смятайки, че по този начин обществеността в Европа ще прецени обира не като криминален, а като политически акт. Вместо това той допринася за разкриването на революционната мрежа в Западна България и за арестуването на голяма част от нейните дейци. Осъден е на смърт и е обесен в София на 16 януари 1873 г. \r\n1775 г. \r\nПавел Дованли български католически епископ, съставя ръкописен сборник с религиозни химни на говорим български език, разпространяван в преписи между българските католици “Книга, писана за Матея Пенчов от Амбарли да се учи и да учи и други”. Дованли принадлежи към редицата високообразовани български католически духовници, които по същото време съставят сборници с църковно-учително съдържание за нуждите на поверените им българи католици. През последните десетилетия започва проучването на тези сборници преди всичко заради добре съхранения говорим български език от втората половина на осемнадесети век. На тази дата са родени :  \r\n1943 г. \r\nРоден е Симеон Борисов Щерев (Банана) – български музикант, флейтист, педагог. Свири на пиано и акордеон от детските си години, по-късно учи флейта в Средното музикално училище в София; завършва Българска държавна консерватория (БДК), специалност “Флейта” при Йордан Киндалов (1968 г.). От началото на 60-те години на XX в. свири в заведения и участва в джем сешъни, където се проявява като отличен импровизатор. Истинският му дебют е през 1967 г., когато заедно с Милчо Левиев, Л. Мицов и П. Славов (в квартет “Фокус”) печели наградата на критиката на джаз фестивала в Монтрьо. През 1968 г. след анкета, проведена сред водещи списания за жанра, е определен за най-добрия джаз флейтист в Европа, а немското списание “Джаз подиум” го поставя на второ място в света. По това време работи с тромбониста Алберт Мангелсдорф, с тромпетиста Мейнард Фъргюсън и с вибрафониста Божко Петрович; заедно с Чик Кърия прави записи за Радио Щутгарт. В края на 60-те и началото на 70-те години участва в много европейски фестивали и концертира активно. Работи 3 години в Швеция. Преподавател е и е доцент по флейта и импровизация в Естрадния отдел на Музикалната академия (от 1974 г.).  \r\nНагради: на критиката и пресата от джаз фестивал в Монтрьо (1967 г.); в ежегодните международни джаз класации и анкети е поставян на челните места за флейта. \r\n1929 г. \r\nРоден е Йордан Димитров Радичков – български писател. Завършва гимназия в Берковица (1947 г.). Работи като кореспондент на в-к \"Народна младеж\" за Врачански окръг (1951 г.), редактор е във в-к \"Народна младеж\" (1952-1955 г.) и \"Вечерни новини\" (1955-1959 г.). Съветник е в Съвета за духовни ценности на нацията към Държавния съвет (от 1973 г.). Учредител и пръв председател е на Българо-шведското дружество за приятелство (1984-1991 г.); заместник-председател е на Съюза на българските писатели (1986-1989 г.). Участва в първата среща на българските писатели с френския президент Франсоа Митеран (1989 г.). Народен представител е в VII-мо Велико Народно Събрание (1990 г.). Среща се с папа Йоан-Павел II (1994 г.). \r\nПрисъдена му е международната италианска литературна награда \"Гриндзане Кавур\" (1984 г.). Удостоен е с шведска държавна награда \"Северна звезда\". Носител е на национална литературна награда \"Иван Вазов\" (1990 г.). Получава специална награда на Международната академия по изкуствата в Париж (1993 г.). За книгата \"Малки жабешки истории\" получава почетен \"Ханс-Кристиян Андерсен\" диплом и грамота (1996 г.). Получава наградата \"А, Аскеер’96\" за принос в развитието на театралното изкуство; орден \"Стара планина\", I степен (2000 г.); номиниран е от Софийския университет “Св. Климент Охридски” за Нобелова награда за литература (2001 г.); Голямата награда за литература на Софийски университет “Св. Климент Охридски” (2001 г. и 2002 г.) и Почетния знак на Софийски университет “Св. Климент Охридски” (2002 г.); Почетен знак на гр. Монтана (2002 г.).  \r\nРазказите и новелите му са преведени на руски, украински, немски, полски, румънски, финландски, шведски, португалски, чешки, словашки, унгарски, френски, италиански, испански и други езици. \r\nПиеси: \"Суматоха\" (1966 г.), \"Желязното момче\" (1967 г.), \"Януари\" (1973 г.), \"Лазарица\" (1978 г.), \"Опит за летене\" (1979 г.), \"Горещо пладне\" (1966 г.), \"Привързаният балон\" (1967 г.), \"Последно лято\" (1974 г.). \r\nКниги: \"Сърцето бие за хората\" (1959 г.), \"Прости ръце\" (1961 г.), \"Обърнато небе\" (1962 г.), \"Планинско цвете\" (1964 г.), \"Шарена черга\" (1964 г.), \"Свирепо настроение\" (1965 г.), \"Неосветени дворове\" (1966 г.), \"Козята брада\" (1967 г.), \"Суматоха\", \"Вятърът на спокойствието\" (1968 г.), \"Ние, врабчетата\" (1970 г., 1977 г.), \"Барутен буквар\" (1972 г., 1976 г.), \"Коженият пъпеш\" (1969 г.), \"Скални рисунки\" (1970 г.), \"Човешка проза\" (1971 г.), \"Плява и зърно\" (1972 г.), \"Как така\" (1974 г.), \"Малко отечество\" (1974 г.), \"Всички и никой\" (1976 г.), \"Спомени за коне\" (1976 г.), \"Прашка\" (1977), \"Шест малки матрьошки и една голяма\" (1977), \"Лазарица\" (1978), \"Избрани произведения\" (1979 г.), \"Ноев ковчег\" (1989 г., роман), \"Избрани произведения. В 3 тома\" (1989 г.), \"Хора и свраки. Разкази\" (1990 г.), \"Ние, врабчетата\" (1991 г.), \"Свирепо настроение. Разкази\" (1991 г.), \"Горещо пладне. Неделя. Привързаният балон\" (1994 г.), \"Малки жабешки истории\" (1994 г.), \"Пиеси\" (1995 г.), \"Смокове в ливадите. Разкази\" (1995 г.), \"Акустичното гърне. Новели\" (1996 г.), \"Умиване ръцете на Богородица\" (1997 г.), \"Мюре. Разкази\" (1998 г.), \"Литературна орница. Интервюта\" (1999 г.), \"Избрано\" (2000 г.), \"Глупаво време\" (2000 г.), \"Нежната спирала\" (2002 г.) и др. Умира на 21 януари 2004 г. \r\n1904 г. \r\nРоден е Васил Геров (В. Г. Митев) - български инженер. Получава образование в Машинно-електротехническия институт в Нанси, Франция, през 1931 г. Работи като главен конструктор на завод \"Диеболт\" в Нанси (1931-1939 г.). След завръщането си в България е инженер във Въздушни войски (1939-1940 г.) и главен инспектор в Министерствата на вътрешните работи и на народното здраве (1940-1943 г.). Един от създателите на Държавната политехника в София. Професор (1946 г.), основател и ръководител на катедра \"Хидравлични машини и съоръжения\" (1946-1953 г.) и на катедра \"Хидравлични машини\" (1953-1974 г.) във ВМЕИ в София (днес ТУ), декан на Машиностроителния факултет (1960-1964 г.). По негов проект е създадена Лаборатория по хидравлични турбини и машини (1962 г.). Авторе на повече от 20 научни труда, на много учебници за вузовете и техникумите по машинна динамика и хидравлични машини. \r\n1859 г. \r\nРоден е полковник Димитър Киранов, началник на санитарната служба на армията през Балканските войни. \r\n1865 г. \r\nРоден е генерал-майор Григор Кюркчиев, председател на Главната ликвидационна комисия след Първата световна война. На тази дата умират : \r\n1993 г. \r\nУмира Петър Славински (псевдоним на Петър Атанасов Чолаков) - български писател, драматург. Роден е на 19 март 1909 г. Завършва право в СУ (1932 г.). Работи в дирекция “Храноизнос” (1933-1936 г.). Заема административни служби в Столичната община (1937-1944 г.). На 9 септември 1944 г. е назначен за кмет на София. Участва в Отечествената война като военен кореспондент. Ръководи историографската служба при щаба на Първа българска армия. Председател е на Клуба на културните дейци (1946-1951 г.). Главен секретар е на Българо-унгарското дружество (1946-1950 г.). От 1951 до 1953 г. е журналист в Добруджа (с. Шабла). Директор е на Държавния музикален театър “Ст. Македонски” (1953-1954 г.). От 1955 г. живее и твори в Балчик. Член е на БКП, на СБП. За пръв път печата през 1927 г. във в-к “Ехо”. Съчинения: “Фрина” (1935 г.); “Последният щурм” (1969 г.); “Пратеник на свободния свят” (1959 г.); “Претворена земя” (1970 г.); “Тайни” (1960 г., в съавт. с Б. Дановски); “Победени хоризонти” (1966 г.); “Слънчев извор” (1962 г.); “Живот за живота” (1965 г.); “Огънят и спомените” (1975 г.); “Птици долитат при нас” (1977 г.) и “Далечни далечини” (1977 г.). \r\n1989 г. \r\nУмира Найден Евлогиев Геров – български композитор, създал значителен брой музикални произведения в различни жанрове. Роден е на 14 юни 1916 г. в Пловдив. Негов дядо е известният български възрожденски просветител и книжовник Н. Геров. Създава оперите: \"Пайсий Хилендарски\" (1959 г.), \"В една новогодишна нощ\", \"Бяла пролет\", детските \"Пепеляшка\" и \"Ян Бибиян\", комичната \"Тримата мускетари\", \"Почивка в Арко Ирис\", \"Пътуване към Кларис\". Автор е на балета \"Швейк отива на война\" (1974 г.). \r\n1964 г. \r\nУмира Георги Мишев Ефремов - български лекар хирург, публицист и общественик. Роден е на 31 март 1883 г. в Кюстендил. Завършва педагогическото училище в Кюстендил (1902 г.) и медицина в Чикаго, САЩ (1909 г.). Работи като лекар в с. Калище, Пернишко (1909-1915 г.), и в болницата \"Червен кръст\" в София (1915-1922 г.). Главен лекар на Кюстендилската болница (1922-1944 г.), хирург и главен лекар във военната болница в Кюстендил (1944-1946 г.), завеждащ хирургия в ХIV поликлиника в София (1946-1962 г.). В Кюстендил издава и редактира в-к \"Добро здраве\" (1923-1947 г.) и в-к \"Кюстендил\" (1930-1932 г.). Главен редактор на научнопопулярното сп. \"Свят и наука\" (1933-1943 г.), създава редица научнопопулярни трудове - \"Първа помощ при заболяване и злополука\" (1915 г.), \"Дълголетие и здраве, или Пътят към дълъг и щастлив живот\" (1921 г.), \"Домашен лекар или…\" (1925 г.), \"Домашен лекар\" (1932 г.), \"Алкохолизъм и наследственост\" (1948 г.) и др. За изготвянето на историческата справка на Агенция “Фокус” са използвани следните източници : \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; Исторически архив на Агенция “Фокус” - отдел “Архив и бази данни” и други .;", "date": "2018.10.24", "title": "Денят 24 октомври в българската история"}
{"url": "http://www.focus-news.net/news/2018/10/24/2581856/pregled-na-osnovnite-temi-v-starozagorskiya-pechat.html", "text": "„Стартира онлайн записването на ученици за безплатно обучение по информатика в Стара Загора“ е водещо заглавие от страниците на вестник  „Старозагорски новини“ . На адрес: www.4skills.eu, всички желаещи ученици ще могат да се включат в безплатното обучение по информатика в Стара Загора, съобщиха от пресцентъра на Общината. За целта ще е необходимо да се регистрират в платформата. Занятията ще стартират в началото на ноември и ще бъдат през делничните дни, в часове, съобразени с учебната програма на участниците. Възрастовите групи ще бъдат две - ученици от 5 до 7 клас и от 8 до 12 клас. 4-те модула на иновативното обучение ще обхванат програмиране, роботика за начинаещи, първи стъпки към успешен стартъп, както и виртуална реалност. Практически знания и съвети, предприемаческо мислене и други полезни умения ще дават професионалисти от различни сфери, имащи досег до информационните и дигитални сфери.  \r\nИдеята за този подход на обучение на ученици е на народния представител Радостин Танев, Община Стара Загора, преподавателя по информатика Павлин Пеев и три от големите IT фирми у нас.  \r\n„Старозагорци протестираха с искане за оставката на Валери Симеонов“, пише още ежедневникът. С възгласи \"Оставка\" около 50 старозагорци се събраха в понеделник вечерта пред сградата на Областна администрация Стара Загора. С действията си те подкрепиха \"смелите майки\" от други градове в страната, които се обявиха за незабавното оттегляне на вицепремиера Валери Симеонов от заемания от него пост заради негово изказване по адрес на майките на деца с увреждания. Малцина от протестиращите в Стара Загора бяха майки на деца с увреждания. Болшинството се състоеше от представители на ПП \"Възраждане\", които няколко часа по-рано бяха изпратили отворено писмо до старозагорските медии, от активисти на екологичното сдружение \"Запазете Бедечка\" и други формации. Отразяващите протеста журналисти разпознаха сред протестиращите и лица, които перманентно са на \"гребена\" на общественото недоволство в Стара Загора.  На протеста липсваха представители на БСП, тъй като по това време в Държавна опера - Стара Загора, течеше тържественото честване на 125-годишнината на Старозагорската партийна организация с участието на Корнелия Нинова. Протестиращите старозагорци държаха еднотипни плакати с послания: \"Не на валерисимеоновщината\", \"Вън уж човеците от уж политиците\", \"Не уврежданията убиват децата ни, а уж държавата\", \"Изпълняваме си задълженията, искаме си правата\", \"Симеонов ВЪН\". Обявилите се за оставката на Симеонов обясниха, че мястото на тяхното недоволство е било избрано неслучайно, тъй като по думите им областният управител е представител на държавната власт на местно ниво, а освен това Гергана Микова е част от НФСБ. \"Валери Симеонов трябва да подаде оставката си за думите, които произнесе. Възмутена съм, че такъв човек е вицепремиер. Възмутена съм и от думите на Бойко Борисов, за когото е по-важно да запази властта, отколкото да поиска отговорност на своя подопечен. Не вярвам, че това се случва в нормална държава. Това е подигравка с майките на деца с увреждания. Валери Симеонов трябва сам да поеме отговорност\", коментираха взелите думата оратори. Майка на дете с увреждания сподели пред тълпата колко трудно е да отглеждаш дете с подобни проблеми в България, да го запишеш на ясла, на градина, на училище. \"Наред с всичко това сега трябва да търпим и подобно отношение\", заяви тя. Останалите изказващи бяха откровени, че нямат такива проблеми, но декларираха своята съпричастност към исканата оставка на Валери Симеонов. От мегафона прозвучаха и доста противоречиви послания от рода на: \"Защо убивате бъдещето на България?\", \"Ние си плащаме данъците, искаме полагащото ни се\" и др. От сградата на Областна администрация протестиращите се отправиха към партийния офис на НФСБ в Стара Загора, за да отправят своите послания и обявиха, че ще продължат с протестите, докато вицепремиерът не подаде оставка.  \r\n„Корнелия Нинова няма да подаде оставка, ако не успее да свали правителството на Борисов“ е друго заглавие от страниците на вестник. Мен са ме избирали с програма, която трябва да изпълня, заяви в Стара Загора лидерът на БСП. Пред медиите Корнелия Нинова отново захапа премиера Бойко Борисов, вменявайки му цинизъм и погазване на конституционно и демократичните правила. Какво означава смяна на системата, към която се стреми Нинова? Как ще тушира вътрешнопартийното напрежение? Отговорите на тези и други актуални въпроси четете в интрвюто с Корнелия Нинова  \r\n- Г-жо Нинова, как ще коментирате поисканата оставка на вицепремиера Валери Симеонов?  \r\n- По-скоро, тъй като е ясно, че той няма да я подаде, бих искала да коментирам думите на премиера от днес (б.р. 22 октомври). Защото те са новината и бих ги определила като по-цинични дори от думите на Валери Симеонов. Защото той днес казва: \"Ако искам оставката на Валери Симеонов, ще падне кабинетът и ще падне правителството\". Тоест между това да подкрепи майките, болните деца, тяхното нещастие и да остане на власт, той избира да остане на власт. Това е големият цинизъм. По този начин той припознава думите на Валери Симеонов и застава на същата позиция. Другото, което прави впечатление, е, че отново погазва всякакви конституционни, демократични правила, твърдейки, че ако падне правителството и не е той, ще настъпи хаос в държавата, ако президентът Радев направи служебен кабинет. Това е ред, установен от Конституцията и от законите на страната, и това не е хаос, това се казва правова държава, граждански права, право на избор и т.н. Аз мисля, че по-голям хаос от това, в което се намира страната, няма как да стане. Самият Борисов е направил най-големия хаос, така че да не ни плаши и да не плаши и народа със служебен кабинет, с разни страшни неща, това е един нормален ред на нещата - ако подаде оставка, да има служебен кабинет и предсрочни избори. И третото е, че пак в типичен стил прехвърля нещата, при все че нещата са при Красимир Каракачанов като гледам, защото каза: \"Патриотите да се разберат помежду си, аз не мога.\" Волен Сидеров поиска оставката на Валери, сега е важно какво ще каже Краси Каракачанов, тоест вече Борисов прехвърля отговорността върху Краси Каракачанов, така че сигурно ще чакаме и неговата дума каква е. Ако мога да обобщя - изказването е ужасяващо, най-нормалното е Валери Симеонов да се оттегли. Ако не иска да го направи, още по-нормално е премиерът да го оттегли. Ако не го направи, значи се припознава и той в неговите думи, това означава, че целият кабинет трябва да подава оставка.  \r\n- Ако не успеете да свалите правителството чрез вотове на недоверие и протести до конгреса на БСП през януари месец, ще си подадете ли Вие оставката, защото вече доста Ваши другари Ви я искат?  \r\n- Мен не са ме избрали с цел да свалят правителството на ГЕРБ с председател на БСП. Мен са ме избрали с програма, която трябва да изпълня и досега от тази програма, с която съм избрана, единственото неизпълнено е стартирането на телевизия на БСП, което се надявам да стане през декември месец, тъй като вече всичко е готово.  \r\n- Как ще туширате вътрешнопартийното напрежение?  \r\n- С разговори, но там, където им е мястото - в Националния съвет на БСП.  \r\n- Г-жо Нинова, как си обяснявате, че при този растящ негативизъм към кабинета \"Борисов\" и националистите хората не трупат симпатии към Вас. Дали това пък не издава, че не виждат във Вас модерна лява реформирана партия?  \r\n- Мисля, че за тези близо две години хората ни припознаха като опозицията. Даже и единствената, може би, опозиция. Остава да ни разпознаят като алтернатива и затова ние направихме и тръгнахме с \"Визия за България\" по страната. За да убеждаваме и вас, и всеки българин, че ето това е алтернативата и който я оценява като такава, нека да дойде да ни помогне, да ни даде съвет, акъл, критика да ни отправи, заедно да я изработим, но да изработим алтернативата. Защото целта ни, колеги, не е да свалим ГЕРБ от власт и да седнем ние, и да продължим по старому. Няма, така няма да стане за България. Така беше 29 години. Голямата цел е да сменим модела, а не просто една партия с друга. А това изисква много национална енергия. Сами, като партия, няма да можем.  \r\n- Хората искат рестарт на системата, но във вашата \"Визия за България\" не е заложен такъв рестарт...  \r\n- Ами уважавам Вашето мнение. То е едно различно мнение. От множеството срещи, които имаме по страната, сме доста обнадеждени от това, което ни казват хората. Разбира се, отправят критики. Защото визията не е разработена в конкретика, в числа, тя е възможност за дискусия, за разговори, за съвети, пак казвам - те да ни дадат, но напоследък, след може би над 600 срещи в страната, отношението към \"Визия за България\" е съвсем друго. Ето ще ви споделя от миналата седмица срещите, които имахме на \"Позитано\" - \"Визия за България - здравеопазване\". Ами дойдоха хора, които открито си признаха, че и през ум не би им минало до този момент да стъпят на \"Позитано\", но сега идват и искат да ни помогнат, намират разум в това, което предлагаме, и са готови да го подкрепят, както и, разбира се, да го подобрят, те ни дават и много конкретни предложения.  \r\n- Какво означава смяна на системата според Вас?  \r\n- Колко време имаме да обясня?  \r\n- По-малко от това в телевизия \"Евроком\" вероятно, тъй като бързате за тържественото честване на 125-годишнината на Старозагорската партийна организация...  \r\n- Какво разбираме под този модел, да речем, да не е система. През всички години политиците от всички партии се договарят с олигарси от всички цветове или без цветове и който и да управлява, съществува една върхушка политико-олигархична, която се възползва за себе си от ресурсите на държавата, на народа, а на народа не дава нищо. Ето това бихме искали да променим. Да няма съюзи между леви и десни, между несъвместими партньори в името на това да си във властта. Много често чувам да се казва: \"Вие сте същите като тях, не сте различни\", и бих искала да ви дам аргументи защо това не е вярно. Надявам се хората да го разберат. Ако бяхме същите преди две години, ние щяхме да се съгласим на този модел. Ние имахме тази възможност. Те ни предлагаха, те ни притискаха да вземем поста председател на парламента, да вземем няколко министерски поста, да си се договорим помежду си, да си разпределим властта. Щеше да е много лесно за нас, нямаше да имаме проблеми, нямаше да има компромати, нямаше да има войни, нямаше да има сигурно и вътрешни битки, всичко щеше да е по мед и масло. Сто души щяхме да си добруваме и да си богатеем - от БСП, казвам. И моделът просто щеше да продължава по същия начин. Ние избрахме по-трудния път. Да останем в опозиция и да се опитаме да променим този модел. Няколко пъти за две години сме имали възможност да бъдем същите и сме отказвали. И си носим последиците от това. Един такъв случай е Истанбулската конвенция, също едно добро предложение, дайте всички да се прегърнем и да внесем джендърската идеология в България. И казахме \"не\", и ядохме най-тежкия бой, който аз познавам от години наред.  \r\n- След като положението е толкова тежко в България, както го описахте, защо не се обърнете към президента Румен Радев да обяви извънредно положение, да речем?  \r\n- Какво да направи? Не, той няма правомощия по Конституция, освен ако правителството подаде оставка да назначи служебен кабинет.  \r\n- Как ще коментирате изявлението на съпругата на президента - Десислава Радева, която подкрепи искането за оставка на кабинета и изразява съгласие с протеста на майките?  \r\n- Като абсолютно нормална реакция на жена и на майка. Не видях тя да иска оставка на кабинета, нека да бъдем точни, но видях много женска, много човечна и много искрена съпричастност по проблемите на майките на деца с увреждания.  \r\n- Кога ще представите \"Визията за България\" в Стара Загора?  \r\n- Според графика на 29 октомври. Паралелно с това започваме и алтернативния бюджет, защото това, което сега се задава, това е големият проблем... нови данъци върху коли, нови данъци върху имоти, по-скъп ток, по-скъпо парно. Идва голям проблем и, за съжаление, тогава хората ще кажат, че е нетърпимо, сега вие казвате: \"БСП определя нещата като нетърпими\". Но по-важно е народът какво мисли.", "date": "2018.10.24", "title": "Преглед на основните теми в старозагорския печат"}
{"url": "http://www.focus-news.net/news/2018/10/24/2581815/vzglyad-zashto-ubiystvoto-na-dzhamal-hashogi-ne-predizvika-reaktsiya-kato-sluchaya-skripal.html", "text": "Защо убийството на Джамал Хашоги не предизвика реакция като случая „Скрипал“, пише руският вестник  “Взгляд“ . \r\nЖурналистът Джамал Хашоги, убит в Истанбул, не стана \"нов Скрипал\". И не само защото единият е умрял, а другият е жив. Нито САЩ, нито Великобритания, нито ЕС бързат да налагат санкции срещу кралския двор в Рияд или да изгонят саудитски дипломати от столиците си. Какво предизвика такава забележителна разлика със скорошната антируска кампания? И защо Ердоган трябва да се възмущава заради целия свят? \r\nУбийството на саудитския журналист Джамал Хашоги в Истанбул и това, а което му се случи с пълна сигурност, може да се смята за убийство, предизвиква реакция в света, която не може да се нарече иначе освен ограничена. Не говоря за възмущение от смъртта на журналист, най-вероятно убит на територията на консулството на Саудитска Арабия - гневът е бурен и очакван. Въпросът е, че Саудитска Арабия, чиито власти турската и друга преса, пряко обвинява за участие в смъртта на Хашоги, не е подложена на остаркизъм на световно ниво. \r\nПрезидентът на Турция Реджеп Тайип Ердоган прави твърди изявления: директно заявява, че служители по сигурността и разузнавачи на служба при саудитския крал Салман са пряко ангажирани с убийството на Хашоги. Но останалата част от света не бърза да сподели доверието на Ердоган. \r\nДа, Доналд Тръмп заяви, че не е доволен от обясненията на Рияд за смъртта на Хашоги. Имаше новини, че директорът на ЦРУ Джина Хаспъл е участвала лично в разследването на убийството на журналиста. Но нищо подобно на координираното експулсиране на дипломати, подобно на това, което беше инициирано от Великобритания след делото „Скрипал\" и което беше предприето в Европейския съюз и в САЩ, не виждаме, макар че дипломати бяха заподозрени, че са замесени в смъртта на Хашоги в саудитското консулство в Истанбул. \r\nНито имаше някакви инициативи за налагане на санкции, въпреки че делото „Хашоги не изглежда като съшито с бели конци като случая „Скрипал“. \r\nМоже да се говори само за негативната реакция на отделни фирми (включително големи) и граждани, включително и на авторитетни фигури. И дори сега е забележимо използването на случая по скоро с антируски подтекст. Така например бившият шеф на британското външно министерство Борис Джонсън публикува статия в The Daily Telegraph. Джонсън обаче не толкова обвиняваше саудитците, колкото практикуваше  антируски атаки. Той използва случая „Хашоги“ само за да прави паралел със случая „Скрипал“.  \r\n\"По-специално, се налага идеята - само по себе си справедливо - за необходимостта Саудитска Арабия и Турция да представят на обществеността възможно най-конкретна информация за това, което е довело до смъртта на журналиста. Любопитно е да чуете призиви за диалог и представяне на доказателства от устните на Джонсън \", отбеляза руското посолство в Лондон по този въпрос. \"В края на краищата, той беше този, който, като външен министър, беше един от инициаторите на твърдата антируска линия на Обединеното кралство след събитията в Солсбъри, която предвижда отказ от предоставяне на каквито  и да е доказателства за официално сътрудничество\", - заявяват от пресслужбата на посолството, цитирана от ТАСС. \r\nНемският Deutsche Welle, от своя страна, коментира отказа на началника на Siemens Джо Кезер да участва в саудитския \"Давос в пустинята\" - сравнявайки го не с нещо друго, а с пристигането на същия бизнесмен в Русия през 2014 година. Убийството на Хашоги убеди ръководителя на Сименс повече от така нареченото анексиране на Крим, заключава немската медия. \r\nТака че, дори онези, които се възмутиха от жестокото убийство на журналист и хвърлиха сянка върху кралския двор в Рияд, изразиха този възмущение по много особен начин. \r\nСпоред Дмитрий Абзалов, председател на Центъра за стратегически комуникации, темата за убийството на саудитския журналист е много сложна за западните страни. \r\n\"Например в Щатите дори най-отявлените  лобисти като Линдзи Греъм правят двусмислени изявления. Във Великобритания лейбъристите ще се възползват от ситуацията, за да притиснат своите  консервативни противници по някои въпроси \", продължи експертът. \r\n\"В същото време не си струва да чакаме въвеждането на санкции срещу Рияд и има финансови и икономически причини за това. Саудитците са най-големият потребител на американски оръжия в брутно изражение. Освен това Съединените щати няма да могат да започнат пълноправна антииранска кампания без подкрепата на Саудитска Арабия, а Израел няма да се откаже от  саудитската регионална тежест \", смята политическият анализатор. \r\nАбзалов обясни също така интереса на Ердоган по този въпрос. Както съобщи вестник “Взгляд“по-рано, турският президент предложи онези, които участват в убийството на Хашоги в Истанбул да бъдат съдени в Турция. \r\n\"Изявлението на турския лидер показва, че екипът, който дойде от Саудитска Арабия, е имал за задача да отстрани журналиста. Или в краен случай да окаже силен  натиск. Вторият важен аспект е, че останките са открити в кладенеца, който сам по себе си е уникален и показва укриването на следи. Сега Рияд ще се опита да смекчи ситуацията, тези 15-18 души ще бъдат арестувани и най-вероятно ще бъдат обвинени в надвишаване на допустимите граници \", предложи Абзалов. \r\n\"Турция, която заедно с Иран е основният противник на Саудитска Арабия в региона, ще се опита да развие активно тази тема, тъй като е полезно за нея \", каза Абзалов. \r\n\"За дълго време Ердоган беше смятан, ако не за последния диктатор на Европа, като Лукашенко, то поне за предпоследния. От тази гледна точка въпросът за човешките права е много благоприятен за него, показва от самото начало, че има по-радикални играчи, които не спират да използват много радикални средства \", каза Абзалов. \r\n\"Той подчерта няколко пъти, че Хашоги е дошъл в консулството за разрешение да се ожени за турска гражданка и това показва, че Ердоган сега ще се опита да заеме позицията на жертва, което вече се случва\", каза Абзалов. \r\n\"Саудитска Арабия, за разлика от Русия, всъщност е най-близкият съюзник на Съединените щати, плюс това е финансово много важна страна за целия Запад\", каза Николай Добронравин, професор по световната политика във Факултета по международни отношения в Държавния университет в Санкт Петербург. \"Затова, независимо от случилото се в Истанбул, сюжетите, свързани със Саудитска Арабия, ще се смекчат до максимум. Въпреки това не трябва да се преувеличава и да се каже, че не е имало и няма да има никаква  реакция от страна на служителите в Европа и САЩ \". \r\nДобронравин вярва, че реакцията на Запада за смъртта на Хашоги все още предстои и зависи от това как ще се развие ситуацията в Съединените щати, а там няма единство за това как да се реагира срещу Саудитска Арабия за смъртта на журналист, който е работил не за някоя неизвестна медия, а за една от най-авторитетните. \r\n\"В САЩ няма единен външнополитически център. Има администрация на президента, има Конгрес, да не говорим за други центрове на влияние и вземане на решения. Ако говорим за първите две, очевидно за президентската администрация, конфликтът със Саудитска Арабия е изключително нерентабилен и ще бъде смекчен по всякакъв начин, - вярва Добронравин. \"За Демократическата партия, напротив, тази ситуация е изключително полезна и демократите ще я влошат с всички възможни сили. В такава ситуация, по мое мнение, не струва да очакваме консолидирано решение поне до междинните избори за Конгреса, които ще се проведат на 6 ноември. \" Други западни държави могат да действат по различен начин, но като цяло ще чакат реакцията, която ще преобладава в Съединените щати. Добронравин обаче е убеден, че при всички случаи отхвърлянето на съюз със Саудитска Арабия е изключително малко вероятно за Съединените щати. В крайна сметка, Америка е твърде тясно свързана с тази страна, както икономически, така и политически.  Юлиян Марков", "date": "2018.10.24", "title": "„Взгляд“ : Защо убийството на Джамал Хашоги не предизвика реакция като случая „Скрипал“"}
{"url": "http://www.focus-news.net/news/2018/10/24/2581855/sofiya-belogradchishkiyat-episkop-polikarp-shte-se-pomoli-za-detsata-s-uvrezhdaniya-v-hram-pokrov-bogorodichen-vseh-skorbyashtih-radost.html", "text": "Белоградчишкият епископ Поликарп ще се помоли за децата с увреждания в храм „Покров Богородичен – Всех скорбящих радост“ по повод празника на иконата на Св. Богородица – „Всех скорбящих радост“, предаде репортер на  Агенция „Фокус“ . С решение на Св. Синод на Българската православна църква този ден е определен за Ден на молитва за децата с увреждания. Архиерейската св. Литургия ще бъде отслужена в храма „Покров Богородичен – Всех скорбящих радост“ (зад хотел „Родина“) от 9.00 часа с благословението на Негово Светейшество Българския патриарх и Софийски митрополит Неофит. \r\nСлед светата Литургия, съгласно определението на Св. Синод, пред иконата на Св. Богородица – „Всех скорбящих радост“ ще бъде отслужен молебен за децата с увреждания и техните семейства.  \r\nНикола ПЕТКОВ", "date": "2018.10.24", "title": "София: Белоградчишкият епископ Поликарп ще се помоли за децата с увреждания в храм „Покров Богородичен – Всех скорбящих радост“"}
{"url": "http://www.focus-news.net/news/2018/10/24/2581858/prof-gencho-nachev-nyama-da-se-plashta-nay-niskata-tsena-za-lekarstva.html", "text": "Медицината е на добро ниво у нас, но здравеопазването не е на особено добро ниво, статистиките в Европа го показват. Повечето пари в бюджета за здраве са добре, важно е да се разходват ефективно. Това коментира директорът на болница \"Света Екатерина\" проф. Генчо Начев в предаването \"Денят започва\" по  БНТ . Той отбеляза и някои положителни неща в проектобюджета като коментира, че има предложение вече да не се плаща най-ниската цена за лекарства. \r\n\"Въвежда се разходна ефективност, което значи съотношение между цена и ефект върху заболяването.Това ще се преценява от рандомизирани студия в света и Европа. Това не значи, че ще се плаща най-ниската цена за лекарства, а касата ще плаща за това лекарства, за което има доказателства, че има ефект на фона на цената си\", обясни проф. Начев. \r\nТой коментира и увеличените пари за лекарства при онкозаболяванията. \"За пръв път най-голямото перо е за лекарства за онкологично лечение, ще се заплащат само тези лекарствени средства за онкология, които се дозират автоматично, за смесване на ръка няма да се заплаща, защото робот няма как да сбърка\", каза проф. Начев. \r\n\"Има намерение да се въведе индикатор за оценката за качеството на лечебната дейност в болниците и доболничната помощ, което е важно\", каза още директорът на болница \"Света Екатерина\". \r\nПо думите му няма ли контрол на качеството, каквито и пари да влязат в здравеопазването, те ще изтекат. \r\nПроф. Начев коментира и белодробните трансплантации: \"Работи се и по сключване на договор със специалисти, за да се извършват белодробни трансплантации у нас, отделно се работи в посока наши лекари да се обучават в чужбина на тези нелеки операции\".", "date": "2018.10.24", "title": "Проф. Генчо Начев: Няма да се плаща най-ниската цена за лекарства"}
{"url": "http://www.focus-news.net/news/2018/10/24/2581857/vratsa-vrachanskiyat-mitropolit-grigoriy-shte-otsluzhi-moleben-za-na-detsata-s-uvrezhdaniya-v-mitropolitskiya-hram-sv-nikolay.html", "text": "Негово високопреосвещенство Врачанският митрополит Григорий ще се помоли за децата с увреждания, техните родители и близки, в митрополитския храм „Св. Николай\" в град Враца по повод празника Света Богородица \"Всех скорбящих радост\", предаде репортер на  Агенция „Фокус“ . С решение на Светия Синод на Българската православна църква днес във всички епархии ще бъдат отслужени молитви в полза на децата с увреждания, техните родители и близки. Такива молитви ще бъдат отслужени във всички храмове на Врачанска епархия, където е възможно това.  \r\nСв. Синод на Българската православна църква в заседанието си на 03 октомври 2018 г. прот. №17, пълен състав, разгледа писмо, вх. № 564/21.09.2018 г., на Милена Йоцова от гр. София, с отправена молба да бъде определен ден, в който цяла България да се помоли за децата с увреждания и техните семейства. и реши: „Дава благословение да се отслужи молебен за болните деца с увреждания на 24 октомври, сряда - празник на иконата на Божията Майка - Св. Богородица Всех скорбящих радост, и определя същия ден за Ден на молитва за децата с увреждания.  \r\n24 октомври да се отбелязва и в бъдеще като ден на молитва и в Месецослова, като в скоби се запише както следва: „Молебен за деца с увреждания”. \r\nНикола ПЕТКОВ", "date": "2018.10.24", "title": "Враца: Врачанският митрополит Григорий  ще отслужи молебен за на децата с увреждания в митрополитския храм „Св. Николай“"}
{"url": "http://www.focus-news.net/news/2018/10/24/2581844/reuters-direktorat-na-tsru-dzhina-hespal-se-namira-v-turtsiya-vav-vrazka-s-razsledvaneto-na-smartta-na-dzhamal-hashogi.html", "text": "Директорът на ЦРУ Джина Хeспъл се намира в Турция във връзка с разследването на смъртта на Джамал Хашоги, предава  Reuters . \r\nТя ще се опитва да получи достъп до запис евентуално направен по време на разпита му, мъченията  и убийството му в Генералното консулство на Саудитска Арабия в Истанбул. \r\nСпоред него въпреки съобщенията в медиите за съществуването на подобен запис,  нито американските власти, нито другите съюзници на Турция все още не са го виждали. Според агенцията, на САЩ и техните съюзници, които участват в разследването, все още не разполагат с никаква безспорни доказателства за участието на саудитския престолонаследник в инцидента. \r\nСпоред агенцията пътуване на Хеспъл в Саудитска Арабия след края на работата ѝ в Турция не е планирано. \r\nНа 13 октомври CNN, като цитира турския вестник Daily Sabah съобщи, че преди да влезе в сградата на Генералното консулство журналистът е активирал записващата функция  часовника си Apple. В резултат устройството е записало процеса на разпит, изтезания и убийство на Хашоги. По-рано американският президент Доналд Тръмп заяви, че нито той, нито държавният секретар Майкъл Помпео са чували или са видели подобни аудио- и видеозаписи.  Юлиян Марков", "date": "2018.10.24", "title": "Reuters: Директорът на ЦРУ Джина Хeспъл се намира в Турция във връзка с разследването на смъртта на Джамал Хашоги."}
{"url": "http://www.focus-news.net/news/2018/10/24/2581853/mkd-makedoniya-bivsh-generalen-sekretar-na-nato-e-popital-hristiyan-mitskovski-iskate-da-badete-byurm-zavinagi-lii.html", "text": "„Искате да бъдете БЮРМ (Бивша югославска република Македония) завинаги ли?“  - е попитал бившият генерален секретар на НАТО Джордж Робъртсън лидера на ВМРО-ДПМНЕ Християн Мицковски, пише македонското електронно издание  “МКД“ . \r\nПо времето на дискусия , озаглавена „Промените в Европа: ще улови ли Македония мига?\" –Джордж Робъртсен заяви, че въпрос трябва да се огледа от много по-широк аспект. \r\n\"Помнете смелостта и отдадеността на вашите политици по време на кризата от 2001 г. Те са спасили земята си от кръвопролитие. Такава смелост и отдаденост  имат някои политици днес в Македония“, каза лорд Робъртстън. \r\nТой посети Македония малко преди референдума и установи, че на среща с опозиционния лидер Християн Микоски той е подчертал историческото значение на момента, в който се намира Македония. \r\n\"Казах му, обърнете внимание на бъдещето на вашата страна - ако искате тя да бъде наричана \"Фиром\" (БЮРМ – от английски (FYROM – former Yougoslav Republic of Macedonia))“ – припомни Робъртсън.  Юлиян Марков", "date": "2018.10.24", "title": "„МКД“ (Македония): Бивш генерален секретар на НАТО е попитал Християн Мицковски: \"Искате да бъдете БЮРМ завинаги ли?\""}
{"url": "http://www.focus-news.net/news/2018/10/24/2581859/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-prohoda-predel.html", "text": "Повишена е опасността от падащи камъни в района на Кресненското дефиле и прохода Предел. Това съобщиха за  Радио „Фокус“ – Пирин  от Областно пътно управление – Благоевград. През изминалата нощ обстановката по пътищата е била спокойна и няма регистрирани тежки пътни инциденти. Не е имало сигнали и за паднали камъни, които да са затруднявали трафика по републиканската пътна мрежа. Пътните настилки са сухи. На някои места тази сутрин видимостта може да бъде намалена. В региона не се извършват ремонтни дейности, поради което няма въведени ограничения за движението. От Областно пътно управление - Благоевград отправят апел към водачите на моторни превозни средства шофьорите да се движат със съобразена скорост, да карат внимателно и да спазват правилата за движение. \r\nДенис НИКИФОРОВ", "date": "2018.10.24", "title": "Благоевград: Повишена е опасността от падащи камъни в района на Кресненското дефиле и прохода Предел"}
{"url": "http://www.focus-news.net/news/2018/10/24/2581821/donald-tramp-prikrivaneto-na-ubiystvoto-na-dzhamal-hashogi-e-nay-neuspeshnoto-v-istoriyata.html", "text": "Прикриването на убийството на Джамал Хашоги е най-неуспешното в историята, заяви американският президент Доналд Тръмп, цитиран от британският вестник  The Guardian . \r\nДоналд Тръмп е казал, че операцията за убийството на Джамал Хашоги в консулство на Рияд в Истанбул е “най-Лошото прикритие в историята“ като САЩ обявих, че ще санкционират саудитски лица, които са били замесени в смъртта на журналиста. Президентът обаче се отказа да обвини крал Салман и престолонаследника принц Мохамед бин Салман. \r\n\"Говорих с краля, говорих и с престолонаследника вчера и той категорично заяви, че той няма нищо общо с това, това е извършено на по-ниско ниво\", заяви пред репортери Тръмп. \r\nДвадесет и един саудитци със сигурност ще загубят американските си визи, ако имат такива или ще попаднат в списъка на лицата, на които не може да бъде издавана американски виза, обяви Държавният департамент , като администрацията на Тръмп се мъчи да си върне инициативата по този случай, застрашил сериозно американско-саудитските отношения. \r\nМайк Помпео, държавен секретар на САЩ, заяви, че се разглеждат и  други мерки,  включително и санкции: \"Тези санкции няма да бъдат последната дума по въпроса от страна на САЩ‘, заяви той имайки предвид визовите ограничения. \r\n\"Заявяваме много ясно, Съединените щати не харесват този вид безмилостни действия за затваряне на устата на Хашоги , чрез насилие\", каза Помпео. „ Нито президентът нито аз сме доволни от тази ситуация“. \r\nДържавният секретар заяви, че САЩ \"продължават да развиват разбирането за отговорността на всички лица, участвали в това убийство, както извършителите, така и тези, които са го наредили и организирали'.  Юлиян Марков", "date": "2018.10.24", "title": "Доналд Тръмп: Прикриването на убийството на Джамал Хашоги е най-неуспешното в историята"}
{"url": "http://www.focus-news.net/news/2018/10/24/2581861/sport-rodzhar-federer-zapochna-s-pobeda-zashtitata-na-titlata-si-v-bazel.html", "text": "Роджър Федерер започна с победа защитата на титлата си на турнира в швейцарския град Базел. Поставеният под номер едно в основната схема швейцарец се наложи над сърбина Филип Крайнович с 6:2, 4:6, 6:4 в двубой, продължил малко повече от два часа. \r\nВ следващия мач Федерер ще играе срещу Ян-Ленард Щруф.", "date": "2018.10.24", "title": "Спорт: Роджър Федерер започна с победа защитата на титлата си в Базел"}
{"url": "http://www.focus-news.net/news/2018/10/24/2581860/haskovo-obshtinata-organizira-moleben-za-zdrave-za-detsata-s-uvrezhdaniya-v-tsarkvata-sv-dimitar.html", "text": "Общината организира молебен за здраве за децата с увреждания в църквата „Св. Димитър“. Това съобщиха от пресцентъра на  Община Хасково . Молебенът за здраве ще се проведе от 10.00 часа по повод празника на св. Богородица – Всех скорбящих радост. Празникът е определен с решение от Св. Синод на БПЦ за Ден на молитва за децата с увреждания и техните семейства. Подобен молебен се прави за първи път в Хасково. Поканени са деца и родители на деца с увреждания от Общностен център ДЦДМУ „Марина“, ЦНСТ.", "date": "2018.10.24", "title": "Хасково: Общината организира молебен за здраве за децата с увреждания в църквата „Св. Димитър“"}
{"url": "http://www.focus-news.net/news/2018/10/24/2581862/dobrich-remontni-deynosti-se-izvarshvat-na-chast-ot-okolovrastniya-pat-na-grada.html", "text": "Ремонтни дейности на асфалтовата настилка се извършват на част от околовръстния път на Добрич, предаде кореспондент на  Радио „Фокус” – Варна . До края на месеца е в ремонт част от пътя Каварна - Балчик. Ремонтни дейности се извършват и по пътя Добрич - Варна до края на месец ноември. Движението е ограничено за МПС над 10 тона по отсечката Кранево – Варна при км 83+100. Като обходен маршрут се използва отсечката Кичево – Оброчище. Ограничението е със срок до 28 февруари 2019 г.  \r\nПродължават строителните дейности по интегрирания проект за обновяване на водния сектор в града. На сайта на Общината е публикувана актуална информация за графика на работа и кои улици обхваща. Времето в Добрич е ясно и слънчево, умерен вятър, пътните настилки са сухи.  \r\nЖулиета НИКОЛОВА", "date": "2018.10.24", "title": "Добрич: Ремонтни дейности се извършват на част от околовръстния път на града"}
{"url": "http://www.focus-news.net/news/2018/10/24/2581863/direktorat-na-sdvr-st-komisar-ivaylo-ivanov-shte-nagradi-petima-uchenitsi-za-izvarshena-ot-tyah-doblestna-postapka.html", "text": "Директорът на СДВР ще награди петима ученици за извършена от тях доблестна постъпка. Това съобщиха от пресцентъра на  МВР . Церемонията ще се състои в 12.30 часа в сградата на Националната финансово- стопанска гимназия. На нея директорът на СДВР ст. комисар Ивайло Иванов и началникът на Пето РУ комисар Николай Василев ще наградят петима възпитаници на учебното заведение, намерили и върнали портфейл с пари.  \r\nСрещата е открита за медиите.", "date": "2018.10.24", "title": "Директорът на СДВР ст. комисар Ивайло Иванов ще награди петима ученици за извършена от тях доблестна постъпка"}
{"url": "http://www.focus-news.net/news/2018/10/24/2581864/veliko-tarnovo-ogranicheno-e-dvizhenieto-na-motorni-prevozni-sredstva-nad-35-tona-po-pat--4082-cheshma-kesarevo.html", "text": "Интензивно е движението в началото на работния ден в града. Настилките са сухи, времето е предимно слънчево. Колони от автомобили има по улица „Магистрална“, която съвпада с отсечка от главен път София – Варна, в района на Южен пътен възел, п. в. „Качица“ и по Беляковско шосе, предаде репортер на  Радио „Фокус“ – Велико Търново . Натоварен е трафикът и покрай по-големите училища и детски градини във Велико Търново. Полицейски служители следят за правилното протичане на движението в града. Патрули има на входовете и изходите на града. Всички светофари работят нормално към този час.  \r\nДвижението по главните и второстепенни пътища в областта е интензивно. Ограничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. Обходният маршрут е през село Полски Сеновец и град Полски Тръмбеш. Ремонтите трябва да приключат до 31 октомври. \r\nОграничено е движението на моторни превозни средства над 3.5 тона по път ІІІ-4082 Чешма - Кесарево. Срокът за приключване на ремонтите е 31 декември, а обходният маршрут е по направление Чешма - Сливовица - Горско Ново село - Джулюница - Кесарево. \r\nМария НЕДЕВА", "date": "2018.10.24", "title": "Велико Търново: Ограничено е движението на моторни превозни средства над 3.5 тона по път ІІІ-4082 Чешма - Кесарево"}
{"url": "http://www.focus-news.net/news/2018/10/24/2581868/burgas-koreyskata-agentsiya-za-nasarchavane-na-targoviyata-i-investitsiite-organizira-biznes-sreshti-v-grada-za-ustanovyavane-na-kontakt-s-potentsialni-partnyori.html", "text": "Корейската агенция за насърчаване на търговията и инвестициите (КОТРА) цели да реализира двустранни бизнес и търговски отношения между Република Корея и България. Тя съдейства на корейските компании да се свържат с потенциални български партньори и подпомага развитието на корейската и българската икономика. Това съобщиха от пресцентъра на  Община Бургас . КОТРА – София кани всички заинтересовани фирми на инициативата „Moving Kotra“. Нейни представители ще посетят Бургас и ще направят индивидуални консултации, за да представят възможностите за контакт с потенциални корейски партньори и доставчици, които имат интерес към установяване на взаимноизгодно сътрудничество.  \r\nБизнес срещите ще се проведат от 13.30 часа в „Капитанската зала“ на хотел „България“ в Бургас. \r\nЗа контакт и регистрация: Марина Върбанова, маркетинг мениджър; тел. 02/400 55 53; k.marketing@kotra-sofia.org.", "date": "2018.10.24", "title": "Бургас: Корейската агенция за насърчаване на търговията и инвестициите организира бизнес срещи в града за установяване на контакт с потенциални партньори"}
{"url": "http://www.focus-news.net/news/2018/10/24/2581866/blagoevgrad-v-zala-22-septemvri-shte-se-provede-kragla-masa-na-tema-badeshte-za-naukite-za-drevnostta.html", "text": "Общината и Сдружение „Нова България“ организират кръгла маса на тема  „Бъдеще за науките за древността“. Това съобщиха от пресцентъра на  Община Благоевград . Началото ще бъде поставено от 13.00 часа в Зала „22 септември“. Програмата продължава и на  25 октомври от 09.00 часа. Темата „Бъдеще за науките за древността“ цели да назове историята на проучванията и институционализирането на науката, изследваща античността, както и какъв е замисълът на организираните институции и събития. Идеята за провеждането на кръгла маса е да наблюдава как са организирани системните проучвания в тази научна област.   \r\nВ събитието участие ще вземат 8 лектори, които ще представят своите доклади. Програмата предвижда време за обсъждане на докладите и на възникналите въпроси след представянето им.", "date": "2018.10.24", "title": "Благоевград: В Зала „22 септември“ ще се проведе кръгла маса на тема  „Бъдеще за науките за древността“"}
{"url": "http://www.focus-news.net/news/2018/10/24/2581867/nimh-v-17-oblasti-e-obyaven-oranzhev-kod-a-v-10-zhalt-za-silen-vyatar-i-ryazko-zastudyavane.html", "text": "В 17 области e обявен оранжев код, а в 10 – жълт за силен вятър и рязко застудяване. Това сочи справка на сайта на  Националния институт по метеорология и хидрология (НИМХ) при БАН . Областите, за които важи жълтият код, са: София, Перник, Кюстендил, Благоевград, Стара Загора, Смолян, Кърджали, Ямбол и Бургас и Хасково. Там след обяд вятърът от запад-северозапад ще се усили. Ще бъде със скорост между 14 и 19 м/сек., възможни пулсации до 24м/сек. Областите, за които важи оранжевият код са: Видин, Монтана, Враца, Плевен, Ловеч, Пазарджик, Пловдив, Габрово, Велико Търново, Русе, Търговище, Сливен, Шумен, Разград, Силистра, Варна и Добрич. Там също се очаква след обяд вятърът от запад-северозапад да се усили. Ще достигне средна скорост между 20 и 25 м/сек., възможни пулсации до 32 м/сек. През нощта срещу четвъртък се очаква рязко застудяване над цялата страна.", "date": "2018.10.24", "title": "НИМХ: В 17 области e обявен оранжев код, а в 10 – жълт за силен вятър и рязко застудяване"}
{"url": "http://www.focus-news.net/news/2018/10/24/2581871/lajminet-kss-otrichat-dokladite-za-napuskane-na-srabskite-chlenove.html", "text": "Косовските сили за сигурност (KСС) отричат докладите за напускане на сръбските членове, предава информационният портал  Lajmi.net . \r\nОт КСС увериха, че не са получавали молби за демобилизация на членовете си от сръбски произход. Според медийни доклади, разпространени в началото на седмицата, сърбите масово са започнали да си подават молбите за излизане от структурите на КСС. Говорител увери редакцията, че информацията не е достоверна.  Тереза Герова", "date": "2018.10.24", "title": "Lajmi.net: КСС отричат докладите за напускане на сръбските членове"}
{"url": "http://www.focus-news.net/news/2018/10/24/2581870/pazardzhik-remontni-deynosti-se-izvarshvat-po-patya-selo-dyulevo-strelcha.html", "text": "Натоварено е движението по главните пътища в областта. Това съобщи за  Радио „Фокус“ – Пазарджик  дежурният в Областно пътно управление – Пазарджик. Движението се извършва в една лента по пътя от село Дюлево до разклона за Стрелча в района на 35 км поради срутище и пропадане на част от дясното платно. Движението в участъка се осъществява в лявото платно и е регулирано с пътни знаци. Въведено е и ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. Ограничено поради ремонт е движението по автомагистрала „Тракия“ в района на 89 км в посока София. Там се извършва ремонт на моста над река Елшишка. Движението се осъществява двупосочно в платното посока Бургас. Срокът за изпълнение е удължен до 26 ноември 2018 г.  \r\nАлбена ЖИЛЕКОВА", "date": "2018.10.24", "title": "Пазарджик: Ремонтни дейности се извършват по пътя село Дюлево – Стрелча"}
{"url": "http://www.focus-news.net/news/2018/10/24/2581873/d-r-desislava-katelieva-dogovorat-za-speshnata-meditsinska-pomosht-e-edno-ot-nay-hubavite-neshta-sluchili-se-na-meditsite-prez-poslednite-godini.html", "text": "Договорът за спешната медицинска помощ е едно от най-хубавите неща, случили се на медиците през последните години. Това каза за сутрешният блок „Добро утро, България“ на  Радио „Фокус“  председателят на Националната асоциация на работещите в спешната помощ д-р Десислава Кателиева. По думите й конкретиката в проекта дава основание за позитивизъм в сектора. Обещаният брой нови линейки са изключително необходими на спешните екипи към момента. До пълното разрешаване на проблема обаче ще се стигне единствено чрез проведен анализ за необходимостта от спешни екипи по места и тяхната натовареност, обясни тя. „ За да бъде решен този въпрос трябва да се направи мащабно проучване за натовареността на екипите в различните региони. Такова проучване у нас никога не е правено. Говори се единствено за натовареност на мобилните екипи, а колегите по филиалите извършват и амбулаторни прегледи, който са почти толкова, колкото и мобилните прегледи. Има конкретни срокове и параметри, по които това ще се случи. Договорът постави стандарт, които не се обжалва във ВАС. Има желание на управляващите да спазят даденото обещание. Има заявка стандартът по спешна медицина, който визира висококачествена и ефективна спешна медицинска помощ (болнична и извън болнична) да бъде реализиран чрез този проект“,  каза тя. Д-р Десислава Кателиева коментира още, че другият сериозен проблем в системата на спешната помощ-агресията срещу медиците, също ще бъде решен чрез новия проект, в който е заложено оборудване на новите линейки с паник бутони.", "date": "2018.10.24", "title": "Д-р Десислава Кателиева: Договорът за спешната медицинска помощ е едно от най-хубавите неща, случили се на медиците през последните години"}
{"url": "http://www.focus-news.net/news/2018/10/24/2581874/gabrovo-ogranicheno-e-dvizhenieto-za-avtomobili-nad-10-tona-po-patya-mezhdu-selo-kramolin-i-veliko-tarnovo-ot-km-22-do-km-28-poradi-namalen-gabarit-na-patnoto-platno.html", "text": "Ограничено е движението в участък от пътя между кварталите „Чехлевци\" и „Велчевци\", съвпадащ с ул. „Малина“ в Габрово. Причината е извършване на строителни дейности, съобщиха за  Радио „Фокус“ – Велико Търново  от Областно пътно управление – Габрово. Движението се осъществява през улици в урбанизирана територия на град Габрово. Поставена е необходимата сигнализация. Трафикът се пренасочва по обходен маршрут за квартал „Чехлевци\" по път III-5004, път II-44 и път III-4404. Условията за пътуване в областта са нормални за сезона. Настилките са предимно сухи, в усойните места – частично мокри. Трафикът е нормално натоварен към този час. Ограничено за превозни средства над 10 тона е движението в участък от пътя между село Крамолин и Велико Търново. Забраната е въведена от км 22+129 до км 28+380 поради намален габарит на пътното платно при км 26+444. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. Пропаднал участък на асфалтова настилка затруднява движението по път III-5006 Габрово – Стоманеците при км 7+060. Добре е водачите да се движат с повишено внимание като спазват поставената сигнализация. Срокът за приключване на дейностите е 31 октомври. \r\nМария НЕДЕВА", "date": "2018.10.24", "title": "Габрово: Ограничено е движението за автомобили над 10 тона по пътя между село Крамолин и Велико Търново от км 22 до км 28 поради намален габарит на пътното платно"}
{"url": "http://www.focus-news.net/news/2018/10/24/2581875/plovdiv-vremenno-dvizhenieto-se-izvarshva-v-avariynata-lenta-po-avtomagistrala-trakiya-v-rayona-na-selo-tsalapitsa-poradi-remontni-deynosti-na-saorazhenie.html", "text": "Трафикът на територията на град Пловдив е изключително натоварен към този час, предаде репортер на  Радио „Фокус“ – Пловдив . Задръствания се образуват по булевардите „Христо Ботев“, „Цар Борис III Обединител“, „Найчо Цанов“, „Източен“, „Шести септември“, „Руски“, „Васил Априлов“, „България“ и „Пещерско шосе“. Засилено е движението и по входно-изходните артерии. Призовават се водачите да шофират с повишено внимание, съобразена скорост, както и да не предприемат рискови маневри, за да не се създават предпоставки за възникването на пътни инциденти. До 25 октомври ще остане затворена за движение западната половина на кръстовището на бул. „Асеновградско шосе“ в Пловдив. Движението на моторни превозни средства се извършва по бул. „Освобождение“ и  ул. „Менделеев“. Затворено за движение е западното платно на бул. „Цар Борис III Обединител”, в участъка от ул. „Патриарх Евтимий“ до ул. „Света Петка“ заради строително-монтажни дейности. Движението се извършва двупосочно в източното платно. Временната организация на движение ще бъде валидна до края на ноември. Временно движението по бул. „България“ в Пловдив се осъществява двупосочно в северното платно на пътната артерия поради строително-монтажни дейности в южното платно. Затворено за движение е и източното платно на бул. „Източен“ в участъка между булевардите „Шести септември“ и „Марица-юг“ заради строително-монтажни дейности. Очаква се ремонтът да приключи до 22 ноември. \r\nИнтензивен е трафикът по участъка на автомагистрала „Тракия“, по път Пловдив - Асеновград и път Пловдив - Карлово, съобщиха от Областното пътно управление. Временно движението при км 112 на магистралата в района на село Цалапица се извършва в аварийната лента поради ремонтни дейности на съоръжение. Затворени за движение са активната и изпреварващата лента. Срокът на ремонтните дейности е до 8 ноември. До 2 ноември движението по пътя Пловдив - Асеновград ще се извършва двупосочно в едното платно поради ремонтни дейности в участъка. Опасност от образуването на свлачища и срутища има по пътищата Бачково - Нареченски бани, Юговско ханче - Югово - Лъки и Кричим - Девин. Шофьорите трябва да бъдат особено бдителни, преминавайки по посочените пътни участъци, предупреждават от Областното пътно управление. Пътните настилки на територията на областта са предимно сухи и нормално проходими. \r\nТони МИХАЙЛОВ", "date": "2018.10.24", "title": "Пловдив: Временно движението се извършва в аварийната лента по автомагистрала „Тракия“ в района на село Цалапица поради ремонтни дейности на съоръжение"}
{"url": "http://www.focus-news.net/news/2018/10/24/2581872/vitsepremierat-valeri-simeonov-ot-men-ne-iskat-izvinenie-iskat-samo-ostavka.html", "text": "Не поставям под съмнение състоянието на децата с увреждания. Това заяви вицепремиерът Валери Симеонов в сутрешния блок \"Денят започва\" по  БНТ . „Няма да се извиня, защото не искат това от мен, искат ми оставката“, заяви Симеонов. Той допълни, че дори да беше предложил извинение за репликата си, щеше да има съмнения за искреността му. Симеонов обясни, че репликата му, която провокира майки на деца с увреждания да поискат оставката му, е била свързана с прибързването със Закона за хората с увреждания, а фразата „уж болни деца“ - с това, че наистина болните по думите му деца са били държани „от сутрин до вечер“ на протести. „Не знам с какво майчинско чувство държат тези деца навън“, допълни той. \r\nВицепремиерът подчерта, че не отрича състоянието на децата с увреждания и допълни, че със състоянието им се спекулира. \r\n\"Не поставям под съмнение състоянието на децата. Не съм човек с неестествени, ненормални възприятия. Удобно е да се изрисува образът на обществения враг - всички виждаме, че са болни, но той отрича, че са болни\", коментира той. \r\nПо думите му майките на децата с увреждания имат избор да водят нормален диалог чрез представителните организации, а не чрез протести. Симеонов уточни, че от началото на работата на настоящето правителство проблемите на хората с увреждания са били поставени на обсъждане. \r\n\"Много пъти съм се извинявал, включително и в периода на тази година и половина, когато съм правил грешки. Не считам, че изваждането на думата „уж“, акцента, който в момента поставяте, тълкуването от сутрин до вечер на моите думи, изваждането на думата „уж“ от общия контекст, е редно\", добави той. \r\nВицепремиерът допълни, че неколкократно лично е помагал на хора с увреждания. \r\nПо думите му ако е имало начин да бъде обесен на големия полилей в Министерски съвет, тези, които го обвиняват, са щели да бъдат доволни. Симеонов допълни, че предпочита да бъде докрай последователен и честен спрямо обществото, да казва нелицеприятните истини, но да не бъде лицемерен.", "date": "2018.10.24", "title": "Вицепремиерът Валери Симеонов: От мен не искат извинение, искат само оставка"}
{"url": "http://www.focus-news.net/news/2018/10/24/2581879/pregled-na-osnovnite-temi-v-dobrudzhanskiya-pechat.html", "text": "„И майките от Добрич поискаха оставката на Валери Симеонов“, съобщава вестник  „Нова добруджанска трибуна“ . Протестиращите са се събрали пред сградата на Областна управа. Според тях целта е обществото да бъде настроено срещу семействата, отглеждащи деца с увреждания. Според майките думи като „група кресливи жени, които използват тея уж болни деца“ са недопустими и оскърбителни. „В „Двореца“ – Балчик представят златните страници на българската илюстрация. Илия Бешков и учениците му“, съобщава изданието. Изложбата може да бъде разгледана до 28 октомври в галерия „Тихото гнездо“. Включени са 90 творби на обичани български графици и илюстратори от средата на 70-те и 80-те години на XX век. „Бюст паметници на Йордан Йовков и Дора Габе в Алеята на писателите в Плиска“, съобщава всекидневникът. Културно-историческия комплекс „Двор на кирилицата“ в Плиска посреща гости от няколко години. Преди броени дни са открити два паметника на литературни творци, дълбоко свързани с Добруджа – Йордан Йовков и Дора Габе. Специално за откриването е била поканена д-р Кремена Митева, главен уредник на Дом-паметника „Йордан Йовков“ в Добрич. Водеща в днешното издание на вестник  „Добруджанска трибуна“  е темата за протеста на майките с деца с увреждания. Те са категорични, че има опити обществото да бъде настроено срещу тях. Те не споделят мнението, че оставката на вицепремиера Симеонов ще предизвика хаос в държавата, защото считат, че такъв има и сега. „Кметът Йордан Йорданов ще връчи годишните награди“, съобщава изданието. Това ще се случи на 1 ноември – Денят на народните будители, от 11,00 часа в Огледална зала „Нели Божкова“. Индивидуалната награда получава Живко Марков, специалист в Регионален исторически музей – Добрич, а за млад талант – Татяна Иванова, възпитаник на Езикова гимназия. Тези награди са публично признание за творци, учени и дейци на културата и изкуството, допринесли за развитието на добруджанския град. „Фотоизложба „Ябълката_фест“ ще бъде открита в Младежкия център“, съобщава изданието. Официалното откриване на 25 октомври от 17.30 часа. Това е заключителна част на едноименния фестивал, посветен на екологията, здравословното хранене и спорта.", "date": "2018.10.24", "title": "Преглед на основните теми в добруджанския печат"}
{"url": "http://www.focus-news.net/news/2018/10/24/2581880/burgas-ogranicheno-e-dvizhenieto-za-avtomobili-nad-10-tona-po-patya-varovnik-valchanovo-hanche-ot-km-20-do-39-poradi-stesnyavane-na-patnoto-platno.html", "text": "Пътищата в областта са сухи и нормално проходими, видимостта е отлична. Това съобщи за  Радио „Фокус“ – Бургас  дежурният от Областно пътно управление. Продължават да са в сила някои ограничения за движение на моторни превозни средства по пътищата в областната пътна мрежа. До 30 октомври важи ограничението за движение от км 308+107 до км 359+475 в участъка Деветак – Ветрен, където се извършва косене на тревни площи. Организацията на движение е сигнализирана с пътни знаци и конуси. По пътя Варовник – Вълчаново ханче от км 20+000 до 39+200 движението е ограничено за МПС над 10 тона поради стесняване на пътното платно. Срокът за това ограничение е до 31 декември т.г. \r\nИнтензивно е движението по някои участъци от бул. „Тодор Александров“ в Бургас, на кръстовищата с кръгово движение в града, както и по улиците „Иван Вазов“, „Христо Ботев“ и „Цар Симеон“. \r\nМария ГЕОРГИЕВА", "date": "2018.10.24", "title": "Бургас: Ограничено е движението за автомобили над 10 тона по пътя Варовник – Вълчаново ханче от км 20 до 39 поради стесняване на пътното платно"}
{"url": "http://www.focus-news.net/news/2018/10/24/2581881/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата на 24 октомври. Това съобщиха от пресцентъра на  дружеството . \r\nВъв връзка с монтаж на спирателен кран на ул. „Хаджи Димитър“ в с. Лозен се налага спиране на водоподаването от 09.30 до 19.00 часа на клиентите на „Софийска вода”, живеещи в района на: ул. „Могила“, ул. „Свети Спас“, ул. „ул. „Васил Левски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Могила“ ъгъла с ул. „Суходол“. \r\nВъв връзка с подмяна на спирателни кранове на ул. „Хубава Яна“ в с. Яна се налага спиране на водоподаването от 09.00 до 21.00 часа на клиентите на „Софийска вода”, живеещи в района на: с. Яна. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски пред кметството. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.10.24", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/10/24/2581882/smolyan-dvizhenieto-po-pat--866-devin-mihalkovo-pri-stroitelstvoto-na-yaz-tsankov-kamak-tryabva-da-se-osashtestvyava-s-povisheno-vnimanie-poradi-opasnost-ot-padnali-kamani.html", "text": "Сухи и нормално проходими са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно, а температурите са положителни. През нощта не са получавани сигнали за инциденти по пътищата в областта. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф е повишена опасността от падащи камъни и свличане на земни маси по всички пътища в област Смолян, затова водачите трябва да шофират внимателно и със съобразена скорост. Пропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ се осъществява с повишено внимание поради опасност от паднали камъни и свлечени земни маси върху платното за движение. \r\nВ Смолян пътните настилки са сухи. Автомобилният трафик в сутрешните часове е интензивен по централния бул. „България“, прилежащите към него улици и кръстовища и  и по входно-изходните артерии на града. \r\nНели ГЕРГЬОВСКА", "date": "2018.10.24", "title": "Смолян: Движението по път ІІІ-866 Девин – Михалково при строителството на яз. „Цанков камък“ трябва да се осъществява с повишено внимание поради опасност от паднали камъни"}
{"url": "http://www.focus-news.net/news/2018/10/24/2581883/yambol-bezplatni-ehografski-profilaktichni-pregledi-za-rak-na-gardata-shte-se-provedat-v-sgradata-na-obredniya-dom.html", "text": "Безплатни ехографски профилактични прегледи за рак на гърдата ще се провеждат днес и на 25 октомври в сградата на Обредния дом на ул. „Славянска“ 4. Това съобщиха от  Община Ямбол . Условието е дамите да са на възраст от 20 до 65 години, да не са били диагностицирани с рак на гърдата и да не са бременни. Предвижда се да бъдат прегледани абсолютно безплатно 130 жени в Ямбол. \r\nПаралелно с прегледите в Ямбол ще пристигне и Розовият кемпер на „Една от 8“. Организаторите канят всички дами с диагноза рак на гърдата да посетят розовия кемпер, който ще бъде паркиран пред сградата на Община Ямбол. Проектът има за цел да се даде възможност на повече хора в България да получат информация за рака на гърдата и неговата превенция. Да се даде подкрепа – психологическа, юридическа, емоционална и практическа на жените с рак на гърдата в цяла България и техните близки. \r\nВсички инициативи на Фондацията на Нана Гладуиш „Една от 8“ в Ямбол се осъществяват със съдействието на Община Ямбол.", "date": "2018.10.24", "title": "Ямбол: Безплатни ехографски профилактични прегледи за рак на гърдата ще се проведат в сградата на Обредния дом"}
{"url": "http://www.focus-news.net/news/2018/10/24/2581869/stolichna-obshtina-napomnya-na-grazhdanite-da-obezopasyat-nezakrepeni-predmeti-ot-terasite-i-prozortsite-i-da-badat-vnimatelni-pri-pridvizhvaneto-si-zaradi-ochakvaniya-silen-vyatar.html", "text": "Във връзка с обявения за днес „жълт код” за София и прогноза за усилване на вятъра от запад-северозапад Столична община напомня на гражданите да обезопасят незакрепени предмети от тераси или прозорци на жилища, офиси и търговски обекти и да бъдат внимателни при придвижването си. Това съобщиха от пресцентъра на  Столична община . \r\nИзпълнителите на строителни обекти е необходимо да проверят състоянието на строителните оградите, крановете, скелета и да предприемат действия по обезопасяването им. Собствениците на търговски и рекламно-информационни елементи също да проверят обектите си.  \r\nЕкипи на дирекция \"Аварийна помощ и превенция\" на Столичната община ще реагират на сигнали.", "date": "2018.10.24", "title": "Столична община напомня на гражданите да обезопасят незакрепени предмети от терасите и прозорците и да бъдат внимателни при придвижването си заради очаквания силен вятър"}
{"url": "http://www.focus-news.net/news/2018/10/24/2581884/burgas-v-grada-shte-badat-predstaveni-film-i-kniga-za-opernata-prima-gena-dimitrova.html", "text": "Матине, посветено на оперната прима Гена Димитрова, с прожекция на музикалния филм „Обич за Гена\" и представяне на книгата „Гена Димитрова от А до Я\", ще се състои в зала „Петя Дубарова\" на КЦ „Морско казино\". Началото е в 11.00 часа. Това съобщиха от пресцентъра на  Община Бургас . Жителите и гостите на града ще имат възможността да се докоснат до духовното и творческо наследство на великото българско сопрано, благодарение на Димитър Сотиров, автор и на книгата, и на филма. Издател, оператор и продуцент е дъщерята на Гена Димитрова - Милена Стойкова. \r\n„Обич за Гена\" е 69-минутен музикален портрет, посветен на 75 г. от рождението на Гена Димитрова. Той припомня знакови изпълнения на великото драматично сопрано на сцени по цял свят, сред които Арена ди Верона, Ла Скала, Метрополитън, Нагоя, София, Неапол, Плевен. Арии, дуети и терцети с партньори като Лучано Павароти, Хосе Карерас, Анна Томова-Синтова, Пласидо Доминго, Никола Мартинучи, Джакомо Арагал, Хуан Понс, Франко Фарина, из опери на Верди, Пучини, Маскани и Джордано. \r\nВъв филма могат да се видят непоказвани до този момент уникални кадри с Гена Димитрова зад сцената, по време на репетиция, с партньори като Никола Мартинучи и Джузепе Джакомини, и сред нейни приятели и близки. Лентата съдържа и вълнуващи моменти, като награждаването на Гена Димитрова и Франко Дзефирели в Торе дел Лаго с Наградата „Пучини\". \r\nНовото допълнено издание на книгата \"Гена Димитрова от А до Я\" се появи в Деня на будителите - 1 ноември 2016 г. То идва след големия успех на първото издание от 2012 г. Книгата е първото сериозно проучване на личния архив на прочутата оперна прима, който включва рецензии, интервюта, писма, програми и плакати, аудио и видео записи от участия по сцени в цял свят в продължение на 35 години. Авторът, в момента мениджър „Връзки с обществеността\" на Софийската опера и балет, е дълги години радио и телевизионен журналист. Той многократно е интервюирал Гена Димитрова за електронни и печатни издания от 1987-2000 г. и базира изследването си както върху лични спомени, така и върху разкази на близки приятели, колеги и семейството на звездата. Специално за книгата е осъществил десетки интервюта и в продължение на година и половина е проучвал архивите на световни оперни театри - „Ла Скала\", „Метрополитън\", „Реджо ди Парма\". Използвани са записи от златния фонд на Българското национално радио (БНР), както и уникални лични архиви на приятели на оперната прима. Тази строго документална основа, върху която авторът стъпва добросъвестно и изключително отговорно, отличава това издание от предишни книги, посветени на голямата оперна прима. Изданието включва близо 400 графични и снимкови изображения. \r\nКнигата съдържа изключително ценен аудиодиск със записи от Златния фонд и от Фонотеката на БНР с изпълнения на Гена Димитрова в съпровод на Софийската филхармония и на СО на БНР по творби на Александър Йосифов, Джузепе Верди, Джакомо Пучини, Амилкаре Понкиели, Винченцо Белини, Пиетро Маскани, Умберто Джордано, Хектор Берлиоз.", "date": "2018.10.24", "title": "Бургас: В града ще бъдат представени филм и книга за оперната прима Гена Димитрова"}
{"url": "http://www.focus-news.net/news/2018/10/24/2581885/swissinfo-prokuraturata-na-shveytsariya-shte-lovi-ruski-shpioni.html", "text": "Федералното правителство на Швейцария даде разрешение на Прокуратурата да започне наказателно преследване срещу двама граждани на Руската федерация, заподозрени в шпионаж, съобщава информационният портал  Swissinfo , като се позовава на местни медии. \r\n„Прокуратурата получи „зелена светлина“ от Министерството на правосъдието за придвижване напред в разследването на предполагаем политически шпионаж“, уточниха от службата на Генералния прокурор на Швейцария. „Мога да потвърдя, че делото бе започнато през март 2017 г. и оттогава насам се разглежда“, допълни събеседникът на медията. \r\nУточнява се, че става въпрос за двама руснаци, които през пролетта на 2018 г. са били задържани в Нидерландия и след това – експулсирани в Русия. Тереза Герова", "date": "2018.10.24", "title": "Swissinfo: Прокуратурата на Швейцария ще лови руски шпиони"}
{"url": "http://www.focus-news.net/news/2018/10/24/2581865/koalitsionen-savet-na-gerb-i-obedineni-patrioti-shte-se-provede-v-ministerski-savet.html", "text": "Очаква се да се проведе заседание на коалиционния съвет на ГЕРБ и „Обединени патриоти“ в Министерски съвет. На срещата ще бъде обсъдена ситуацията около искането на майките на деца с увреждания за оставката на вицепремиера Валери Симеонов и създалото се напрежение между коалиционните партньори.  \r\nВъв вторник се проведе заседание на малкия коалиционен съвет. На него не присъства лидерът на „Атака“ Волен Сидеров. След срещата стана ясно, че вицепремиерът Симеонов няма да подаде оставка, въпреки общественото недоволство.  \r\nСпоред Красимир Каракачанов една оставка в момента означава да се събори правителството и да се върнат ДПС и БСП на власт, което не е решение. По думите му коалицията „Обединени патриоти“ в последните 6-7 месеца не работи, а се занимава с вътрешни проблеми \r\nМеждувременно лидерът на \"Атака\" Волен Сидеров обясни решението си да не присъства на Коалиционния съвет със съобщение във \"Фейсбук\". \"НФСБ преди 6 дни свали политическо доверие от мен като председател на ПГ на ОП. ВМРО не взе никаква позиция по този въпрос, а мълчанието е знак на съгласие с НФСБ. При това положение няма логика да бъда на тази среща“, написа той. Агенция „Фокус“ припомня: \r\nПовод за недоволството на майките стана изказване на Симеонов след заседание на Националния съвет за тристранно сътрудничество, в което той заяви във връзка със Закона за хората с увреждания: „Този закон беше започнат като опит да се угоди на една група кресливи жени, които спекулираха с децата си, манипулираха обществото, изкарвайки на пек и на дъжд тези уж болни деца, без грам майчинско чувство, грижа за тях“. Думите на Симеонов предизвикаха протести в цялата страна с искане за оставката му.", "date": "2018.10.24", "title": "Коалиционен съвет на ГЕРБ и „Обединени патриоти“ ще се проведе в Министерски съвет"}
{"url": "http://www.focus-news.net/news/2018/10/24/2581888/sliven-povishena-e-opasnostta-ot-padashti-kamani-po-patya-sliven-ichera-gradets.html", "text": "Трафикът по пътищата в Сливенска област  е интензивен, съобщиха от  Областно пътно управление . Затворени за автомобили над 10 тона са проходите Твърдишки и Вратник. Котленският  проход е отворен за всички превозни средства. Повишена е опасността от падащи камъни по пътя Сливен – Ичера – Градец. Ремонти има по планинските пътища в района на Котел и в община Нова Загора. Движението трябва да се осъществява с повишено внимание по път ІІ-57 в участъка от село Пет могили до село Новоселец от км 31+900 до км 40+650 поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на  февруари 2019 г.", "date": "2018.10.24", "title": "Сливен: Повишена е опасността от падащи камъни по пътя Сливен – Ичера – Градец"}
{"url": "http://www.focus-news.net/news/2018/10/24/2581887/pregled-na-osnovnite-temi-v-burgaskiya-pechat.html", "text": "„Части за „Еърбъс“ и „Боинг“ ще се произвеждат в Бургас“ е водещото заглавие в днешния брой на вестник  „Черноморски фар“ . Нов завод заедно с научно-изследователски център, който ще произвежда части за самолетите, ще отвори в Бургас. 30 милиона долара е инвестицията, разкриват се 200 работни места, търсят хора с технически знания и умения. Дейността на базата ще бъде свързана с услуги в турбостроенето като ремонт и нанасяне на специални покрития върху компоненти на самолетни газотурбинни двигатели, пише още вестникът. „Бургаски майки на протест срещу вицето Симеонов“ е друго заглави от първата страница на ежедневника. Организаторите на протеста заявяват, че ще протестират, докато вицепремиерът не си подаде оставката. Той не пожела контрапротест в защита, пояснява статията. „Видеонаблюдение решава превантивно проблеми в „Победа“ е още една статия в днешния брой. Жителите на квартала за пореден път се оплакват от продължаващото нерегламентирано изхвърляне на боклуци и от наводняване на улиците, пише още вестникът. „Четирима от печатницата за фалшиви милиони – с обвинения“ е още едно заглавие от страниците на ежедневника. Специализираната прокуратура предстои да повдигне и други обвинения срещу някои от тях – за изготвяне на фалшиви лични документи и държане на наркотици с цел разпространение. „Тема на деня“ в изданието днес е „Всяка трета българка е жертва на насилие“, а интервюто е с доц. Иван Налбантов, актьор и писател.", "date": "2018.10.24", "title": "Преглед на основните теми в бургаския печат"}
{"url": "http://www.focus-news.net/news/2018/10/24/2581886/shumen-zabraneno-e-dvizhenieto-na-tovarni-avtomobili-nad-10-tona-po-patya-radko-dimitrievo-drumevo-poradi-svlachishta.html", "text": "Пътните настилки в Шумен и региона са сухи, видимостта е нормална, предаде репортер на  Радио „Фокус“ - Шумен . Няма нови промени  в организацията на движение в областта. Движението по част от пътя Секулово - Тодор Икономово е ограничено за автомобили над 3.5 тона поради компрометирано състояние на мостово съоръжение. Ограничението важи от км 9 до км 16. Въведен е обходен маршрут. Продължава ремонтът в участъка на жп надлеза при км 364 на АМ „Хемус“, движението се осъществява двупосочно в едното платно. Водачите трябва да се движат с повишено внимание, спазвайки пътната сигнализация. Върбишки проход остава затворен за всички видове пътни превозни средства. Ришки проход е отворен без ограничения. Забранено е движението на товарни автомобили над 10 тона по пътя Радко Димитриево - Друмево поради свлачища. Обходът е Шумен - Овчарово - Друмево. \r\nИвелина ИВАНОВА", "date": "2018.10.24", "title": "Шумен: Забранено е движението на товарни автомобили над 10 тона по пътя Радко Димитриево - Друмево поради свлачища"}
{"url": "http://www.focus-news.net/news/2018/10/24/2581877/liderat-na-pp-ataka-volen-siderov-pristigna-v-ministerski-savet.html", "text": "Лидерът на ПП „Атака“ и съпредседател на „Обединени патриоти“ Волен Сидеров пристигна в Министерски съвет, предаде репортер на  Агенция „Фокус“ . \r\nПред журналисти, на влизане в сградата, Сидеров заяви, че носи стари издания с публикации за Валери Симеонов , които са за  архива на Бойко Борисов. Волен Сидеров поясни, че в публикациите Валери Симеонов заявява, че хората искат стабилност без Борисов. „Това е от 2016 - 2017 г.”, заяви лидерът на „Атака“. \r\nЛюба АЛЕКСИЕВА", "date": "2018.10.24", "title": "Лидерът на ПП „Атака“ Волен Сидеров пристигна в Министерски съвет"}
{"url": "http://www.focus-news.net/news/2018/10/24/2581876/sofiya-1-200-rozovi-balona-shte-badat-pusnati-pred-ndk-v-pamet-na-zhenite-zaginali-ot-rak-na-gardata.html", "text": "1 200 розови балона ще бъдат пуснати пред НДК в памет на жените, загинали от рак на гърдата. Това съобщиха от пресцентъра на  Първа САГБАЛ „Света София“ , които са основен организатор на събитието. От 11.00 часа до пилоните на НДК ще бъдат пуснати 1 200 розови балона в памет на жените, които всяка година губят битката с рака на гърдата. Събитието е част от информационната и профилактична кампания за борба с тежкото заболяване, инициирана от Първа САГБАЛ „Света София“. Кампанията се осъществява с подкрепата на Столична община, Български форум на бизнес лидерите и Националния дворец на културата.  \r\nТази година през месец октомври медицински специалисти от общо 11 лечебни заведения (в градовете София, Пловдив, Варна и Стара Загора) се включиха в каузата и извършват безплатни профилактични прегледи за рак на гърдата. \r\nНа събитието е поканена Йорданка Фандъкова, кмет на Столична община.", "date": "2018.10.24", "title": "София: 1 200 розови балона ще бъдат пуснати пред НДК в памет на жените, загинали от рак на гърдата"}
{"url": "http://www.focus-news.net/news/2018/10/24/2581890/gd-granichna-politsiya-bez-problemi-se-osashtestvyava-preminavaneto-prez-granichnite-punktove-makaza-zlatograd-i-kapitan-petko-voyvoda.html", "text": "Без проблеми се осъществява преминаването през контролно-пропусквателните пунктове на границата с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция (ГД) „Гранична полиция“. Нормално се преминава и през останалите пунктове на българо-гръцката граница. \r\nНели ГЕРГЬОВСКА", "date": "2018.10.24", "title": "ГД „Гранична полиция“: Без проблеми се осъществява преминаването през граничните пунктове „Маказа“, „Златоград“ и „Капитан Петко войвода“"}
{"url": "http://www.focus-news.net/news/2018/10/24/2581889/afp-prez-tretoto-trimesechie-na-godinata-doyche-bank-realizira-spad-s-65.html", "text": "Печалбата на най-големия кредитор на Германия – „Дойче Банк“ се е понижила с 65% на годишна база в периода от юли до септември, дост до 229 млн. eвро (262.7 млн. долара), предава  AFP , като се позовава на официално изявление. \r\nМакар банката да не отговаря на очакванията на анализаторите за дъно от 240 млн. евро, главният изпълнителен директор Кристиан Севинг увери, че групата „през 2018 г. е на път да бъде печеливша за пръв път от 2014 г.\". Тереза Герова", "date": "2018.10.24", "title": "AFP: През третото тримесечие на годината „Дойче Банк“ реализира спад с 65%"}
{"url": "http://www.focus-news.net/news/2018/10/24/2581892/plovdiv-shesti-natsionalen-poetichen-konkurs-za-lyubovna-lirika-nazdravitsa-za-lyubovta-shte-se-provede-v-asenovgrad.html", "text": "Шести национален поетичен конкурс за любовна лирика  „Наздравица за любовта” ще се проведе в Асеновград, като част от събитията, съпътстващи традиционния конкурс „Най-добро домашно вино”. Това съобщиха за  Радио „Фокус“ – Пловдив  от отдел „Връзки с обществеността“ на Общината. „Наздравица за любовта” е продължител на богатите литературни традиции на творците от Асеновград. Тема на конкурса е опияняващата като лудо вино любов.  \r\nКонкурсът е анонимен, като в него могат да участват автори от цялата страна,  навършили 18 години. Всеки автор може да представи до 3 стихотворения, а творбите трябва да бъдат предоставени на хартиен носител, копирани в 3 екземпляра, неподписани и без обозначение на авторство под каквато и да било форма, поставени в голям пощенски плик. Творците от Асеновград да приложат 4 екземпляра, за да участват в общата класация и в селекция за „Най-добър автор на Асеновград”. Участниците попълват декларация за авторство по образец. В по-малък ненадписан запечатан плик трябва да се приложи декларацията за авторство по образец с посочени личните данни на участника: трите имена, адрес, дата на раждане, телефон за връзка и имейл. Представените творби и декларацията задължително трябва да бъдат написани на компютър или на пишеща машина. Творбите трябва да са на български език, непубликувани в печатни или интернет издания към момента на обявяване на конкурса и с които кандидатът не е участвал в други подобни конкурси. Кандидатите, които не са спазили горните условия, няма да бъдат допуснати до участие. Срокът за изпращане на творбите е до 11 януари 2019 г. Творбите трябва да се изпращат на адрес – гр. Асеновград 4230, Община Асеновград, площад „Акад. Николай Хайтов” № 9, направление „Култура”.  \r\nРезултатите от конкурса ще бъдат публикувани в сайта на Община Асеновград. Официалното обявяване на наградените творби ще се проведе от 17.30 часа на 29 януари 2019 г. в Градската библиотека „Паисий Хилендарски”. Всички разходи за участието в конкурса, включително дневни и пътни по престоя им в Асеновград по време на обявяване на наградените, са за сметка на авторите. Творбите ще бъдат оценявани от тричленно жури. Предвиденият награден фонд е 500 лв. за първо място, 400 лв. за второ и 300 лева за трето място. Предвидени са и две поощрения по 100 лв., както и награда за най-успешно представил се поет от Асеновград – 200 лв. \r\nТони МИХАЙЛОВ", "date": "2018.10.24", "title": "Пловдив: Шести национален поетичен конкурс за любовна лирика „Наздравица за любовта” ще се проведе в Асеновград"}
{"url": "http://www.focus-news.net/news/2018/10/24/2581894/kyustendil-po-patya-gorna-koznitsa-bobov-dol-se-izvarshva-polagane-na-horizontalna-markirovka-vodachite-tryabva-da-se-dvizhat-s-povisheno-vnimanie.html", "text": "По пътя Горна Козница – Бобов дол се извършва полагане на хоризонтална маркировка, водачите трябва да се движат с повишено внимание. Това съобщи за  Радио „Фокус” – Кюстендил  дежурният в Областно пътно управление – Кюстендил. Участъкът е сигнализиран с пътни знаци. Срокът за приключване на дейностите е до 26 октомври. По пътя Кюстендил – ГКПП „Гюешево” се почистват битови отпадъци, извършва се и отсичане на единични дървета. Дейностите се предприемат в участъка от граничния пункт до село Гърляно. Срокът е до 25 октомври. Заради ремонт на водопровод е въведена временна организация на движение по пътя Рила – Рилски манастир при село Пастра. До 31 октомври движението при километър 11 от пътя се осъществява само в едната лента. Затворена е лентата за движение в посока Рила, движението се осъществява двупосочно в посока село Пастра. Участъкът е сигнализиран с пътни знаци. Движението в района на срутището по пътя за Рилски манастир се регулира със светофарна уредба. Преминаването при километър 27 се осъществява само в едната лента поради извършване на аварийно-възстановителни дейности – обрушване на ската. Движението на моторни превозни средства се ограничава за кратки периоди от по 10 минути. Срокът на временната организация за движение е до 31 октомври.   \r\nС нормална интензивност е трафикът по автомагистрала „Струма” и главен път Е-79, както и по направлението София – Кюстендил. Слабо натоварено е движението в посока ГКПП „Гюешево”. \r\nВенцеслав ИЛЧЕВ", "date": "2018.10.24", "title": "Кюстендил: По пътя Горна Козница – Бобов дол се извършва полагане на хоризонтална маркировка, водачите трябва да се движат с повишено внимание"}
{"url": "http://www.focus-news.net/news/2018/10/24/2581896/mvr-dvama-dushi-sa-zaginali-a-29-sa-postradali-pri-katastrofi-v-stranata-prez-izminaloto-denonoshtie.html", "text": "Двама души са загинали, а 29 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 26 тежки пътнотранспортни произшествия. В София са регистрирани 28 леки и 4 тежки катастрофи, при които са пострадали 4 души.", "date": "2018.10.24", "title": "МВР: Двама души са загинали, а 29 са пострадали при катастрофи в страната през изминалото денонощие"}
{"url": "http://www.focus-news.net/news/2018/10/24/2581895/programata-na-radio-fokus-veche-se-izlachva-i-vav-velingrad-na-chestota-1012mhz.html", "text": "Най-голямата българска радиоверига  „Фокус“  стартира своята 58 регионална радиостанция, която вече се излъчва на честота 101.2MHz за района на Велинград. От днес жителите на града и района ще получават най-бързата и точна информация за всичко, което се случва в България, Балканите, Европа и света, както и възможността да поставят всички въпроси и теми, които ги вълнуват.  \r\nСъс своите 58 точки на излъчване национална радиоверига „Фокус“ има най-голямо покритие на територията на страната сред всички частни радиостанции, а с пускането в експлоатация на радиостанцията във Велинград „Фокус“ продължава да реализира своята концепция за пълно покритие на най-важните транспортни коридори, преминаващи на територията на страната, като предоставя на своите многобройни слушатели и най-важната актуална трафик информация. \r\nПрез последните десет години радиоверигата „Фокус“, която е собственост на едноименната Информационна агенция, изгради 13 собствени офиса в градовете София, Благоевград, Кюстендил, Пазарджик, Пловдив, Смолян, Стара Загора, Сливен, Бургас, Варна, Шумен, Велико Търново и Видин, в които се подготвят регионални емисии новини и регионални програми. Радио „Фокус“ излъчва общо над 240 емисии новини и редица специализирани политически, икономически, културни, исторически, развлекателни и музикални радиопредавания. \r\nОт 15 юни 2011 г. „Фокус“ излъчва и на територията на Южна Молдова, с цел съхраняването на националната идентичност на българското население в Бесарабия, като покрива районите на Тараклия, Кагул и Комрат в Република Молдова и на Болград и Измаил в Украйна. \r\nОчаквайте скоро Радио „Фокус“ в градовете Ловеч и Царево.", "date": "2018.10.24", "title": "Програмата на Радио „Фокус“ вече се излъчва и във Велинград на честота 101.2MHz"}
{"url": "http://www.focus-news.net/news/2018/10/24/2581891/vitsepremierat-valeri-simeonov-izvinyavam-se-na-vsichki-koito-sa-se-pochuvstvali-obideni.html", "text": "На проведения коалиционен съвет обсъдихме въпроса, свързан с медийната капания по повод мое изявление и протестите пред МС. Това каза пред журналисти вицепремиерът Валери Симеонов във връзка с изказването си за майките на деца с увреждания, предаде репортер на  Агенция \"Фокус\" . \"По настояване на коалиционния съвет, поднасям извиненията си на всички, които са били засегнати или са се почувствали обидени от моето изказване в интервю пред телевизия СКАТ. Не е нужно да се аргументирам\", заяви той. \r\nЛюба АЛЕКСИЕВА", "date": "2018.10.24", "title": "Вицепремиерът Валери Симеонов: Извинявам се на всички, които са се почувствали обидени"}
{"url": "http://www.focus-news.net/news/2018/10/24/2581901/pregled-na-osnovnite-temi-vav-velikotarnovskiya-pechat.html", "text": "„Предлагат нов подобрен вариант за трасето на АМ Русе – В. Търново“, е заглавие от областния всекидневник  „Янтра Днес” . Нов проект на трасето на магистралата Русе – Велико Търново ще бъде представен в старата столица. Разработката вече е внесена в Агенция „Пътна инфраструктура” и ще бъде приложена към материалите по делото, заведено от жалбоподатели срещу приетата от екоминистерството Оценката за въздействието на околната среда на комбинирания вариант на трасето.   \r\n„Гигантски елен плува в езерото на Ксилифор“, е друг акцент от ежедневника. Гигантски метален елен плува в езерото на парка „Ксилифор” край Велико Търново. Скулптурата е с височина 3 м и тежи около 100 кг. Композицията носи името „Отражения” и е дело на Димитър Димов, който завършва магистратура по скулптура във Факултета по изобразително изкуство при ВТУ “Св. св. Кирил и Методий”, където негов водещ преподавател е бил проф. Стефан Лютаков.  \r\n„Учени от 12 държави идват на конференция във ВТУ в чест на проф. Пламен Павлов“, е тема от страница трета на ежедневника. „Седем семейства се включиха в третия поход на “Движи се и победи”, четем на страница четвърта в изданието. На страница осма е публикуван материал със заглавие: „Германско „непознато другарче” намери приятелката си във Велико Търново след 50 г. познанство само от писма“.  „19 медала спечели КК „Калоян“ на Националната купа в България“, е акцент от спортната страница на вестник „Янтра Днес“. \r\n„Внесоха в АПИ нов проект за магистралата Русе – Велико Търново с тунел под Арбанаси“, е заглавие от първа страница на другия областен ежедневник -  „Борба“ . Проектираха ново много по-евтино и късо трасе за бъдещата магистрала от Русе до Велико Търново. Разработката вече е внесена в Агенция „Пътна инфраструктура” (АПИ) и ще бъде приложена и към материалите по делото, с което се оспорва оценката за въздействие върху околната среда на сегашния вариант на аутобана. Неин автор е един от най-добрите пътни проектанти у нас – инж. Румен Марков.  \r\n„Търговци от цялата страна предлагат всяка неделя в лясковското село всичко, което може да роди човешкото въображение“, е друга тема от ежедневника. Земеделски сечива, неизброимо количество резервни части за всякакъв вид машини и машинки, домашни потреби, дрехи, килими, спално бельо, плодове, зеленчуци, ядки, мед, билки, цветя и какви ли не още джунджурии, каквито може да роди човешкото въображение, има на култовия неделен базар в Джулюница.  \r\n„Старата столица почете празника на своя гарнизон“, „47 кубика незаконни дърва, петима задържани и 10 бързи производства резултат от спецакцията в Сухиндолско“, „Държавна приемателна комисия одобри новия мост до Шемшево“, са други заглавия в всекидневника.  \r\n„Кошмарен финал за домакините на срещата в Овча могила“, „Великотърновски боксьор ще подгрява Кубрат Пулев и Хюи Фюри“ и „Стражичани пречупиха корав съперник“, са акценти от спортната страница на изданието.", "date": "2018.10.24", "title": "Преглед на основните теми във великотърновския печат"}
{"url": "http://www.focus-news.net/news/2018/10/24/2581903/kancho-stoychev-sotsiolog-skandalite-v-upravlyavashtata-koalitsiyata-shte-prodalzhat-smakvayki-legitimnostta-i-avtoriteta-y-v-obshtestvoto.html", "text": "Скандалите в управляващата коалицията ще продължат, смъквайки легитимността и авторитета й в обществото. Това каза за сутрешния блок  „Добро утро, България“    на  Радио „Фокус“   социологът Кънчо Стойчев. По думите му основната цел на премиера Бойко Борисов е изкарване на пълния 4-годишен мандат, това е и причината за непоисканата оставка на вицепремиера Валери Симеонов. Огромното социално напрежение създава токсична среда, в която всеки скандал не е последен, не е и забравен, обясни той.  „Абсурдът, в който живеем е, че непрекъснато се обявяват някакви успехи, някакъв ръст, някакъв напредък, Европа не може да живее без нас, ние оправяме всички международни и световни проблеми, а всъщност България е последна по най-ключовите показатели. Първи сме по смъртност, по намаляване на населението, по групи, застрашени от бедност – ето това противоречие насажда тази отровна атмосфера в обществото и то не може до безкрай да продължи“, обясни Кънчо Стойчев. Той коментира още, че натрапването на личности и скандалите около тях, изместват фокуса от истински важните обществени проблеми. Трупаното социално недоволство ще избухне, ако призивът на гражданите за незабавни реформи не бъде чут, каза още социологът.", "date": "2018.10.24", "title": "Кънчо Стойчев, социолог: Скандалите в управляващата коалицията ще продължат, смъквайки легитимността и авторитета й в обществото"}
{"url": "http://www.focus-news.net/news/2018/10/24/2581899/boris-yachev-obedineni-patrioti-onazi-politicheska-sila-koyato-iska-da-vzeme-otnoshenie-kam-problemite-na-horata-s-uvrezhdaniya-mozhe-da-go-napravi-v-petak-v-parlamenta.html", "text": "Онази политическа сила, която иска да вземе отношение към проблемите на хората с увреждания, може и трябва да го направи в петък в дебатите и гласуването на законопроектите. Това каза в обратно становище секретарят на ПГ на „Обединени патриоти“ Борис Ячев, предаде репортер на  Агенция „Фокус“ . „В петък предстои Народното събрание да разгледа два от най-важните законопроекти, които изключително голяма степен ще решат на хората с увреждания“, обяви той. „Проблемите им не са били решавани през годините, включително и през мандатите на БСП“, заяви Борис Ячев. \r\nБиляна ИВАНОВА", "date": "2018.10.24", "title": "Борис Ячев, „Обединени патриоти“: Онази политическа сила, която иска да вземе отношение към проблемите на хората с увреждания, може да го направи в петък в парламента"}
{"url": "http://www.focus-news.net/news/2018/10/24/2581904/die-presse-berlin-savetva-patuvashtite-v-turtsiya-da-badat-vnimatelni-pri-izpolzvaneto-na-sotsialnite-mrezhi.html", "text": "Министерството на външните работи в Берлин призова германските туристи в Турция да бъдат предпазливи, когато използват социални мрежи, отбелязва водещият австрийски ежедневник  Die Presse . \r\nГерманското външнополитическо ведомство актуализира съветите за пътуващите в Турция, като припомни, че споделянето на критични към правителството в Анкара публикации може да доведат до повдигане на обвинения за „обида към президента“ и други престъпления. Пътуващите в страната следва да имат предвид, че коментарите им може да бъдат изпратени на правоприлагащите органи, „например чрез анонимно съобщение“.  \r\nАко бъде инициирано дело за „обида към президента“ или за „пропаганда в полза терористична организация\", засегнатите рискуват няколко години лишаване от свобода. В текста се подчертава още, че германското правно разбиране за свободата на изразяване не съответства с това на Турция.  \r\nМинистерството на външните работи на ФРГ промени съветите си за пътуване в Турция на фона на развитието на политическата ситуация след опита за преврат срещу президента Реджеп Тайип Ердоган през 2016 г. и ареста на няколко германски граждани. Мярката предизвика конфликт между правителствата в Берлин и Анкара, последното от които счете действията на голямата коалиция като твърде крайни. Туризмът е важен икономически фактор в Турция, а германците са една от най-многобройните групи в страната, припомня австрийският вестник.  \r\nАктуализираните съвети за пътуване съдържат също и предупреждения за „повишен риск от арест“, като най-застрашени са германски граждани с близки и лични връзки с Турция и хората с двойно гражданство. Тереза Герова", "date": "2018.10.24", "title": "Die Presse: Берлин съветва пътуващите в Турция да бъдат внимателни при използването на  социалните мрежи"}
{"url": "http://www.focus-news.net/news/2018/10/24/2581910/pregled-na-osnovnite-temi-v-shumenskiya-pechat.html", "text": "„Артилерийското училище празнува 70-годишнина“, е водещото заглавие във вестник  „Шуменска заря“ . В общинската зала „Проф. Венета Вичева”, с тържество и концерт, вчера беше отпразнувана 70-годишнината от създаването на Артилерийското училище в Шумен. Деканът на факултета „Артилерия, ПВО и КИС” полк. доц. д-р инж. Дилян Димитров получи плакет от заместник началника на отбраната генерал-лейтенант Димитър Илиев.  \r\n„Хор „Родни звуци“ празнува 120-годишен юбилей“, пише вестникът. Един от най-старите български хорове – смесеният хор „Родни звуци“, към НЧ „Добри Войников-1856“ в Шумен, от 25 до 27 октомври с юбилейни тържества ще отбележи своята 120-а годишнина – това обяви на пресконференция вчера диригентът на състава Христо Атанасов. Проявите са организирани от Община Шумен и настоятелството на най-старото българско читалище.  \r\n„Десето издание на конкурса „Съзвездие”, е друг акцент от стр. 2 в броя. На 27 и 28 октомври Община Шумен и Общинският младежки дом в областния център ще организират юбилейния Х Национален конкурс за млади изпълнители на популярна песен „Съзвездие“. Над 50 млади певци от цялата страна досега са се регистрирали за участие. От тях 20 са представители на шуменските вокални школи – обяви на пресконференция вчера в община Шумен Румена Андреева – директор на Общинския младежки дом.  \r\n„Готвят юбилейното издание на Международния есенен турнир по информатика“, съобщава ежедневникът. Юбилейното десето издание на Международния есенен турнир по информатика (IATI) ще се проведе от 21 до 25 ноември 2018 г. В него ще участват 193 състезатели от Азербайджан, Армения, България, Молдова, Полша, Сърбия, Румъния, Русия и Швейцария.  \r\n„Любомир Христов се срещна с ученици и учители от училището в село Мадара, информира всекидневникът. Кметът Любомир Христов бе гост на учениците и учителите от ОУ „Панайот Волов” в село Мадара. Той присъства на празника, организиран по повод Националната седмица на четенето. По-малките ученици от училището бяха подготвили драматизация по приказката на Ран Босилек „Дядо и ряпа”, а по-големите разказваха увлекателно за родния край и рецитираха стихотворения за България.", "date": "2018.10.24", "title": "Преглед на основните теми в шуменския печат"}
{"url": "http://www.focus-news.net/news/2018/10/24/2581902/parlamentat-othvarli-predlozhenieto-na-bsp-za-izslushvane-na-vitsepremiera-valeri-simeonov-v-zala-za-izkazvaneto-mu-za-maykite-na-detsa-s-uvrezhdaniya.html", "text": "Парламентът отхвърли предложението на БСП за изслушване на вицепремиера Валери Симеонов в зала за изказването му за майките на деца с увреждания, предаде репортер на  Агенция „Фокус“ . „За“ гласуваха 92 народни представители, „против“ – 122  и „въздържали се“ – 14 , с което предложението бе отхвърлено.   \r\nДеница КИТАНОВА", "date": "2018.10.24", "title": "Парламентът отхвърли предложението на БСП за изслушване на  вицепремиера Валери Симеонов в зала за изказването му за майките на деца с увреждания"}
{"url": "http://www.focus-news.net/news/2018/10/24/2581898/vitsepremierat-valeri-simeonov-po-nikakav-nachin-ne-sam-tselyal-da-obidya-kogoto-i-da-bilo.html", "text": "По никакъв начин не съм целял да обидя, когото и да било. Това каза в свое изявление в Министерския съвет вицепремиерът Валери Симеонов, предаде репортер на  Агенция „Фокус“ . „На проведения коалиционен съвет при министър-председателя беше обсъден въпросът, свързан с медийната кампания по повод мое изявление и ежедневните протести пред МС. В тази връзка по настояване на коалиционния съвет аз поднасям своите извинения на всички, които са били засегнати или са се почувствали обидени от моето изказване в интервю пред телевизия СКАТ. Мисля, че не е нужно да се аргументирам“, коментира Симеонов. Вицепремиерът уточни, че вече го е направил няколко пъти за това какво е неговото отношение към децата инвалиди, тези с увреждания и въобще към хората с увреждания, тъй като самият той е потърпевш в това отношение в своето семейство и също е подпомагал с каквито средства му е възможно на такива хора и деца с увреждания. „Още веднъж поднасям своите извинения, по никакъв начин не съм целял да обидя, когото и да било“, каза още Валери Симеонов.  \r\nЛюба АЛЕКСИЕВА", "date": "2018.10.24", "title": "Вицепремиерът Валери Симеонов: По никакъв начин не съм целял да обидя, когото и да било"}
{"url": "http://www.focus-news.net/news/2018/10/24/2581912/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Продължаващото разследване на убийството на журналиста Джамал Хашоги, новите препоръки на Берлин към пътуващите в Турция и корупционен скандал в Гърция са част от основните схеми, връху които акцентират европейските печатни издания. \r\n***  Министерството на външните работи в Берлин призова германските туристи в Турция да бъдат предпазливи, когато използват социални мрежи, отбелязва водещият австрийски ежедневник  Die Presse . \r\nГерманското външнополитическо ведомство актуализира съветите за пътуващите в Турция, като припомни, че споделянето на критични към правителството в Анкара публикации може да доведат до повдигане на обвинения за „обида към президента“ и други престъпления. Пътуващите в страната следва да имат предвид, че коментарите им може да бъдат изпратени на правоприлагащите органи, „например чрез анонимно съобщение“.  \r\nАко бъде инициирано дело за „обида към президента“ или за „пропаганда в полза терористична организация\", засегнатите рискуват няколко години лишаване от свобода. В текста се подчертава още, че германското правно разбиране за свободата на изразяване не съответства с това на Турция.  \r\nМинистерството на външните работи на ФРГ промени съветите си за пътуване в Турция на фона на развитието на политическата ситуация след опита за преврат срещу президента Реджеп Тайип Ердоган през 2016 г. и ареста на няколко германски граждани. Мярката предизвика конфликт между правителствата в Берлин и Анкара, последното от които счете действията на голямата коалиция като твърде крайни. Туризмът е важен икономически фактор в Турция, а германците са една от най-многобройните групи в страната, припомня австрийският вестник.  \r\nАктуализираните съвети за пътуване съдържат също и предупреждения за „повишен риск от арест“, като най-застрашени са германски граждани с близки и лични връзки с Турция и хората с двойно гражданство. \r\n***  Държавният глава на Турция Реджеп Тайип Ердоган настоя 18-те мъже, арестувани от саудитските власти по подозрение в съучастие в „ужасното убийство“ на журналиста Джамал Хашоги, да бъдат съдени от Анкара, а не от Рияд, съобщава електронното издание  Politico  в европейската си редакция. \r\n„Това е моето предложение и моята молба, защото инцидентът се случи тук“, поясни турският лидер пред парламентарната група на управляващата „Партия на справедливостта и развитието“. Съвременно Ердоган подчерта, че преценката ще бъде на саудитския крал Салман.  \r\nЕрдоган разясни, че Виенската конвенция за дипломатическите отношения, която предоставя правна основа за дипломатически имунитет, е причината, поради която първоначално не са предприети действия срещу саудитското консулство и персонала на Рияд в Турция. Сега обаче те ще бъдат „поставени на масата“ и ще бъдат „обсъдени“, увери турският президент.  \r\n„Не може Виенската конвенция и други международни закони да възпрепятстват разследването на такова ужасно убийство, скрито зад бронята на имунитета. Мъглата бавно се вдига, други държави също предприемат действия, а ние вече заявихме, че няма да мълчим за това убийство и ще предприемем всякакви стъпки, изисквани от съвестта и закона\". \r\nЕрдоган бе категоричен, че турските служби за сигурност и разузнаването разполагат с информация, че убийството на Хашоги е щателно планирано. Очаква се по-късно през деня турският президент да направи специално изявление, в което ще разкрие „цялата истина“ по случая. \r\n*** Бившият министър на отбраната Янос Папантониу и съпругата му Ставрола Кураку бяха задържани във вторник, след като отхвърлиха обвинения за пране на пари по време на разпит пред разследващ магистрат и прокурор, пише електронното издание на гръцкия вестник  Kathemirini . \r\nРазпита на Бившият социалистически министър започна в понеделник и завърши във вторник след 18 часа. \r\nТой отрече обвиненията, според които той е ‚изпрал“ около 2,4 милиона евро като рушвети от договор за ремонт на шест фрегати на Гръцкия военноморски флот, подписан през 2003 г. по време на неговия мандат начело на министерството на отбраната. \r\nОсвен това той твърди, че отмяната на договора е щяла да доведе до вреди на гръцката държава. \r\nСъпругата му също отрече обвиненията по време на разпитите, които продължиха четири часа. \r\nОт съдебните органи се очаква да поискат от парламента да определи дали обвиненията в подкуп срещу Папантониу са изтекли поради давност. \r\nПри съгласие на парламента, делото ще бъде върнато на съдебната власт на бившия министър може да бъдат предявени допълнителни обвинения. \r\nЗаконът за давността не се прилага за пране на пари, пише изданието. \r\n*** Прикриването на убийството на Джамал Хашоги е най-неуспешното в историята, заяви американският президент Доналд Тръмп, цитиран от британският вестник  The Guardian . \r\nДоналд Тръмп е казал, че операцията за убийството на Джамал Хашоги в консулство на Рияд в Истанбул е “най-Лошото прикритие в историята“ като САЩ обяви, че ще санкционира саудитски лица, които са били замесени в смъртта на журналиста. Президентът обаче се отказа да обвини крал Салман и престолонаследника принц Мохамед бин Салман. \r\n\"Говорих с краля, говорих и с престолонаследника вчера и той категорично заяви, че той няма нищо общо с това, това е извършено на по-ниско ниво\", заяви пред репортери Тръмп. \r\nДвадесет и един саудитци със сигурност ще загубят американските си визи, ако имат такива или ще попаднат в списъка на лицата, на които не може да бъде издавана американски виза, обяви Държавният департамент , като администрацията на Тръмп се мъчи да си върне инициативата по този случай, застрашил сериозно американско-саудитските отношения. \r\nМайк Помпео, държавен секретар на САЩ, заяви, че се разглеждат и  други мерки,  включително и санкции: \"Тези санкции няма да бъдат последната дума по въпроса от страна на САЩ‘, заяви той имайки предвид визовите ограничения. \r\n\"Заявяваме много ясно, Съединените щати не харесват този вид безмилостни действия за затваряне на устата на Хашоги , чрез насилие\", каза Помпео. „Нито президентът нито аз сме доволни от тази ситуация“. \r\nДържавният секретар заяви, че САЩ \"продължават да развиват разбирането за отговорността на всички лица, участвали в това убийство, както извършителите, така и тези, които са го наредили и организирали'. \r\n***", "date": "2018.10.24", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/10/24/2581911/vratsa-100-000-kasa-kontrabandni-tsigari-sa-izzeti-pri-proverka-na-garazh-i-lek-avtomobil-v-grada.html", "text": "100 000 къса контрабандни цигари са иззети при проверка на гараж и лек автомобил в града. Това съобщиха от  ОДМВР - Враца . Проверката е извършена на 23 октомври 2018 г. от служители на ОДМВР - Враца и ТДНС - Враца. Те са провели оперативно-издирвателни мероприятия и процесуално-следствени действия на територията на град Враца, в резултат на които са установени и иззети общо 100 000 къса контрабандни цигари от различни марки. Цигарите са намерени в гаражна клетка и в лек автомобил „Мерцедес“, ползвани от 28-годишен жител на град Враца. Мъжът е задържан за срок до 24 часа. Образувано е бързо полицейско производство. Работата по изясняване и доказване престъпната дейност на лицето продължава. Уведомена е Районна прокуратура –Враца.", "date": "2018.10.24", "title": "Враца: 100 000 къса контрабандни цигари са иззети при проверка на гараж и лек автомобил в града"}
{"url": "http://www.focus-news.net/news/2018/10/24/2581893/pg-na-bsp-za-balgariya-poiska-izslushvane-na-vitsepremiera-valeri-simeonov-v-parlamenta-za-izkazvaneto-mu-za-maykite-na-detsa-s-uvrezhdaniya.html", "text": "ПГ на „БСП за България“ поиска  изслушване на вицепремиера Валери Симеонов за изказването му за майките на деца с увреждания, предаде репортер на  Агенция „Фокус“ . Предложението е внесено във вчерашния ден и бе представено от депутата Валери  Жаблянов. По думите му няма значение контекстът, мястото на запетайките и какво е искал да вложи в изказването си Валери Симеонов, тъй като цялото българско общество е останало с горчивото впечатление, че независимо, че в Конституцията пише, че държавата ни е социална, Валери Симеонов е искал да квалифицира майчинството като инструмент за изнудване на държавата. „Скандалът е нечуван и настояваме Симеонов да пристигне в зала и да даде обяснение“, допълни още Валери Жаблянов.  \r\nДеница КИТАНОВА", "date": "2018.10.24", "title": "ПГ на „БСП за България“ поиска  изслушване  на вицепремиера Валери Симеонов в парламента за изказването му за майките на деца с увреждания"}
{"url": "http://www.focus-news.net/news/2018/10/24/2581914/sliven-31-godishna-zhena-e-zaginala-pri-katastrofa-na-avtomagistrala-trakiya-v-rayona-na-kilometar-258.html", "text": "31-годишна жена е загинала при катастрофа на автомагистрала „Тракия“ в района на километър 258. Това съобщиха от  ОДМВР - Сливен . Сигналът за инцидента е подаден на 23 октомври в 17.15 часа от телефон 112. Съобщено е за настъпило пътно произшествие на автомагистрала „Тракия“ в района на километър 258,8. Лек автомобил „Пежо“, управляван от жена на 31 години от Приморско, при движение в посока Бургас, напуска пътното платно и се преобръща. От произшествието на място е починала жената, управлявала автомобила. Тя е пътувала сама, няма други пострадали участници в движението. Причината за произшествието е в процес на установяване.  \r\nПо случая е образувано досъдебно производство.", "date": "2018.10.24", "title": "Сливен: 31-годишна жена е загинала при катастрофа на автомагистрала „Тракия“ в района на километър 258"}
{"url": "http://www.focus-news.net/news/2018/10/24/2581915/kyustendil-trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” е с нормална интензивност. Това съобщи за  Радио „Фокус” – Кюстендил  дежурният на българо-македонския контролно-пропусквателен пункт. Потокът от автомобили към момента е нормален, преминаването се извършва без голямо изчакване. По пътя от и за граничния пункт има опасност от падащи камъни. \r\nВенцеслав ИЛЧЕВ", "date": "2018.10.24", "title": "Кюстендил: Трафикът на ГКПП „Гюешево” е с нормална интензивност"}
{"url": "http://www.focus-news.net/news/2018/10/24/2581918/varna-suhi-sa-patnite-nastilki-v-oblastta-vremeto-s-yasno-i-bez-valezhi.html", "text": "Сухи са пътните настилки във Варненска област, предаде репортер на  Радио „Фокус“ – Варна . Времето е ясно, без валежи. По данни на Агенция „Пътна инфраструктура“ по направлението от км 25+830 до км 43+515 по пътя Добрич – Варна трафикът се осъществява с повишено внимание поради частични ремонтни дейности на асфалтовата настилка. В  участък от пътя Кранево – Варна при 83 км трафикът е ограничен за моторни превозни средства над 10 тона заради свлачище. Обходният маршрут е през Кичево и Оброчище. Движението по пътя Златни пясъци – Варна при спирка Фара от км 84+500 до км 85+000 се извършва с повишено внимание поради ремонтни дейности. Има стеснение на платната за движение посока Варна. В посока Бургас движението от км 0+000 до км 8+600 по автомагистрала „Черно море“ се осъществява   двупосочно в едното платно в посока Варна – Бургас, поради ремонтни дейности на асфалтовата настилка. По част от пътя Старо Оряхово – Гроздьово преминаването се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Ремонтни дейности се извършват и на пътя между Девня и Суворово, както и по направлението Вълчи дол – Суворово. \r\nМарияна ВАЛЕНТИНОВА", "date": "2018.10.24", "title": "Варна: Сухи са пътните настилки в областта, времето с ясно и без валежи"}
{"url": "http://www.focus-news.net/news/2018/10/24/2581900/yordan-tsonev-dps-nyama-da-ostanem-v-plenarna-zala-ako-se-prieme-vitsepremierat-valeri-simeonov-da-bade-izslushan.html", "text": "Ако приемете точката за изслушване на вицепремиера Валери Симеонов, ДПС няма да остане в залата. Да унижаваме избирателите си, като слушаме един циник. Това каза зам.-председателят на ПГ на ДПС Йордан Цонев в обратно становище, предаде репортер на  Агенция „Фокус“ . „Когато парламентът прави искане за изслушване на човек от изпълнителната власт обикновено това става, когато има ситуация, свързана с политики“, обясни той. „А не когато става въпрос за морал, за абсолютна липса на какъвто и да е морал, за цинизма на един човек, който вече няколко години взривява обществото с циничните си изказвания“, заяви Йордан Цонев. „ДПС е против този човек да идва в НС и да ни се обяснява“, коментира той. „Думите му са срам и позор за цялата ни страна. Не виждаме никакви адекватни действия от изпълнителната власт“, каза още Йордан Цонев. \r\nБиляна ИВАНОВА", "date": "2018.10.24", "title": "Йордан Цонев, ДПС: Няма да останем в пленарна зала, ако се приеме вицепремиерът Валери Симеонов да бъде изслушан"}
{"url": "http://www.focus-news.net/news/2018/10/24/2581919/makfaks-makedoniya-slovenskiyat-vanshen-ministar-e-na-poseshtenie-v-makedoniya.html", "text": "По покана на външния министър Никола Димитров вицепремиерът и министър на външните работи на Република Словения Миро Церар пристига на официално посещение в Скопие, предава информационната агенция  „Макфакс“ . \r\n„На срещата помежду им се предвижда обмен на мнения относно цялостните двустранни отношения между двете приятелски страни, както и възможностите за укрепване на сътрудничеството в няколко области от взаимен интерес\", информираха от външнополитическото ведомство в Скопие.  \r\nДвамата министри ще присъстват и на тържествено събитие, отбелязващо откриването на новите помещения на Посолството на Република Словения в македонската столица. Тереза Герова", "date": "2018.10.24", "title": "„Макфакс“ (Македония): Словенският външен министър е на посещение в Македония"}
{"url": "http://www.focus-news.net/news/2018/10/24/2581916/veselin-mareshki-volya-vitsepremierat-karakachanov-zashtiti-vitsepremiera-simeonov-iskame-ostavkata-i-na-dvamata.html", "text": "Вицепремиерът Каракачанов защити вицепремиера Симеонов – искаме оставката и на двамата. Това каза лидерът на „Воля“ Веселин Марешки в декларация от името на група предаде репортер на  Агенция „Фокус“ . „Заставаме зад справедливото искане на българския народ за оставката на тези хора, които си позволяват да се държат по този начин“, допълни Марешки. „Ние ги държим тези двамата в тандем, искаме оставката и на двамата“, допълни Марешки. По думите му не само майките на деца с увреждания са святи, а всички майки. Той припомни, че година и половина след създаване на правителството, вицепремиерът Красимир Каракачанов е казал, че трябва да започнат да работят. „Сега ли се сетихте, той мандатът свърши“, допълни още Марешки. Той се спря и на думите на Каракачанов от вчера, че не иска да се върнат БСП и ДПС на власт. Според него невръщането на ДПС на власт не може да бъде цел на едно управление.  \r\nДеница КИТАНОВА", "date": "2018.10.24", "title": "Веселин Марешки, „Воля“:  Вицепремиерът Каракачанов защити вицепремиера Симеонов – искаме оставката и на двамата"}
{"url": "http://www.focus-news.net/news/2018/10/24/2581921/v-natsionalniya-istoricheski-muzey-shte-se-provede-sedmitsa-posvetena-na-narodnite-buditeli.html", "text": "По случай Деня на народните будители Националният исторически музей (НИМ) обявява седмица, посветена на празника, която ще се проведе от 29 октомври до 2 ноември 2018 г. Това съобщиха от пресцентъра на  НИМ . В седмицата на будителите ще бъдат провеждани учебни часове в специална зала на музея, наречена „Старото школо”. Децата ще се потопят в атмосферата на Възраждането като изкарат един учебен час по „взаимоучителната метода”, въведена и прилагана от д-р Петър Берон, Неофит Рилски, Васил Априлов. Това ще се случи в класна стая, подредена като от втората половина на XIX век – с дървени чинове и катедра. На първия ред ще седнат най-малките - както е било тогава, а по-големите ученици ще влизат в ролята на „показвачи“ и „чиноначалници“. Най-любопитно за тях безспорно ще бъде да видят т. нар. „затвор” – помещение зад катедрата на даскала, в което са отпращани за наказание непослушните ученици. \r\nАкцент на седмицата, посветена на народните будители, ще бъде „Рибният буквар” на д-р Петър Берон от 1824 г., който може да видите изложен в пространството вдясно от зала 4. В експозицията на НИМ се намира един от първите преписи на „История славянобългарска” и „Неделника” на Софроний Врачански от 1806 г. (Зала 4).  \r\nЧасовете  за занятия в „Старото школо” са организирани от Детския образователен център на НИМ и са за деца от предучилищна възраст и от първи до четвърти клас. Часове на занятията - 10.00 часа, 12.00 часа и 14.00 часа. За повече информация и записвания: 0894 540 117. \r\nПо случай празника от 29 октомври до 2 ноември (включително) в Националния исторически музей се предлага и екскурзоводна беседа на тема: „Нашето славно минало”. Предварителна заявка за беседата на тел. 955 42 80. \r\nЧаст от празничната програма ще бъде премиерата на стихосбирката „Диви коне” от Тоня Стойкова в Детския център от 11.00 часа на 31 октомври 2018 г.", "date": "2018.10.24", "title": "В Националния исторически музей ще се проведе седмица, посветена на народните будители"}
{"url": "http://www.focus-news.net/news/2018/10/24/2581920/pregled-na-osnovnite-temi-v-kyustendilskiya-pechat.html", "text": "В новия си брой седмичникът  „Наблюдател”  съобщава на първата си страница, че фирмите в област Кюстендил изпълняват проекти за внедряване на иновации и подобряване на конкурентоспособността на обща стойност от над 35 млн. лв. Изданието цитира заместник-министъра на икономиката Александър Манолев. Статистиката показва, че към настоящия момент по Оперативна програма „Иновации и конкурентоспособност“ (ОПИК) на територията на област Кюстендил са сключени общо 17 договора за предоставяне на безвъзмездна финансова помощ. Общата стойност на сключените договори възлиза на 16 млн. лв. Още по-активни са били компаниите от региона през миналия програмен период, като по Оперативна програма „Развитие на конкурентоспособността на българската икономика“ в периода 2007 – 2013 г. успешно приключили са 34 договора, а изплатената безвъзмездна финансова помощ възлиза на 20 млн. лв. \r\nНа първата си страница изданието съобщава, че кметът на Община Кюстендил Петър Паунов и заместникът му Светослав Василев са участвали във възпоменателно събитие по повод героизма на българския войник на Стражин и Страцин. Традиционната проява е била за почитане на паметта на загиналите във Втората световна война по време на Страцино-Кумановската операция. Край село Страцин са се събрали потомци на героите, представители на Министерство на отбраната, на Община Кюстендил и военно патриотични сдружения. \r\nВестникът съобщава, че Кюстендил ще бъде домакин на Шестата работна среща между бизнеса и местната власт на АБТТА, която ще се проведе между 29 и 31 октомври 2018 г., под мотото Сътрудничеството между обществения и частния сектор – платформа за устойчиво туристическо развитие. Близо 100 професионалисти, обединени от обща кауза – превръщане на България в уникална и предпочитана международна туристическа дестинация ще се събират в града на художниците и столицата на червеното злато Кюстендил, за да вземат участие в Шестата работна среща между бизнеса и местната власт. \r\nВ рубриката „Репортери” изданието поставя акцент върху дейността на Регионалната дирекция по горите в Кюстендил. 393 проверки са извършили служителите на РДГ-Кюстендил за деветте месеца на 2018 година в изпълнение на задълженията си по контрола и опазването на горските територии от териториалния обхват на РДГ-Кюстендил. От началото на 2018 година на територията на РДГ-Кюстендил са констатирани общо 162 нарушения. За сравнение през 2017 година този брой е бил 145. \r\nВ рубриката „Общество” вестникът разказва за гостуването на членове от Регионалната организация на инвалидите в Благоевград в селото на Майстора. По стар български обичай – с питка и сол, домакините от клуба на инвалида и пенсионери от село Шишковци са посрещнали своите гости от Благоевград. Срещата се е състояла в къщата, в която четвърт век е живял Владимир Димитров-Майстора. Членовете на благоевградската организация към Съюза на инвалидите в България са избрали да прекарат  живописен есенен ден в едно от най-красивите села по поречието на Струма.", "date": "2018.10.24", "title": "Преглед на основните теми в кюстендилския печат"}
{"url": "http://www.focus-news.net/news/2018/10/24/2581905/mustafa-karadaya-dps-iskame-ostavkata-na-vitsepremiera-valeri-simeonov-nichii-izvineniya-ne-varshat-rabota.html", "text": "Искаме оставката на вицепремиера Валери Симеонов, ничии извинения не вършат работа. Това каза председателят на ДПС Мустафа Карадайъ в декларация от името на група, предаде репортер на  Агенция „Фокус“ . „В началото говореше за майките роми. За подобно поведение от Съвета на ЕС посочиха за фашистки партии в българския парламент. За цитираното изказване беше осъден за ксенофобия и език на омразата от български съд. После беше тупането по гърдите след позорното му поведение на границата с възрастна жена, смесвайки понятия и представяйки за патриотизъм едно брутално, нечовешко поведение. После беше заплашването на журналисти чрез официалния сайт на МС и ред подобни действия и думи\", коментира той. „Всеки път премината червена граница“, заяви още Карадайъ. \"Проблемът не е само политически, но и морален. Той е цивилизационен. Ничии извинения не вършат работа\", допълни още председателят на ДПС. По думите му цинизмът на управляващите не може да компенсира незнанието и неумението да управляват.  \r\nДеница КИТАНОВА", "date": "2018.10.24", "title": "Мустафа Карадайъ, ДПС: Искаме оставката на вицепремиера Валери Симеонов, ничии извинения не вършат работа"}
{"url": "http://www.focus-news.net/news/2018/10/24/2581922/veliko-tarnovo-manastir-sv-prorok-iliya-v-rayona-na-gorna-oryahovitsa-e-domakin-na-initsiativata-kambana-za-zhivot-na-zemyata.html", "text": "Света литургия ще бъде отслужена в манастир „Св. Пророк Илия” по повод традиционната инициатива „Камбана за живот на земята”. В 10.00 ч. ще бъде осветен и раздаден курбан за здраве, съобщиха за  Радио „Фокус“ – Велико Търново  от пресцентъра на Община Горна Оряховица. \r\nОт 1995 г. камбаната на манастир „Св. Пророк Илия” е обявена за „Камбана за живот на Земята” от ООН. Всяка година на 24 октомври, когато се отбелязва Денят на ООН, тя бие, за да известява за надвисналата заплаха от екологична катастрофа над планетата. \r\nМанастирът „Св. Пророк Илия” се намира на километър югозападно от града и носи името на светеца-покровител на Горна Оряховица. Според легендите през 1218 г., след свалянето му от престола, в манастира е заточен цар Борил. В светата обител, той прекарва последните години от живота си. \r\nИменно в района на манастира започва заселването на територията на днешна Горна Оряхововица. \r\nМария НЕДЕВА", "date": "2018.10.24", "title": "Велико Търново: Манастир „Св. Пророк Илия” в района на Горна Оряховица е домакин на инициативата „Камбана за живот на Земята“"}
{"url": "http://www.focus-news.net/news/2018/10/24/2581924/kyustendil-selo-shishkovtsi-shte-bade-domakin-na-informatsionna-sreshta-za-vreditelite-po-kartofite.html", "text": "Село Шишковци ще бъде домакин на информационна среща за вредителите по картофите. Това съобщи за  Радио „Фокус” – Кюстендил Климент Терзийски , кмет на населеното място. Срещата ще се проведе от 11.00 часа в стопанството на Живко Димитров. Темата на събитието е: „Вредители по картофите и безопасно приложение на продукти за растителна защита“. То се организира от Национална служба за съвети в земеделието и Областна дирекция по безопасност на храните. Програмата включва представяне на неприятели и болести по картофите, срещани в Кюстендилска област през вегетацията на 2018 година. Ще бъдат представени добри практики за безопасно приложение на пестициди, както и възможности за подпомагане на земеделските стопани по Програмата за развитие на селските райони. \r\nВенцеслав ИЛЧЕВ", "date": "2018.10.24", "title": "Кюстендил: Село Шишковци ще бъде домакин на информационна среща за вредителите по картофите"}
{"url": "http://www.focus-news.net/news/2018/10/24/2581926/arh-boyan-kolarov-zam-kmet-na-dobrich-v-ramkite-na-2019-g-integriraniyat-proekt-za-obnovyavane-na-vodniya-sektor-tryabva-da-priklyuchi-za-da-badat-usvoeni-otpusnatite-sredstva.html", "text": "Задължително в рамките на 2019 година интегрираният проект за обновяване на водния сектор в града трябва да приключи, за да бъдат усвоени отпуснатите средства. Това съобщи зам.-кметът на Добрич арх. Боян Коларов в предаването „Добро утро България“ на  Радио „Фокус“ . „Качеството на изпълнение на дейностите е оптималното, което може да бъде постигнато в рамките на поставените срокове\", посочи зам.-кметът. „Имайки предвид този много кратък срок, ние следим за качеството на изпълнението до колкото е възможно денонощно. Строителите работят и в събота и неделя. Което все пак е похвално, това разбира се е строителен обект, който трябва да завърши в срок. Но от друга страна ние поставихме условието в събота и в неделя, когато контрол няма, да не се изпълняват полагания на тръби“, каза още той. По думите му причината за това е, че полагането на тръби е съпътствано от редица други дейности, които трябва да бъдат проконтролирани от всички контролни органи по веригата. „Вече има няколко случая, при които контролните органи за настоявали след такива дейности изкопите да бъдат отворени отново\", каза зам.-кметът. „Не допускаме полагане, което да не е проследено, защото в противен случай някой ден може да се окаже, че чисто новите тръби са пробити или са с лошо направени снадки, заради липсващи пясъчни легла или други подобни съпътстващи дейности“, каза още арх. Боян Коларов.  \r\nЖулиета НИКОЛОВА", "date": "2018.10.24", "title": "Арх. Боян Коларов, зам.-кмет на Добрич: В рамките на 2019 г. интегрираният проект за обновяване на водния сектор трябва да приключи, за да бъдат усвоени отпуснатите средства"}
{"url": "http://www.focus-news.net/news/2018/10/24/2581928/dobromir-borislavov-direktor-na-stolichniya-zoopark-prodalzhavat-mashtabnite-rekonstruktsii-v-zooparka-na-stoynost-1-milion-i-300-hil-lv.html", "text": "Продължават мащабните реконструкции в зоопарка на стойност 1 милион и 300 хил. лв. Това каза в интервю за сутрешния блок „Добро утро, България“ на  Радио „Фокус“  директорът на Зоологическата градина в София  арх. Добромир Бориславов. По думите му въпреки забавянето целта е проектът да бъде завършен до края на тази година, като за началото на следващата са предвидени озеленителни дейности. „Става въпрос за разширенията на обитания на сектор примати. Това са трите сгради, в които винаги са били разположени маймуните. Те ще се сдобият с хубави външни заграждения, тъй като до момента както в сградата, така и в малки части извън нея. По същият начин се случи и при котките. Там има една голяма зала с разширени вътрешни помещения. Разширението бе на правено по начин отговарящ на всички европейски стандарти. Същото предстои да се направи и със сектор примати“ обясни той. Арх. Добромир Бориславов коментира още, че реконструкцията на зоопарка е важна стъпка по пътя към приемането му в Европейската организация на зоопарковете и аквариумите. Директорът припомни, че зоопаркът е построен 1984г. и от тогава не са й правени сериозни ремонти. Въпреки ремонтните дейности паркът е отворен за посетители, обясни той и припомни, че инициативата по демонстративно хранене продължават с пълна сила.", "date": "2018.10.24", "title": "Добромир Бориславов, директор на столичния зоопарк: Продължават мащабните реконструкции в зоопарка на стойност 1 милион и 300 хил. лв"}
{"url": "http://www.focus-news.net/news/2018/10/24/2581913/tsvetan-tsvetanov-gerb-bsp-ne-sa-alternativa-i-sa-go-dokazvali-vinagi-kogato-upravlyavat.html", "text": "Декларациите, които чухме, са плод на това, че вие не сте алтернатива. Доказвали сте го винаги, когато сте имали възможността да управлявате. Това каза в декларация председателят на ПГ на ГЕРБ и зам.-председател на партията Цветан Цветанов към БСП, предаде репортер на  Агенция „Фокус“ . „Мога да попитам колко бяха парите, които БСП отпускаха за хората с увреждания- 179 млн. лева“, коментира той. „Правителството се обедини около управленска програма, в която парите, които ще се дебатират ще бъдат със 150 млн. лева повече“, заяви Цветан Цветанов. „Проектобюджетът ще бъде на база 116 млрд. БВП, а според програмата през 2021 година да бъде 120 млрд. лева“, обяви председателят на ПГ на ГЕРБ. „В правителството няма задкулисие, всичко излиза наяве“, заяви той. „Това, което направи вицепремиерът Валери Симеонов е да се извини на всички, които са се почувствали засегнати. А премиерът Бойко Борисов също се извини на всички от името на правителството“, обясни Цветан Цветанов. „Коалиционният съвет беше, за да направим това, което ни прави по-силни, за да продължим за 4-годишен мандат“, коментира той. „През 2021 година ви каним да направим дебат, за да видят избирателите, че вие не сте алтернатива“, се обърна Цветан Цветанов към БСП. \r\nБиляна ИВАНОВА", "date": "2018.10.24", "title": "Цветан Цветанов, ГЕРБ: БСП не са алтернатива и са го доказвали винаги, когато управляват"}
{"url": "http://www.focus-news.net/news/2018/10/24/2581929/veliko-tarnovo-28-godishen-mazh-e-s-opasnost-za-zhivota-sled-kato-e-blasnal-s-avtomobila-si-krava-na-patya-veliko-tarnovo-gabrovo.html", "text": "28-годишен мъж от Дряново е с опасност за живота, след пътно произшествие. Това съобщиха от пресцентъра на  Областна дирекция на МВР-Велико Търново . Катастрофата е станала снощи около 23.00 ч. на пътя Велико Търново – Габрово. По първоначална информация лек автомобил, управляван от 28-годишен мъж от Дряново, е блъснал намираща се на пътното платно крава. В резултат на инцидента е настъпила смъртта на животното, а водачът на автомобила е настанен за лечение във великотърновската болница с фрактура на челюстта, оток на мозъка, рани в областта на главата и с опасност за живота. Взета му е кръвна проба за химичен анализ. Причините за произшествието са в процес на изясняване. По случая е започнато досъдебно производство.", "date": "2018.10.24", "title": "Велико Търново: 28-годишен мъж е с опасност за живота, след като е блъснал с автомобила си крава на пътя Велико Търново-Габрово"}
{"url": "http://www.focus-news.net/news/2018/10/24/2581909/dragomir-stoynev-bsp-za-nas-izpalnitelnata-vlast-e-napalno-blokirana-i-ne-e-v-sastoyanie-da-izpalnyava-funktsiite-si-neobhodimi-sa-novi-izbori-i-smyana-na-modela-na-upravlenie.html", "text": "За нас изпълнителната власт е напълно блокирана и не е в състояние да изпълнява функциите си – необходими са нови избори и смяна на модела на управление. Това каза заместник-председателят на ПГ на „БСП за България“ Драгомир Стойнев  в декларация от името на група предаде репортер на  Агенция „Фокус“ .  \r\nСпоред него е неубедително казаното от председателя на ПГ на ГЕРБ Цветан Цветанов, че проблемите в коалицията са личностни. По думите му те са изначално заложени. „Повярвайте искането за изслушване на Валери Симеонов не е продиктувано от желанието за пореден път да чуем цинизма на един човек“, каза още Стойнев. Той посочи, че БСП не иска да се занимава и с коалиционният параван. „Искането за изслушване е заради необходимостта институцията, която Валери Симеонов представлява да бъде заставена да покаже дали е адекватна на кризите, в които се намираме. Първата криза – състоянието на грижата за хората с увреждания на държавно ниво“, допълни Стойнев.  \r\nДеница КИТАНОВА", "date": "2018.10.24", "title": "Драгомир Стойнев, БСП: За нас изпълнителната власт е напълно блокирана и не е в състояние да изпълнява функциите си – необходими са нови избори и смяна на модела на управление"}
{"url": "http://www.focus-news.net/news/2018/10/24/2581927/mrrb-otpuskat-se-novi-59-mln-evro-za-proekti-po-programata-za-transnatsionalno-satrudnichestvo-dunav-2014-2020.html", "text": "Отпускат се нови 59 млн. евро за проекти по Програмата за транснационално сътрудничество „Дунав 2014-2020“. Това съобщиха от пресцентъра на  Министерство на регионалното развитие и благоустройството . Средствата са осигурени в рамките на третата покана за набиране на проектни предложения на програмата, която предстои да се обяви след съгласуване с ЕК. За тази цел Съвместният секретариат на Програмата за транснационално сътрудничество „Дунав 2014-2020“ в Министерството на регионалното развитие и благоустройството започва информационна кампания за потенциални бенефициенти. Финансирането ще се отпуска за проекти в областта на опазването на околната среда, екологични мрежи и коридори, подобряване на транснационалното управление на водните ресурси и превенция на риска, подобряване на енергийната сигурност и енергийната ефективност и др.  \r\nКандидатстването ще се състои от два етапа – подаване на Заявление за интерес и подаване на Формуляр за кандидатстване от одобрените на първия етап кандидати. Поканата ще бъде напълно отворена след одобрение от Европейската комисия.  \r\nСъвместният секретариат на програмата ще подпомага кандидатите при подготовка на проектните предложения чрез предоставянето на консултации в двустранни срещи и по телефона. За сведение на потенциалните кандидати на страницата на програмата са публикувани документите за кандидатстване, формуляр за консултация с кандидатите, информация за предстоящи събития, свързани с поканата и платформа за търсене на партньори.  \r\nВ рамките на първата покана за представяне на предложения бяха подадени 576 изявления за интерес, като от тях  бяха одобрени и финансирани 54 проекта. Втората покана за представяне на предложения бе отворена през пролетта на миналата година. Бяха подадени 119 предложения, като от тях  22 проекта бяха одобрени.  \r\nПрограмата за транснационално сътрудничество „Дунав 2014-2020“ е финансов инструмент за насърчаване и иницииране на проектни идеи свързани с преодоляване на общите предизвикателства и нужди в специфични направления, които да постигнат реална полза за хората и да изградят ефективни връзки между властите и организациите в Дунавския регион. Тя обхваща територията на 9 държави-членки на ЕС: Австрия, България, Чехия, Германия (федерални провинции Бавария и Баден-Вюртемберг), Хърватия, Унгария, Румъния, Словения и Словакия и 3 държави кандидат-членки: Босна и Херцеговина, Сърбия и Черна гора. Молдова и четири области от Украйна (Закарпатска, Ивано-Франковска, Одеска и Черновицка област) също могат да участват в програмата с финансиране от страна на Европейския инструмент за съседство.  \r\nОбщият размер на средствата възлиза на 263 млн. евро, осигурени от Европейския фонд за регионално развитие, Инструмента за предприсъединителна помощ и национално съфинансиране.", "date": "2018.10.24", "title": "МРРБ: Отпускат се нови 59 млн. евро за проекти по Програмата за транснационално сътрудничество „Дунав 2014-2020“"}
{"url": "http://www.focus-news.net/news/2018/10/24/2581917/iskren-veselinov-obedineni-patrioti-veselin-mareshki-e-prochel-po-malko-knigi-otkolkoto-krasimir-karakachanov-e-napisal.html", "text": "Ясно е, че Веселин Марешки е прочел по-малко книги, отколкото Красимир Каракачанов е написал. Това каза зам.-председателят на ПГ на „Обединени патриоти“ Искрен Веселинов в отговор на изказването на лидера на „Воля“ Веселин Марешки, предаде репортер на  Агенция „Фокус“ . „Веселин Марешки си позволи недопустими характеристики“, обяви той. „Не е в полза на Народното събрание подобен примитивизъм да чества и да буйства“, коментира Искрен Веселинов. \r\nБиляна ИВАНОВА", "date": "2018.10.24", "title": "Искрен Веселинов, „Обединени патриоти“: Веселин Марешки е прочел по-малко книги, отколкото Красимир Каракачанов е написал"}
{"url": "http://www.focus-news.net/news/2018/10/24/2581931/silistra-76-godishen-mazh-e-stanal-zhertva-na-telefonna-izmama-sas-7-700-lv.html", "text": "76-годишен мъж от Силистра е станал жертва на телефонна измама. Това съобщиха от  ОДМВР-Силистра . Вчера в областния град той се доверил на обаждане от мъж, представящ се за командос, който поискал съдействие за залавяне на телефонни измамници. Обаждането било предшествано от груб опит за измама за лечение на болен, последван от закани за саморазправа. Възрастният човек изпълнил указанията на „командоса“ и подпъхнал под автомобилна гума сумата от 7 700 лв. По случая е образувано досъдебно производство.  \r\nОДМВР-Силистра предупреждава да не се дават пари на непознати. Не съществува практика полицията да иска пари от гражданите за изпълнение на служебните си задачи. Всяко телефонно обаждане с искане на пари под различни предлози е измама.", "date": "2018.10.24", "title": "Силистра: 76-годишен мъж е станал жертва на телефонна измама със 7 700 лв."}
{"url": "http://www.focus-news.net/news/2018/10/24/2581932/kardzhali-nad-46-000-kasa-tsigari-bez-banderol-i-nad-12-000-lv-s-neizyasnen-proizhod-sa-izzeti-pri-pretarsvane-na-tavansko-pomeshtenie-v-dzhebel.html", "text": "Над 46 000 къса цигари без бандерол и над 12 000 лв. с неизяснен произход са иззети при претърсване на таванско помещение в Джебел. Това съобщиха от  ОДМВР - Кърджали . Точното количество е 46 340 къса цигари без акцизен бандерол, 12.3 кг нарязан тютюн и 12 400 лв. с неизяснен произход. Те са открити от полицаи от РУ - Джебел при претърсване на таванско помещение в града, собственост на 52-годишен. Стоките без акцизен бандерол са иззети и са на съхранение в РУ - Джебел. В полицейското управление е задържан за срок до 24 часа 52-годишният местен жител.  \r\nПроцесуалните действия в Джебел са проведени в хода на специализирана операция за противодействие на контрабандата, започнала в Кърджали на 22 октомври, когато в паркирания автомобил на същия мъж бяха намерени 100 кг листна маса тютюн, а в обитавано от него жилище в областния град 2 220 къса цигари без акцизен бандерол. Общото количество иззети цигари в Кърджали и Джебел е 48 560 къса и 112.3 кг тютюн. Работата по случая продължава група „Криминална полиция“ и разследващ полицаи в РУ - Джебел.", "date": "2018.10.24", "title": "Кърджали: Над 46 000 къса цигари без бандерол и над 12 000 лв. с неизяснен произход са иззети при претърсване на таванско помещение в Джебел"}
{"url": "http://www.focus-news.net/news/2018/10/24/2581933/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за  Агенция „Фокус“  от на ПСС.  По билата духа умерен до силен, в района на връх Ботев ураганен вятър. Сутрешните температури са от минус 2 до плюс 6 градуса. Съоръженията не работят. Няма регистрирани инциденти с туристи през изминалото денонощие.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.10.24", "title": "ПСС: Лоши са условията за туризъм в планините"}
{"url": "http://www.focus-news.net/news/2018/10/24/2581934/sport-kubrat-pulev-zakasnya-s-chas-za-otkritata-trenirovka.html", "text": "Кубрат Пулев поведе в психологическата война преди съботния си мач с Хюи Фюри, който ще определи официалния претендент за титлата на IBF в тежка категория, която е притежание на Антъни Джошуа. Кобрата закъсня с час за откритата тренировка, провела се в столичен мол, което видимо подразни боксьора от Манчестър. В първите 30 минути Фюри си седеше кротичко на ръба на ринга и чакаше събитието да бъде открито. След това обаче Хюи стана и отиде при баща си Питър, който е и негов треньор, и започнаха изнервено да обсъждат нещо. Наложи се промоутърът на Кобрата - Ивайло Гоцев, да отиде при тях и да ги успокои. Малко след това на ринга се качи Тервел Пулев, който направи демонстративно занимание с Михаил Таков. Както „Меридиан Мач\" първи писа, Тево се раздели с досегашния си треньор Борислав Бояджиев, за което официално призна и самият боксьор в профила си във фейсбук вчера. В края импровизираната тренировка Тервел призова публиката да напълни „Арена Армеец\" в събота. След това на ринга се качи Фюри, който впечатли около 500-те фена, дошли да гледат шоуто в мола, с бързината си. Тогава дойде и чаканият от публиката момент. Кубрат Пулев се появи като истинска звезда и заедно с антуража си слезе към ринга по един от ескалаторите. С треньора Ули Вегнер той направи кратка демонстрация на ударите си, след което се обясни в любов на феновете си. \"Това е съвсем лека презентация, няма да ви отегчаваме. Трябва да победя, за да оправдая вашите очаквания, радвам се, когато трябва да се бия в България, защото ние не сме нещо по-малко от другите народи, а даже напротив. Обичам ви всички\", каза Пулев. Кобрата добави, че ако може, ще започне битката с Фюри още в мола. „Иска ми се, но няма как. Много мои фенове има и ще му налетят\", каза на шега Кубрат. \r\nВенцислав ДРАГОМАНОВ", "date": "2018.10.24", "title": "Спорт: Кубрат Пулев закъсня с час за откритата тренировка"}
{"url": "http://www.focus-news.net/news/2018/10/24/2581936/veliko-tarnovo-270-kg-kontrabanden-tyutyun-e-otkrit-v-taynitsi-v-dvor-na-imot-v-dolna-oryahovitsa.html", "text": "Служители на Районно управление на МВР-Горна Оряховица са извършили вчера претърсване в жилище в град Долна Оряховица, обитавано от 65-годишен мъж. При оглед на двора на имота те открили са тайници, специално изкопани на различни места, в които били укрити 14-15 баки суха листна маса, с мирис на тютюн, без платен акциз. Намереното количество е около общо 270 кг. Собственикът е задържан с полицейска мярка до 24 часа. По случая е започнато досъдебно производство.", "date": "2018.10.24", "title": "Велико Търново: 270 кг контрабанден тютюн е открит в тайници в двор на имот в Долна Оряховица"}
{"url": "http://www.focus-news.net/news/2018/10/24/2581935/b92-sarbiya-avstriya-planira-da-otvori-pone-tri-glavi-ot-pregovorite-essarbiya.html", "text": "Говорител на австрийското председателство на Съвета на Европейския съюз заяви, че Виена се надява да отвори поне три нови глави от преговорите за сръбското членство в Общността, предава белградската медия  B92 . \r\nСпоред Брюксел Белград има най-голям прогрес  в три от преговорните глави: 9, 17 и 18. Сърбия и Европейската Комисия представиха на Съвета преговорните позиции за глави 2 и 4. \r\nЗападната ни съседка отвори две нови по време на осмата междуправителствена конференция, която се проведе на 25 юни в Люксембург. В момента Сърбия има общо 35 глави, от които 14 отворени и 2 временно затворени.", "date": "2018.10.24", "title": "B92 (Сърбия): Австрия планира да отвори поне три глави от преговорите ЕС–Сърбия"}
{"url": "http://www.focus-news.net/news/2018/10/24/2581938/plovdiv-gradat-e-domakin-na-natsionalen-kongres-po-imunologiya-s-mezhdunarodno-uchastie.html", "text": "Пловдив е домакин на Национален конгрес по имунология с международно участие. Това съобщиха за  Радио „Фокус“ – Пловдив  организаторите на събитието. Петото издание на събитието ще се проведе до 28 октомври. Националният конгрес е едно от най-значимите събития сред имунологичната общност в България, което се провежда на всеки четири години. Под надслов „Имунология за всички“ конгресът събира не само имунолози, работещи в областта на експерименталната и клиничната имунология, но също и педиатри, интернисти, хирурзи, както и представители на различни други клинични специалности. В днешния ден ще се състои станалото традиционно Международно училище по имунология, предназначено за теоретична и практическа подготовка на начинаещите изследователи. \r\nОфициалното откриване на конгреса е от 19.00 часа, а първата лекция започва от 09.00 часа на 25 октомври. Конгресната програма е богата и разнообразна и е разпределена в интересни сесии – механизми на регулацията в имунния отговор, имунология на репродукцията, инфекции и имунитет, автоимунитет, имуно-онкология, трансплантация и имунитет, вродени имунни дефицити. В конгреса се очаква да вземат участие над 150 души, от които поне 40 са млади учени под 35 години, включително и докторанти. Чуждестранните лектори са от Германия, Австрия, Норвегия, Холандия, Италия, Унгария, САЩ и Чехия.", "date": "2018.10.24", "title": "Пловдив: Градът е домакин на Национален конгрес по имунология с международно участие"}
{"url": "http://www.focus-news.net/news/2018/10/24/2581937/pregled-na-osnovnite-temi-vav-varnenskiya-pechat.html", "text": "„Отвоюваме част от морето“, е заглавието на първа страница вестник  „Черно море“ . Вълноломът във Варна е собственост на транспортното министерство и се очаква началото на ремонта да е през януари. Това заяви областният управител Стоян Пасев. Идеята е по подобие на буната в Констанца да се отвоюва част от морето, за да бъде защитен плажът. За нуждата от спешният ремонт на буните край Варна, които са с пукнатини и засегната арматура, Стоян Пасев каза, че с новия Закон за концесиите може да бъде заявен интерес за срок от 30-35 години. От години един от основните проблеми на Варна са свлачищните процеси, които тормозят собствениците на имоти.  \r\n„Пътуваме 90 минути с електронен билет по всички автобусни линии”, е друга водеща тема на страниците на вестника. Постоянната комисия „Транспорт“ към Общинския съвет на Варна взе положително становище за увеличаване от 60 до 90 минути пътуване по автобусните линии в града с интегрирания електронен билет. Това се налага предвид сериозните задръствания, резултат на големите инфраструктурни ремонти. Окончателното решение  трябва да бъде взето от местния парламент. В кратки срокове за улеснение на жителите на кв. „Аспарухово“ и „Галата“ ще бъдат осигурени микробуси с номера 86/88, които да извозват пътниците между спирките „Зора“ и „Джанавара“.  \r\n„Варненец спечели международен конкурс за цигулари“, е озаглавена друга публикация в броя. Александър Зайранов на 17 г. от Варна е лауреат на Международния конкурс за цигулари „Проф. Недялка Симеонова“, който се проведе за 43-ти път в Хасково. Младият инструменталист заслужи наградата и почетния знак, както и 1500 лева от общия награден фонд на конкурса. Председателят на журито проф. Ангел Станков връчи отличията в четирите възрастови групи, в които бяха разделени 21-те участници, пише още изданието.", "date": "2018.10.24", "title": "Преглед на основните теми във варненския печат"}
{"url": "http://www.focus-news.net/news/2018/10/24/2581940/montana-nezakonni-pushki-i-boepripasi-sa-izzeti-pri-proverka-na-chasten-imot-v-selo-gorno-ozirovo.html", "text": "Незаконни пушки и боеприпаси са иззети при проверка на частен имот в село Горно Озирово. Това съобщиха от  ОДМВР - Монтана . Проверката е осъществена в хода на акция в селото. В дома на лице с инициали А.Г. (на 65 г.) от град Враца е намерена и иззета незаконно притежавана гладкоцевна пушка - успоредка, самоделно направена пушка и 21 боеприпаси. В жилището на С.Д. (на 46 г.) са открити 20 боеприпаси, собственост на Н.М. (на 38 г.) от Враца, които са незаконно съхранявани. По случаите е взето отношение съгласно ЗОБВВПИ и е образувано досъдебно производство.", "date": "2018.10.24", "title": "Монтана: Незаконни пушки и боеприпаси са иззети при проверка на частен имот в село Горно Озирово"}
{"url": "http://www.focus-news.net/news/2018/10/24/2581941/shumen-33-godishen-mazh-e-zadarzhan-na-patya-silistra-shumen-pri-razklona-za-selo-bliznatsi-sled-kato-e-shofiral-bez-knizhka-i-zastrahovka-a-patnichka-v-kolata-opitala-da-podkupi-politsay.html", "text": "Бързо производство за подкуп е започнато вчера след извършена проверка на главен път Силистра-Шумен, близо до разклона за село Близнаци. Това съобщиха от  ОДМВР-Шумен . Около 11.15 часа полицейски екип, който работил по безопасността на движението в участъка забелязал водач на лек автомобил, който като ги видял направил обратен завой на метри от тях . След като рязко обърнал посоката си на движение униформените последвали автомобила и го спрели. Оказало се, че зад волана на Форд „Ескорт“ с разградска регистрация бил неправоспособният Н. У. (33 г.) от село Габрица. При извършената допълнителна справка униформеният служител установил, че водачът няма сключена застраховка „Гражданска отговорност“. Уведомен бил, че ще му бъдат съставени два акта за установените нарушения. В това време пътничката в автомобила А. М. (58 г.) от село Габрица извадила и подала банкнота от 20 лева на полицая, за да не изпълни задълженията си по служба. За извършено престъпление по чл. 304 ал. 1 от НК е започнато бързо производство.", "date": "2018.10.24", "title": "Шумен: 33-годишен мъж е задържан на пътя Силистра-Шумен при разклона за село Близнаци, след като е шофирал без книжка и застраховка, а пътничка в колата опитала да подкупи полицай"}
{"url": "http://www.focus-news.net/news/2018/10/24/2581939/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-25-oktomvri.html", "text": "„Софийска вода” временно ще прекъсне водоснабдяването в някои части на столицата на 25 октомври. Това съобщиха от пресцентъра на  дружеството . \r\nВъв връзка с извършване на строително-монтажни работи на резервоар Железница се налага спиране на водоподаването от 09:00 до 16:00 часа на клиентите на „Софийска вода”, живеещи в района на: с. Железница. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: на площада. \r\nВъв връзка с монтаж на спирателен кран до бл. 72 в жк. „Младост“ 1 се налага спиране на водоподаването от 09:00 до 21:00 часа на клиентите на „Софийска вода”, живеещи в района на: бл. 70, бл. 70А, бл. 72, бл. 72А, бл. 73, бл. 75А, бул. „Андрей Сахаров“ № 23, 25, 48, 50, 52 и 56,  и Посолство на „Либия“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: пред бл. 71. \r\nВъв връзка с изпълнение на инвестиционен проект за реконструкция на уличен водопровод на ул. „Народен герой“ в кв. „Овча купел“ се налага спиране на водоподаването от 09:00  до 21:00 часа на клиентите на „Софийска вода”, живеещи в района на: ул. „Любляна“, ул. „Букет“, ул. „Войводина могила“, ул. „Народен герой“; ул. „Любляна“ - търговски обекти между ул. „Народен герой“ и ул. „Калояново“ без магазин „Фантастико“; ул. „Любляна“ №34А и 34 Б. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Народен герой“ ъгъла с ул. „Рачка“. След възстановяване на водоснабдяването е възможно временно повишаване  мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с подмяна на спирателни кранове на ул. „Балкан“и ул. „Васил Левски“ в кв. „Ботунец“ се налага спиране на водоподаването от 09:00 до 21:00 часа на клиентите на „Софийска вода”, живеещи в района на: кв. „Ботунец“-  първа част. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Балкан“ пред детската градина. \r\nВъв връзка с подмяна на сградно водопроводно отклонение на ул. 8 кв. „Враждебна“ се налага спиране на водоподаването от 09:30 до 18:00 часа на клиентите на „Софийска вода”, живеещи в района на: ул. 30, ул. 5, ул. 8, ул. 41. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. 8 ъгъла с ул.41. \r\nВъв връзка с подмяна на сградно водопроводно отклонение на ул. „Петър Борисов Величков“ в кв. „Орландовци“ се налага спиране на водоподаването от 09:00 до 19:00 часа на клиентите на „Софийска вода”, живеещи в района на: ул. „Петър Борисов Величков“ от ул. „Моравча“ до ул. „Ком“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Петър Борисов Величков“ ъгъла с ул.“Ком“. \r\nВъв връзка с подмяна на сградно водопроводно отклонение на ул. „Георги Бенковски“ в с. Казичене се налага спиране на водоподаването от 09:00 до 16:00 часа на клиентите на „Софийска вода”, живеещи в района на: ул. „Балевица“, по ул. „Георги Бенковски“ от ул. „Димитър Ашов“ до ул. „Балевица“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Георги Бенковски“ №40. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.10.24", "title": "„Софийска вода” временно ще прекъсне водоснабдяването в някои части на столицата на 25 октомври"}
{"url": "http://www.focus-news.net/news/2018/10/24/2581943/smolyan-politsiyata-izdirva-62-godishniya-dzhamal-yusmen-mustafa-ot-selo-borino-koyto-e-v-neizvestnost-ot-22-oktomvri.html", "text": "Полицията издирва 62-годишния Джамал Юсмен Мустафа от село Борино, който е в неизвестност от 22 октомври. Това съобщиха от  ОДМВР - Смолян . Мъжът е обявен за издирване на 23 октомври 2018 г. от РУ – Девин.  \r\nПо данни на близките му мъжът е напуснал дома си около 11.30 часа и последно е видян да се движи в посока към местността „Сокулук“, землище на с. Борино. Организирани са издирвателни мероприятия, в които участват служители на РУ – Девин, РДГП – Смолян, ДГС – Борино, жители на селото. Към настоящия момент 62-годишния мъж не е намерен. Полицията приканва всички, които го забележат или имат информация за неговото местонахождение да подадат сигнал в най-близкото поделение на МВР или на тел.112.", "date": "2018.10.24", "title": "Смолян: Полицията издирва 62-годишния Джамал Юсмен Мустафа от село Борино, който е в неизвестност от 22 октомври"}
{"url": "http://www.focus-news.net/news/2018/10/24/2581944/yavor-notev-ataka-nepromenena-e-otsenkata-ni-za-izkazvaneto-na-vitsepremiera-valeri-simeonov-shte-obsadim-publichnoto-mu-izvinenie.html", "text": "Оценката на \"Атака\" за изявлението на вицепремиера Валери Симеонов остава непроменена. Това каза пред журналисти зам.-председателят на парламента Явор Нотев и член на \"Атака\", предаде репортер на  Агенция „Фокус“ . „Научавам, че той е заявил публично извинение. Това е ново обстоятелство, което ще бъде обсъдено във връзка с отношенията в коалицията и решенията за по-нататъшни действия“, обясни той. „Струва ми се, че лидерът на \"Атака\" Волен Сидеров няма да отстъпи в тази оценка“, коментира Явор Нотев. „Не малко хора разглеждат отношенията в малката коалиция като залог за голямата. Лично аз не намирам, че това е залогът, не е „препъни камък“ пред управлението на страната“, заяви той.  \r\nПопитан, ако НФСБ оттегли искането за оставка на Волен Сидеров като председател на ПГ, ще оттеглят ли от \"Атака\" тяхното искане за оставка на вицепремиера Валери Симеонов, Явор Нотев посочи: „Разбирам въпроса, но не са равнопоставени двете действия. Оттеглянето на доверие от част от ПГ не е в съответствие с правилата на групата, нито с парламентарния правилник“. \r\nВ отговор на въпрос може ли извинението на вицепремиера Симеонов да доведе до оттегляне на искането за оставката му, той уточни: „Не мога да коментирам неща, които не са се случили. Не сме заседавали“.  \r\nПопитан ще има ли Коалиционен съвет, за да се обсъди ситуацията, Явор Нотев коментира: „Несъмнено ще има, дали във формата на Коалиционен съвет, или среща на лидерите,или цялата ПГ. Ще предстои решаване, няма как да се подмине такъв важен въпрос“.  \r\nВ отговор на въпрос как тълкува заявката на ДПС, че ще предприеме политически действия за оставката на вицепремиера Симеонов, Явор Нотев посочи: „Едно такова изказване няма някаква допълнителна стойност извън напомнянето, че ДПС има ПГ и са в позиция да заявяват целите и намеренията си“. \r\nБиляна ИВАНОВА", "date": "2018.10.24", "title": "Явор Нотев, \"Атака\": Непроменена е оценката ни за изказването на вицепремиера Валери Симеонов, ще обсъдим публичното му извинение"}
{"url": "http://www.focus-news.net/news/2018/10/24/2581930/toma-bikov-gerb-bsp-igrayat-rolyata-na-podskachashta-grupa-ot-hora-koyato-ne-pokazva-priznatsi-na-adekvatnost.html", "text": "Година и половина не търсите себе си. Играете ролята на подскачаща група от хора, която не показва признаци на адекватност. Това каза в отрицателен вот депутатът от ПГ на ГЕРБ Тома Биков към БСП, предаде репортер на  Агенция „Фокус“ . „В това състояние, в което се намирате, не знаете ли в каква беля ще ни вкарате, ако започнете да управлявате държавата“, попита той.  „Ако започнете да управлявате, ще се провалите, защото не сте алтернатива“, заяви Тома Биков. „Визия за България“ и другите ви документи сте ги мислили в някакви ПР и фокус групи. Това не е достатъчно“, каза още депутатът от ГЕРБ. \r\nБиляна ИВАНОВА", "date": "2018.10.24", "title": "Тома Биков, ГЕРБ: БСП играят ролята на подскачаща група от хора, която не показва признаци на адекватност"}
{"url": "http://www.focus-news.net/news/2018/10/24/2581897/politico-erdogan-nastoyava-zapodozrenite-v-ubiystvoto-na-dzhamal-hashogi-da-badat-sadeni-v-turtsiya.html", "text": "Държавният глава на Турция Реджеп Тайип Ердоган настоя 18-те мъже, арестувани от саудитските власти по подозрение в съучастие в „ужасното убийство“ на журналиста Джамал Хашоги, да бъдат съдени от Анкара, а не от Рияд, съобщава електронното издание  Politico  в европейската си редакция. \r\n„Това е моето предложение и моята молба, защото инцидентът се случи тук“, поясни турският лидер пред парламентарната група на управляващата „Партия на справедливостта и развитието“. Съвременно Ердоган подчерта, че преценката ще бъде на саудитския крал Салман.  \r\nЕрдоган разясни, че Виенската конвенция за дипломатическите отношения, която предоставя правна основа за дипломатически имунитет, е причината, поради която първоначално не са предприети действия срещу саудитското консулство и персонала на Рияд в Турция. Сега обаче те ще бъдат „поставени на масата“ и ще бъдат „обсъдени“, увери турският президент.  \r\n„Не може Виенската конвенция и други международни закони да възпрепятстват разследването на такова ужасно убийство, скрито зад бронята на имунитета. Мъглата бавно се вдига, други държави също предприемат действия, а ние вече заявихме, че няма да мълчим за това убийство и ще предприемем всякакви стъпки, изисквани от съвестта и закона\". \r\nЕрдоган бе категоричен, че турските служби за сигурност и разузнаването разполагат с информация, че убийството на Хашоги е щателно планирано. Очаква се по-късно през деня турският президент да направи специално изявление, в което ще разкрие „цялата истина“ по случая. Тереза Герова", "date": "2018.10.24", "title": "Politico: Ердоган настоява заподозрените в убийството на Джамал Хашоги да бъдат съдени в Турция"}
{"url": "http://www.focus-news.net/news/2018/10/24/2581946/kurir-sarbiya-ivitsa-dachich-uveri-ne-se-stremim-kam-pobeda-nad-kosovo.html", "text": "Министърът на външните работи на Сърбия Ивица Дачич увери, че на косовския въпрос трябва да се търси решение, което ще бъде приемливо както за сърби, така и за албанци. „Не се стремим към победа над Косово“, са думите на първия дипломат на Белград, които цитира електронното издание на сръбския ежедневник  Kurir . \r\nДачич поясни, че постигането на приемливо решение и за двете страни е от изключителна важност. „Съществува възможност Сърбия да не постигне нищо, ако направи блицкриг в Северно Косово“, предупреди първият дипломат на западната ни съседка.  \r\n„Това би означавало конфликт с КФОР и НАТО, а това значи, че Сърбия може да покани Русия да помогне. Този въпрос все пак не трябва да бъде решен на бойното поле\", увери Дачич. \r\nСпоред него, САЩ са променили позицията си, като е позволила намирането на решение, което да задоволи и двете страни. Това навежда на мисълта, че Вашингтон има нагласата, че ще бъде прието споразумение на сърбите и албанците, при условие, че то не води до „проблеми в региона\". \r\nДачич отбеляза, че планът му за Новата година е броят на страните, които признаят Косово като независима държава, да падне под 100. Що се отнася до Сърбия, той иска в бъдеще „решенията да не се взимат емоционално,  както и че следва да се прилагат реципрочни мерки\". \r\n„Съседите на Сърбия по повод признаването на Косово са се поддали на натиск от страна на Запада... Това е нереално положение: ние признаваме Македония (под конституционното й име), а тя признава Косово... В Черна гора антисръбски политически партии (на мюсюлманите и албанците ) вярват предимно на Мило Джуканович, който гледа на сърбите като смущаващ фактор\", обясни Дачич.  Тереза Герова", "date": "2018.10.24", "title": "Kurir (Сърбия): Ивица Дачич увери: Не се стремим към победа над Косово"}
{"url": "http://www.focus-news.net/news/2018/10/24/2581942/arh-radomira-metodieva-proektant-za-remontite-v-tsentara-na-sofiya-sme-bili-dosta-konservativni-stremezhat-ni-e-bil-da-zapazvame-znakovi-za-stolitsata-mesta-i-elementi.html", "text": "За двете зони на ремонта в центъра на София сме били доста консервативни, стремежът ни е бил да запазваме знакови за столицата места и елементи. Това каза арх. Радомира Методиева от проектантския екип на проект „Изграждане, възстановяване и обновяване на публични пространства в Централна градска част на град София“ по време на заседание на Комисията по архитектура, предаде репортер на  Агенция „Фокус“ . „Всички са наясно, че от 2013 г. е започнал процесът в конкурсите в централна градска част. В момента се реализират зона 2 и зона 4“, допълни още арх. Методиева. \r\nПо думите й зона 2 обхваща „Граф Игнатиев“, пл. „Славейков“, градината на църквата „Св. Седмочисленици“ и други. „Основните параметри в проекта са подмяна на настилките, подмяна на градското обзавеждане, подновяване и увеличаване на зелените площи. По-конкретно ще се спра на площадите, защото може би те са по-интересни“, допълни още тя. По думите й се включва заустване на водосточни тръби. По отношение на пл. „Гарибалди“, който също е част от зона 2, арх. Методиева, заяви, че особено важно е и за двете зони, но и за зоната на „Граф Игнатиев“, че първата и най-важна задача е прочистване на напластените във времето безкрайно много елементи на реклама, градско обзавеждане“. Тя уточни, че за пл. „Славейков“ освен подмяна на настилките, има подмяна на пазара. „За мястото при църквата „Св- Седмочисленици“, архитектът уточни, че се отваря градината към пространството на „Граф Игнатиев“ и зоната се освобождава от всякакви препятствия. „Детската площадка се запазва и увеличава размера си“,  допълни тя. По думите й в зона 2 се увеличават зелените площи с 14 %, а високата растителност с 53 %.  \r\nАрх. Методиева обясни, че зона 4 обхваща карето между бул. „Васил Левски“, ул „Московска“ и включва градинката „Кристал“. „В момента се работят градината „Кристал“, „Климент Охридски“ и „Московска“, каза още архитект Радомира Методиева.  \r\n\"Проектът дава възможност да се проектират обществено достъпни тоалетни. Едната е в градината на \"Кристал\" и около \"Александър Невски\", допълни тя. \"По проекта и като част от заданието всички английски дворове, които попадат в улична регулация, трябваше да бъдат затворени, за да не се нарушава общият вид на настилката и да не се създават язви към сградите. В процеса на работа се установи, че най-вероятно някои от тях трябва да бъдат запазени\", допълни още архитектът.  \r\nТя обясни, че се очаква от район \"Средец\" да се подаде списък с адресите на дворовете, които трябва да бъдат запазени. Архитектът допълни, че е изпратено писмо до районния кмет.  \r\nДеница КИТАНОВА", "date": "2018.10.24", "title": "Арх. Радомира Методиева, проектант: За ремонтите в центъра на София сме били доста консервативни, стремежът ни е бил да запазваме знакови за столицата места и елементи"}
{"url": "http://www.focus-news.net/news/2018/10/24/2581945/burgas-biznes-inkubatorat-v-grada-organizira-poreditsa-ot-obuchitelni-kursove-nasocheni-kam-predpriemachi-ot-malkiya-i-sredniya-biznes.html", "text": "Бизнес инкубаторът в Бургас организира поредица от обучителни курсове, насочени към предприемачи от малкия и средния бизнес. Това съобщиха от пресцентъра на  Община Бургас . Обученията започват в началото на следващия месец и включват: \r\n6 ноември - Курс по китайски за напреднали;   \r\n10 ноември - Курс за напреднали по Office Excel; \r\n13 ноември - Курс по бизнес английски;  \r\n13 ноември - Курс по китайски за начинаещи;  \r\n13 ноември - Курс по Corel Draw. \r\nРегистрацията се извършва  .  \r\nОбученията са финансирани от Постоянната комисии за управление на заложените средства в общинския бюджет за създаване на условия за развитие на малки и средни предприятия на територията на община Бургас. \r\nБизнес инкубаторът подготвя провеждането и на интензивни курсове по програмиране, лекции по дигитален маркетинг, които също са насочени към собствениците на малки и средни предприятия.", "date": "2018.10.24", "title": "Бургас: Бизнес инкубаторът в града организира поредица от обучителни курсове, насочени към предприемачи от малкия и средния бизнес"}
{"url": "http://www.focus-news.net/news/2018/10/24/2581950/dobrich-regionalna-biblioteka-dora-gabe-poluchi-kato-darenie-pet-robota-za-kompyutarno-modelirane-i-informatika.html", "text": "Регионална библиотека „Дора Габе“ получи като дарение пет робота Финч за компютърно моделиране и информатика. Това съобщи Галя Маринова, експерт „Връзки с обществеността“ и главен библиотекар в направление „Библиотечно-библиографско и информационно обслужване“, предаде кореспондент на  Радио „Фокус” – Варна . Дарението е направено от посолството на САЩ в България чрез Фондация „Америка за България” в Европейската седмица на програмирането (6 - 21 октомври). Според Галя Маринова дарението ще подпомогне технологичното модернизиране на услугите на библиотеката и ще допринесе за овладяване на азбуката на програмирането от малките читатели.  \r\nРегионална библиотека „Дора Габе” се е включила в Европейската седмица на кодирането. Деца от детските градини и ученици от добруджанския град са се запознали с робота Финч и възможностите за неговото програмиране. Системният администратор на библиотеката Данчо Йорданов и Иванка Вълчева, библиотечен специалист, са демонстрирали пред деца от СУ „П. Р. Славейков”, ДГ №8, СУ „Любен Каравелов”, СУ „Климент Охридски” възможностите за програмиране на робота с помощта на определен вид модул. „Симпатичният приятел на децата притежава светлинни индикатори, светлинни сензори, температурен сензор, детектори за пространство, с помощта на които може да се програмира неговото поведение. Новата услуга е напълно безплатна. В заниманията могат да се включат детски градини и училища в Добрич и областта като заявят посещение по телефона“, посочи Галя Маринова. Българските библиотеки се присъединяват към инициативите, организирани по време на Европейската седмица на кодирането с поредица от безплатни семинари за работа с робота Финч. Дизайнът и функционалността му са резултат от четиригодишно проучване на американски институт. Роботът е предназначен да подпомага овладяването на езици за програмиране. 65 000 обществени библиотеки в Европейския съюз, между тях и над 1000 български библиотеки предоставят най-близката до всеки възможност за развитие на уменията извън формалното образование. Само през изминалата година в семинарите за работа с робота Финч са участвали над 3000 млади ентусиасти. \r\nЖулиета НИКОЛОВА", "date": "2018.10.24", "title": "Добрич: Регионална библиотека „Дора Габе“ получи като дарение пет робота за компютърно моделиране и информатика"}
{"url": "http://www.focus-news.net/news/2018/10/24/2581925/gartsiya-kam-turtsiya-imame-pravo-da-razshirim-teritorialnite-si-vodi.html", "text": "Министерството на външните работи в Атина отговори на турските заплахи, че плановете на Гърция за разширяване на бреговата й зона в западна посока ще бъдат повод за обявяване на войн, заявявайки, че страната има право да упражни разширяване на териториалните си води когато и колкото пожелае. Говорителят на гръцкото външнополитическо ведомство Александър Гениматас заяви: „Гърция има правото да разшири териториалните си води когато и както прецени“, цитира думите му електронното издание на вестник  Protothema . \r\nТрябва да се подчертае, че изявлението от представителя на Mинистерството на външните работи е направено публично след среща с премиера Алексис Ципрас, който пое функциите на външен министър, след като Никос Коцияс подаде оставка.   \r\nВ изявлението се казва, че разширяването на морския шелф е суверенно право. Турция обаче оспорва правото на Гърция да разшири бреговата си зона на запад отвъд сегашните шест морски мили. \r\nПълното изявление гласи следното: \r\n„Разширяването на териториалните води представлява законно и неотменимо суверенно право на Гърция, в съответствие с международното право. Съответното решение за разширяване е само за Гърция, която има правото да разширява териториалните си води когато и както пожелае. Това право се прилага последователно и няма да бъде променяно, нито пък ще бъде обсъждано с трети страни. Важи за всички гръцки територии. \r\nСвоеволни интерпретации на международното право, заплахи от страна на Турция, както и оспорване на законното право на нашата страна не допринасят за добрите взаимоотношения.", "date": "2018.10.24", "title": "Гърция към Турция: Имаме право да разширим териториалните си води"}
{"url": "http://www.focus-news.net/news/2018/10/24/2581949/inzh-iliya-iliev-kam-tozi-moment-konstruktsiyata-na-relsoviya-pat-na-graf-ignatiev-e-napalno-zavarshena.html", "text": "Към този момент конструкцията на релсовия път на „Граф Игнатиев“ е напълно завършена. Това каза инж. Илия Илиев, проектант на релсовия път по проект „Изграждане, възстановяване и обновяване на публични пространства в Централна градска част на град София“ по време на заседание на Комисията по архитектура, предаде репортер на  Агенция „Фокус“ . Инж. Илиев уточни, че през цялото време на изграждане на релсовия път, проектантите са осъществявали контрол. „Смело мога да заявя, че конструкцията е стабилна“, заяви още инж. Илиев. \r\n„Успяхме да променим някои недостатъци. Направили сме изменение на геометрията на пътя, така че да се върнем към съществуващото положение. Също така по отношение на гарантиране на земната основа е приложена дренажна система, тя е заустена“, каза още той.   \r\nДеница КИТАНОВА", "date": "2018.10.24", "title": "Инж. Илия Илиев: Към този момент конструкцията на релсовия път на „Граф Игнатиев“ е напълно завършена"}
{"url": "http://www.focus-news.net/news/2018/10/24/2581951/gabrovo-gazova-butilka-e-gramnala-v-apartament-v-tryavna-nyama-postradali-pri-intsidenta.html", "text": "Газова бутилка е гръмнала в апартамент в Трявна, нанесени са материални щети, но няма пострадали при инцидента. Това съобщиха за  Радио „Фокус“ – Велико Търново  от пресцентъра на Регионална дирекция „Пожарна безопасност и защита на населението“ – Габрово. Съобщение за пожара е получено вчера, около 16.00 ч. Той е погасен от един противопожарен екип от двама пожарникари от Районната пожарна служба в града. Унищожено е домашно имущество и са нанесени щети по апартамента. \r\nЛуиза ТРАНЧЕВА", "date": "2018.10.24", "title": "Габрово: Газова бутилка е гръмнала в апартамент в Трявна, няма пострадали при инцидента"}
{"url": "http://www.focus-news.net/news/2018/10/24/2581948/biser-mihaylov-oblasten-upravitel-na-blagoevgrad-predprieti-sa-vsichki-neobhodimi-prevantivni-merki-svarzani-s-obyaveniya-zhalt-kod-za-silen-vyatar-i-ryazko-zastudyavane-v-oblastta.html", "text": "Предприети са всички необходими превантивни мерки, свързани с обявения жълт код за силен вятър и рязко застудяване в област Благоевград. Това каза за  Радио „Фокус“ – Пирин  областният управител Бисер Михайлов. По думите му всички кметове на общини в региона са предупредени по системата за оповестяване. „Държим връзка и с Регионална дирекция „Пожарна безопасност и защита на населението“ – Благоевград. Към момента може да кажем, че обстановката е спокойна, но все пак очакваме едно динамично време. Да се надяваме, че няма да се случат някакви тежки ситуации“, отбеляза Бисер Михайлов.  \r\nТой допълни, че е разговаряно и с Областно пътно управление – Благоевград, което да пусне екипи по пътищата в региона с цел недопускане на инциденти вследствие на падащи камъни. „Целта е при евентуално падане на камъни да бъдат сигнализирани участъците, както и да бъдат предприети действия по почистването им. Разбира се, когато имаме обявен такъв код със степен на опасност, моята молба към хората е да бъдат по-внимателни когато се придвижват покрай сгради и дървета“, добави Михайлов. Областният управител на Благоевград апелира към хората да предприемат и необходимите действия по обезопасяване на терасите на жилищните сгради. „Нека укрепят своите саксии или други предмети, които биха могли да паднат, като целта е да се избегне евентуално нараняване на други хора. Най-важното е да се съобразяваме с условията и да седим в затворени помещения“, уточни Михайлов. \r\nЛивия НИНОВА", "date": "2018.10.24", "title": "Бисер Михайлов, областен управител на Благоевград: Предприети са всички необходими превантивни мерки, свързани с обявения жълт код за силен вятър и рязко застудяване в областта"}
{"url": "http://www.focus-news.net/news/2018/10/24/2581947/kalin-rusev-proektant-montirani-sa-70-ot-granitnite-plochi-na-gradinkata-pri-su-sv-kliment-ohridski.html", "text": "Монтирани са 70% от гранитните плочи на градинката при СУ „Св. Климент Охридски“. Това каза Калин Русев, отговарящ за зона 4 от ремонта по проект „Изграждане, възстановяване и обновяване на публични пространства в Централна градска част на град София“ по време на заседание на Комисията по архитектура към Столичния общински съвет, предаде репортер на  Агенция „Фокус“ . „Текът довършителни дейности по тази градинка. По „Московска“ в участъка от  ул. „Раковска“ до ул. „Париж“ вече имаме завършване на тротоарната настилка“, допълни още Русев.  „С тазгодишните дейности за зона 4, сме извършили преасфалтиране на бул. „Васил Левски“. Работим по тротоарите на булеварда, които имат частична завършеност“, коментира Русев.  \r\nДеница КИТАНОВА", "date": "2018.10.24", "title": "Калин Русев, проектант: Монтирани са 70% от гранитните плочи на градинката при СУ „Св. Климент Охридски“"}
{"url": "http://www.focus-news.net/news/2018/10/24/2581952/plovdiv-tri-sela-v-oblastta-sa-s-narusheno-vodopodavane-zaradi-avarii.html", "text": "Жителите на три села в Пловдивска област са с нарушено водоподаване заради аварии. Това съобщиха за  Радио „Фокус“ – Пловдив  от ВиК - Пловдив. Екипите на дружеството отстраняват аварии на водопроводи в селата Столетово, Розино и Градина. Без вода са и домакинствата в района ул. „Христо Проданов“ в град Карлово. Очаква се авариите да бъдат отстранени до 17.00 часа. \r\nТони МИХАЙЛОВ", "date": "2018.10.24", "title": "Пловдив: Три села в областта са с нарушено водоподаване заради аварии"}
{"url": "http://www.focus-news.net/news/2018/10/24/2581955/dots-hristo-mihaylov-abv-darzhavata-napravi-seriya-ot-greshni-hodove-pri-opita-si-za-borba-s-chumata-po-svinete.html", "text": "Държавата, в лицето на ръководството на БАБХ, направи серия от грешни ходове при опита си за борба с чумата по свинете. Те създават една незряла среда, която не само пречи на битката ни със заболяването, но и създава обществено недоверие в институциите. Нещата са стигнали до там, че българите вече не вярват на ветеринарния лекар, когато той почука на вратата им. Това заяви в ефира на „България он ер“ зам.-председателят на АБВ доц. Христо Михайлов, съобщиха от пресцентъра на  ПП АБВ . По думите му именно заради неадекватното поведение на институциите, в страната хората почват да гледат с недоверие към изключително добрите ни ветеринарни специалисти и да свързват присъствието им с крайни мерки, като  избиване и унищожаване на домашни животни. „Само за това лято бяха създадени редица предписания, указания, заповеди и административни актове, всеки  един от които бе предпоследен. Многократно земеделския министър отменяше свои собствени заповеди. През лятото например провокираха ловците да излизат на лов, а после отмениха лова. Около 1 октомври създадоха зони за ловуване около Дунав, после отмениха и тези зони, а сега има и промяна и в организирането на изпращането и изследването на проби. Българския ловец вече не вярва на тези изисквания и указания. Имаме информация, че започва да се прикрива отстрела на животни! Защото хората казват, че не вярват нито на указанията, нито на изискванията, които си противоречат и се променят на всеки десет дни. И от тук нататък опасността става изключително голяма, защото невземането на проби в комбинация с разпределянето на месото от отстреляните животни и транспортирането му до населените места, означава пряка заплаха за внасянето на вируса в домашна среда“, посочи доц. Михайлов.  \r\nТой изрази надежда, че за проблема, който може да ескалира до сериозна криза, ще бъдат взети адекватни мерки и обяви, че ръководството на АБВ е обсъдило ситуацията със зам.-министъра на земеделието и храните доц. Янко Иванов, който е поел ангажимент да разгледа предложенията на партията. Едно от тях е да бъде възстановена Националната ветеринарномедицинска служба, като самостоятелен и независим орган.", "date": "2018.10.24", "title": "Доц. Христо Михайлов, АБВ: Държавата направи серия от грешни ходове при опита си за борба с чумата по свинете"}
{"url": "http://www.focus-news.net/news/2018/10/24/2581958/georgi-pilev-sds-zapazvane-i-uvelichavane-vliyanieto-na-sds-na-mestno-nivo-e-napalno-postizhimo-sled-vota-dogodina.html", "text": "Запазване и увеличаване влиянието на СДС на местно ниво е напълно постижимо след вота догодина. Това каза в предаването  „Вече 30 години-времето е наше“  на  Радио „Фокус“  Георги Пилев, член на НИС на СДС. По думите му най-голямото предизвикателство пред партията на предстоящия местен вот ще бъде конфигурирането на правилните коалиции по места и фокусирането върху най-подходящите личности. „Поставили сме си за цел увеличаване на влиянието. Абсолютно доказано и категорично е, че СДС явявайки се във формат „Реформаторски блок“ на последните парламентарни избори, имаше най-добър резултат като брой съветници, брой кметове, кметове на населени места, председатели на Общински съвети, от всички останали партии в автентичната десница. И сега сме си поставили за цел увеличаване на това влияние, което е абсолютно реално и изпълнимо. От всички партии от така наречената „автентична десница“, СДС е единствената, която може да се похвали в структури във всяко едно населено място, което е основен двигател в едни местни избори“, обясни той. Георги Пилев коментира още, че три са обсъжданите варианти за бъдещ политически курс на партията. „Кой ще бъде избран ще стане ясно на Конференцията през следващия месец“, допълни Пилев.", "date": "2018.10.24", "title": "Георги Пилев, СДС: Запазване и увеличаване влиянието на СДС на местно ниво е напълно постижимо след вота догодина"}
{"url": "http://www.focus-news.net/news/2018/10/24/2581957/silviya-hristova-gerb-s-remontite-v-tsentara-na-sofiya-po-nikakav-nachin-ne-podmenyame-oblika-na-stolitsata-a-samo-go-oblagorodyavame.html", "text": "По никакъв начин не подменяме облика на столицата, а само го облагородяваме. Това каза председателят на Комисията по архитектура към Столичния общински съвет и съветник от ГЕРБ Силвия Христова по време на обсъждането на ремонтите в центъра столицата, предаде репортер на  Агенция „Фокус“ . „За мен беше важно да чуя и от проектанта, и от изпълнителите и от надзора, че всъщност се възобновява градската част, че се запазват абсолютно всички исторически обекти“, обясни тя. По думите й било важно да чуе, че не се пестят силите на нито един от изслушаните. „Стараят се да изпълнят обекта качествено. Искам да ви уверя, че това е нещо, което ние ще следим. Целият град ще следи и ще контролира този процес“, каза още тя. \r\nДеница КИТАНОВА", "date": "2018.10.24", "title": "Силвия Христова, ГЕРБ: С ремонтите в центъра на София по никакъв начин не подменяме облика на столицата, а само го облагородяваме"}
{"url": "http://www.focus-news.net/news/2018/10/24/2581956/nadzornata-firma-po-remonta-v-tsentara-na-stolitsata-pri-konstatirane-na-kakvito-i-da-e-zabelezhki-se-vrashtat-na-stroitelite-za-otstranyavane.html", "text": "Където се констатират, каквито и да е забележки, се връщат на строителите за отстраняване. Това каза инж. Ирена Кънчева, представител на Надзорната фирма по ремонта в центъра на столицата по време на заседание на Комисията по архитектура към Столичния общински съвет., предаде репортер на  Агенция „Фокус“ . „Увеличихме числеността на специалистите, над всеки подобект имаме постоянен представител, работим на двусменен режим“, каза тя. По думите й целта е да има постоянно присъствие, за да се следи за качественото и точното изпълнение на проекта. „Оказваме максимално съдействие на строителите, информираме възложителя, ежеседмично отпускаме доклади за напредъка и дали случайно не се очакват някакви закъснения по графика“,  допълни инж. Кънчева. По думите й има специалисти по всички части на ремонта.  \r\nДеница КИТАНОВА", "date": "2018.10.24", "title": "Надзорната фирма по ремонта в центъра на столицата: При констатиране на каквито и да е забележки  се връщат на строителите за отстраняване"}
{"url": "http://www.focus-news.net/news/2018/10/24/2581959/pazardzhik-50-000-kasa-tsigari-bez-banderol-sa-izzeti-pri-proverka-na-kashta-v-rakitovo.html", "text": "50 000 къса цигари без бандерол са иззети при проверка на къща в Ракитово. Това съобщиха от пресцентъра на  МВР . Голямото количество цигари са иззети при акция на служители от сектор „Противодействие на икономическата престъпност“ при ОДМВР - Пазарджик. Специализираната операция е част от ежедневните дейности по противодействие на нелегалната търговия с акцизни стоки. Вчера, полицаи извършили проверка в къща в Ракитово, обитавана от 53-годишен мъж. В помещение, обособено за съхранение на дърва, и в обор полицаите открили близо 50 000 къса с цигари и над 17 килограма сух нарязан тютюн. Цялата открита стока е иззета, а притежателят ѝ е задържан в ареста на РУ - Пазарджик за срок до 24 часа. По случая се води досъдебно производство под наблюдение на прокуратурата. При проверки в региона служители на полицейските управления са иззели още 400 къса с цигари и 2.4 килограма сух нарязан тютюн. Спрямо три жени и един мъж са образувани преписки.", "date": "2018.10.24", "title": "Пазарджик: 50 000 къса цигари без бандерол са иззети при проверка на къща в Ракитово"}
{"url": "http://www.focus-news.net/news/2018/10/24/2581954/sds-protiv-sme-ideyata-za-sazdavane-na-meditsinski-nadzor-kato-svrahtsentralizirana-struktura.html", "text": "Съюзът на демократичните сили е категорично против идеята за създаване на Медицински надзор като свръхцентрализирана структура, под благовидния предлог за повишаване на контрола и качеството на медицинските дейности. Това се посочва в  позиция на СДС  по повод предложението за създаване на Медицински надзор. „Като дясна партия ние сме категорични, че прекалената централизация и свръхрегулациите създават единствено предпоставки за административен произвол\", посочват от СДС. Според тях контролните органи, съществуващи и в момента в здравната система, са напълно достатъчни и разполагат с всички законови правомощия да осъществяват дейността си. „ГЕРБ и здравният министър са на път да допуснат поредната грешка и да създадат напрежение в здравната системата – нещо, от което тя не се нуждае. Вместо да насочат усилията си в така дълго чаканите от обществото и обещани от министър Ананиев здравна карта и електронно здравно досие, управляващите тръгват в погрешна посока към отдавна отречени от практиката управленски подходи. \r\nПризоваваме здравния министър и екипът му да преосмислят своите намерения и решения, да влязат в дебат с всички парламентарни, извънпарламентарни партии и съсловни организации по тази тема, да чуят мнението им и да използва експертизата им, защото здравето на хората е универсално право и ценност, а не арена за сблъсък на партийни и икономически лобита\", посочват от СДС. \r\n„Призоваваме БСП да спре с лицемерните заигравания със страховете на хората и да насочи усилията си към конструктивен за обществото дебат по здравните политики, а не да разхищава ценно парламентарно време с предварително обречени вотове на недоверие\", заявяват от СДС.", "date": "2018.10.24", "title": "СДС: Против сме идеята за създаване на Медицински надзор като свръхцентрализирана структура"}
{"url": "http://www.focus-news.net/news/2018/10/24/2581961/burgas-v-ekspotsentar-flora-shte-se-provedat-dve-sabitiya-posveteni-na-balansiranoto-gradsko-razvitie-klimatichnite-promeni-i-zhilishtnite-problemi.html", "text": "На 25 октомври в Експоцентър \"Флора\" ще се проведат две отделни събития, посветени на балансираното градско развитие, климатичните промени и жилищните проблеми на съвременния човек. Това съобщиха от пресцентъра на  Община Бургас . От 10.00 часа Общината организира съвместно с Фондация \"Подслон за човечеството\"/Хабитат България информационен ден по темата за подобряване на жилищните условия и предизвикателствата, свързани с промяната на климата на територията на страната, в частност на територията на областта. От 14.00 часа ще се проведе и доброволческа акция за пребоядисване на най-дългата училищна ограда в града. В нея ще се включат учители, ученици и родители от СУ \"Димчо Дебелянов\". \r\nВ продължение на темата за глобалните тенденции за устойчиво развитие от 13.00 часа Атанаска Николова - заместник-министър на околната среда и водите, заедно с експерти от Световната банка, ще представи проект на Национална стратегия за адаптация към изменението на климата и План за действие. Документите дефинират мерки за намаляване уязвимостта на страната по отношение на климатичните промени в основни секторни направления, като селско стопанство, биоразнообразие и екосистеми, енергетика, горско стопанство, човешко здраве, туризъм, транспорт, градска среда, води и др. Предвиждат се действия за подобряване способността на природните, социалните и икономическите системи за адаптиране към неизбежните и проявяващи се с по-силен интензитет въздействия от изменението на климата.", "date": "2018.10.24", "title": "Бургас: В Експоцентър \"Флора\" ще се проведат две събития, посветени на балансираното градско развитие, климатичните промени и жилищните проблеми"}
{"url": "http://www.focus-news.net/news/2018/10/24/2581962/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "***  Министърът на външните работи на Сърбия Ивица Дачич увери, че на косовския въпрос трябва да се търси решение, което ще бъде приемливо както за сърби, така и за албанци. „Не се стремим към победа над Косово“, са думите на първия дипломат на Белград, които цитира електронното издание на сръбския ежедневник  Kurir . \r\nДачич поясни, че постигането на приемливо решение и за двете страни е от изключителна важност. „Съществува възможност Сърбия да не постигне нищо, ако направи блицкриг в Северно Косово“, предупреди първият дипломат на западната ни съседка.  \r\n„Това би означавало конфликт с КФОР и НАТО, а това значи, че Сърбия може да покани Русия да помогне. Този въпрос все пак не трябва да бъде решен на бойното поле\", увери Дачич. \r\nСпоред него, САЩ са променили позицията си, като е позволила намирането на решение, което да задоволи и двете страни. Това навежда на мисълта, че Вашингтон има нагласата, че ще бъде прието споразумение на сърбите и албанците, при условие, че то не води до „проблеми в региона\". \r\nДачич отбеляза, че планът му за Новата година е броят на страните, които признаят Косово като независима държава, да падне под 100. Що се отнася до Сърбия, той иска в бъдеще „решенията да не се взимат емоционално,  както и че следва да се прилагат реципрочни мерки\". \r\n„Съседите на Сърбия по повод признаването на Косово са се поддали на натиск от страна на Запада... Това е нереално положение: ние признаваме Македония (под конституционното й име), а тя признава Косово... В Черна гора антисръбски политически партии (на мюсюлманите и албанците ) вярват предимно на Мило Джуканович, който гледа на сърбите като смущаващ фактор\", обясни Дачич. \r\n***  Министерството на външните работи в Атина отговори на турските заплахи, че плановете на Гърция за разширяване на бреговата й зона в западна посока ще бъдат повод за обявяване на войн, заявявайки, че страната има право да упражни разширяване на териториалните си води когато и колкото пожелае. Говорителят на гръцкото външнополитическо ведомство Александър Гениматас заяви: „Гърция има правото да разшири териториалните си води когато и както прецени“, цитира думите му електронното издание на вестник  Protothema . \r\nТрябва да се подчертае, че изявлението от представителя на Mинистерството на външните работи е направено публично след среща с премиера Алексис Ципрас, който пое функциите на външен министър, след като Никос Коцияс подаде оставка.   \r\nВ изявлението се казва, че разширяването на морския шелф е суверенно право. Турция обаче оспорва правото на Гърция да разшири бреговата си зона на запад отвъд сегашните шест морски мили. \r\nПълното изявление гласи следното: \r\n„Разширяването на териториалните води представлява законно и неотменимо суверенно право на Гърция, в съответствие с международното право. Съответното решение за разширяване е само за Гърция, която има правото да разширява териториалните си води когато и както пожелае. Това право се прилага последователно и няма да бъде променяно, нито пък ще бъде обсъждано с трети страни. Важи за всички гръцки територии. \r\nСвоеволни интерпретации на международното право, заплахи от страна на Турция, както и оспорване на законното право на нашата страна не допринасят за добрите взаимоотношения.     \r\n***   Косовското правителство няма да отстъпи от плана си да трансформира силите за сигурност на в армия чрез законодателни промени, въпреки възраженията на Европейския съюз, съгласно които процедурата трябва да бъде извършена чрез въвеждането на промени в Конституцията и като се вземат предвид тревогите на всички общности в страната, съобщава електронното издание на прищинския ежедневник  Zeri . \r\nПремиерът Рамуш Харадинай заяви, че исканията на ЕС не са в разрез с действителния начин, по който Косово се стреми да изгради въоръжените си сили. Той заяви, че призивите за приобщаване на сръбското малцинство ще бъдат зачетени, а законът за трансформацията на КСС ще бъде в съответствие с Конституцията на Косово. \r\n***", "date": "2018.10.24", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/10/24/2581963/tass-nato-ne-planira-da-razpolaga-novi-yadreni-raketi-v-evropa-v-otgovor-na-raketnata-zaplaha-ot-rusiya.html", "text": "Страните от НАТО не разглеждат възможността за разполагане на нови ядрени ракети на територията на Европа в отговор на нарастващия ракетен потенциал на Русия. Това заяви генералният секретар на Алианса Йенс Столтенберг на пресконференция в Брюксел, предава  ТАСС . \r\n„Страните от Северно-атлантическия алианс не разглеждат възможността за разполагане на нови ядрени ракети в Европа в отговор на нарастващия ракетен потенциал на Русия“, заяви той. \r\nОсвен това, Столтенберг заяви, че не е съгласувана дата за следващото заседание на Съвета Русия-НАТО, като генералният секретар отбеляза, че консултациите продължават.", "date": "2018.10.24", "title": "ТАСС: НАТО не планира да разполага нови ядрени ракети в Европа в отговор на „ракетната заплаха от Русия“"}
{"url": "http://www.focus-news.net/news/2018/10/24/2581953/reuters-italiya-nyama-da-promeni-byudzheta-zayavi-mateo-salvini.html", "text": "Италианското правителство няма да промени бюджета си за 2019 г., заяви вицепремиерът Матео Салвини, след като Европейската комисия отхвърли проектобюджета на Рим за 2019 г. и даде на страната срок от три седмици да представи нов план, предава  Reuters . \r\n„Италианците са преди всичко“, заяви лидерът на партия „Лига“ в интервю за радио RTL 102.5, което агенцията цитира. \r\n„Не искам да изоставим еврото или пък да напуснем ЕС“, уверява Салвини.", "date": "2018.10.24", "title": "Reuters: Италия няма да промени бюджета, заяви Матео Салвини"}
{"url": "http://www.focus-news.net/news/2018/10/24/2581923/parlamentat-othvarli-vota-na-nedoverie-kam-kabineta-borisov-3-na-tema-zdraveopazvane.html", "text": "Парламентът отхвърли вота на недоверие към кабинета „Борисов“ 3 на тема „Здравеопазване“, предаде репортер на  Агенция \"Фокус\" . \"За\" вота гласуваха 99 народни представители, \"против\" - 133 и \"въздържали се\" - 0 , с което той бе отхвърлен. \r\nЗа да е успешен  вотът, за него трябва да са гласували повече от половината от всички народни представители. При отхвърляне на вота на недоверие към правителството, такова може да се поиска на същото основание едва след 6 месеца. \r\nГласуването се провежда след като в петък се осъществиха разискванията по вота, с което се спазва изискването на Правилника за организацията и дейността на Народното събрание, то да не е по-рано от 24 часа след приключване на дебатите.  \r\nВотът бе внесен на 15 октомври с подписите на всички 79 народни представители от ПГ на „БСП за България“ заради провала на правителството в сферата на здравеопазването. Мотивите на опозицията бяха разделени на три части: състояние на здравеопазването, предложенията за реформи в системата и алтернативата на БСП. \r\nТова е третият вот на недоверие към кабинета. Предходните два на тема „Корупция“ и „Сигурност“ не успяха да минат. \r\nДеница КИТАНОВА", "date": "2018.10.24", "title": "Парламентът отхвърли вота на недоверие към кабинета „Борисов“ 3 на тема „Здравеопазване“"}
{"url": "http://www.focus-news.net/news/2018/10/24/2581965/burgas-nagrazhdavat-pobeditelite-v-konkursa-moreto-ne-e-za-edna-vakantsiya-na-30-oktomvri.html", "text": "Националният конкурс за рисунка и компютърна рисунка „Морето не е за една ваканция“ за ученици приключи. Центърът за подкрепа на личностното развитие (ЦПЛР) в Бургас прие над 320 скици от страната и 17 компютърни изображения. Това съобщиха от пресцентъра на  Община Бургас . Председател на журито бе директорът на Бургаска художествена галерия „Петко Задгорски“ Георги Динев. Организатори на конкурса са Министерството на образованието и науката, Национален дворец на децата, Регионалното управление на образованието, Общината и ЦПЛР-Бургас. Конкурсът е част от програмата на Община Бургас и Центъра за подкрепа на личностното развитие за отбелязване на Международния ден на Черно море. Номинираните творби на учениците ще бъдат експонирани в изложбена зала „Христо Фотев“ в Културен център „Морско казино“, където всеки може да ги разгледа. Награждаването ще се проведе в зала „Петя Дубарова“ на Културен център „Морско казино“  от 16.30 часа на 30 октомври 2018 г.  \r\nНаградите са осигурени от Община Бургас, Национален дворец на децата-София, Регионална инспекция по околната среда и водите-Бургас, и ЦПЛР-Бургас. Центърът за подкрепа на личностното развитие благодари на всички участници в конкурса.", "date": "2018.10.24", "title": "Бургас: Награждават победителите в конкурса „Морето не е за една ваканция” на 30 октомври"}
{"url": "http://www.focus-news.net/news/2018/10/24/2581967/parlamentat-preodolya-prezidentskoto-veto-varhu-zakona-za-darzhavnata-sobstvenost.html", "text": "Парламентът преодоля ветото на президента Румен Радев върху част от последните промени в Закона за държавната собственост, предаде репортер на  Агенция „Фокус“ . „За“ повторното приемане на промените гласуваха 145 народни представители, а 65 бяха „против“. Промените бяха подкрепени от ГЕРБ, ДПС, „Обединени патриоти“, „Воля“ и независимите депутати. „Против“ гласуваха само от БСП.  \r\nДържавният глава върна закона за ново обсъждане на 17 октомври. Парламентът прие промените на 10 октомври. Според президента със закона се създава възможност за скрита безплатна приватизация на дружества от забранителния списък по Закона за приватизация и следприватизационен контрол. Според председателя на правна комисия Данаил Кирилов употребата на понятието приватизация е неточна, тъй като то се отнася за прехвърляне чрез продажба, а не за апорт. \r\nВ мотивите си Румен Радев заявява, че е недопустимо правната уредба от средство за защита да се превръща в законодателни решения, които увреждат обществения интерес. Президентът обявява, че премахването на забраната за апортиране на имоти, собственост на търговски дружества от забранителния списък, противоречи на целта на списъка. Според президента Радев с измененията в закона се отнема възможността направилите апорт търговски дружества да имат блокираща квота при вземане на решения. В мотивите си държавният глава коментира, че в момента, когато останалите за приватизация обекти са малко, се увеличава интересът към търговските дружества от забранителния списък. „Затова не мога да остана безучастен, когато уредбата за тях се превръща от средство за защита в законодателни решения, които увреждат обществения интерес“, заявява Румен Радев. Според председателя на правна комисия Данаил Кирилов промените предвиждат гаранции за запазване на публичния интерес, с възможност държавата да участва в стопанския живот при ясни правила. Ветото върху промените на Закона за държавната собственост е десето за президента. Парламентът подкрепи само едно от тях - върху Закона за приватизация и следприватизационен контрол. Румен Радев наложи вето и върху: Закона за концесиите, Закона за опазване на околната среда и водите, Закона за отбраната и въоръжените сили, Закона за бюджета на НЗОК за 2018 година, Закона за противодействие на корупцията и за отнемане на незаконно придобитото имущество, Закона за посевния и посадъчния материал, Закона за банковата несъстоятелност, Закона за приватизация и следприватизационен контрол, както и на Административнопроцесуалния кодекс. \r\nБиляна ИВАНОВА", "date": "2018.10.24", "title": "Парламентът преодоля президентското вето върху Закона за държавната собственост"}
{"url": "http://www.focus-news.net/news/2018/10/24/2581969/dimitar-margaritov-kzp-topi-se-razlikata-v-stepenta-na-doverie-na-potrebitelite-v-iztochnite-i-zapadnite-pazar.html", "text": "Стопява се разликата в степента на доверието на потребителите в пазарите на стоки и услуги в Източна и Западна Европа. Това заяви председателят на Комисията за защита на потребителите (КЗП) Димитър Маргаритов в сутрешния блок на ТВ „Европа”, като се позова на данните от наскоро публикувано изследване на Европейската комисия, съобщиха от пресцентъра на  КЗП .  \r\n„Потребителите от източноевропейските държави имат все по-голямо доверие в търговците, с които осъществяват сделки. Това показва, че те стават все по-добре информирани за своите потребителски права и за това как да реагират, когато виждат, че могат да станат жертва на некоректна практика. Подобно самочувствие им помага да имат и по-голямо доверие, защото мигновената реакция всява респект у търговеца и той вече не е толкова убедителен в опита си да заблуди потребителя”, коментира Маргаритов.  \r\nПредседателят на КЗП посочи, че оповестените резултати от проучването на Европейската комисия на пазарите на дребно в държавите-членки сочат ръст на потребителското доверие в най-чувствителните зони, каквито са сферата на финансовите и комуналните услуги и на телекомуникациите. По думите му тези сектори продължават да бъдат най-проблемни предвид това, че там има най-много потребители, но добрата новина е, че тенденцията е в положителна посока.  \r\nСпоред Маргаритов от голямо значение за подобряването на общата пазарна среда са въведените от ЕК периодични сондажи, чрез които на принципа на социологическото изследване се следи динамиката на отношението и доверието на потребителите. По думите му това е изключително прагматично, тъй като на база получените резултати се подготвят предложения за законодателни промени в тази област.  \r\n„Повишаването на доверието във финансовите услуги – един от най-чувствителните сектори, се дължи на това, че има нова директива за потребителските кредити и законодателствата в държавите-членки в последните години бяха оптимизирани, за да се сведат до минимум рисковете от това да бъде осъществявана нерегламентирана дейност или пък дори регламентирана, тя да утежнява неимоверно задълженията на потребителите по отношение на техните заеми от финансови институции”, даде пример председателят на КЗП.  \r\n„Трябва да анализираме очертаващите се като чувствителни сектори и да търсим там още по-добри идеи за оптимизиране, за да може потребителите, за които всичко това се прави, да бъдат още по-спокойни и още по-сигурни в пазара, на който ежедневно интервенират”, подчерта Маргаритов.  \r\n„Ние наваксваме доста изгубено време, но хубавото е, че тенденцията е за стопяване на дистанцията между Изтока и Запада. Това се случва включително през общоевропейските политики за потребителска защита, които са безспорни”, каза още председателят на КЗП. Той посочи като примери инициативите във връзка с развитието на дигиталния пазар и преодоляването на двойния стандарт при потребителските продукти. „Един динамичен процес, в който се надявам, че нашето темпо ще става още по-ускорено и при следващото проучване тенденцията, която откроихме, ще бъде такава, а именно – все още може да съществуват известни разлики и специфики, но ние се доближаваме и като потребителско поведение и култура, и като качество на предлаганите стоки и услуги на пазара”, завърши Маргаритов.", "date": "2018.10.24", "title": "Димитър Маргаритов, КЗП: Топи се разликата в степента на доверие на потребителите в източните и западните пазар"}
{"url": "http://www.focus-news.net/news/2018/10/24/2581966/boris-tsvetkov-bsp-ima-seriozni-propuski-v-planiraneto-na-remontite-v-tsentara-na-sofiya.html", "text": "Става ясно, че има сериозни пропуски при планирането на ремонтите в центъра на София. Това каза общинският съветник от БСП Борис Цветков по време на обсъждането на ремонтите в центъра столицата, предаде репортер на  Агенция „Фокус“ . „Наложило се е след като е вече обявена поръчката и след като е започнала да се изпълнява, да се нанесе сериозна промяна\", каза той и обърна внимание, че това е трябвало да се случи преди началото на ремонта, а не после да се нарушава срокът. „Вторият пропуск - беше обявен невъзможен за изпълнение срок до 1 октомври за пускане на трамваите на ул. \"Граф Игнатиев\"“, допълни Цветков.  \r\nДеница КИТАНОВА", "date": "2018.10.24", "title": "Борис Цветков, БСП: Има сериозни пропуски в планирането на ремонтите в центъра на София"}
{"url": "http://www.focus-news.net/news/2018/10/24/2581970/s-reditsa-praznichni-proyavi-shte-badat-otbelyazani-140-godini-ot-sazdavaneto-na-bchk.html", "text": "С редица празнични прояви ще бъдат отбелязани 140 години от създаването на БЧК на 25 октомври. Това съобщиха от пресцентъра на  БЧК . Юбилеят е под почетния патронаж на президента на Република България Румен Радев. Събитията ще започнат на 25 октомври 2018 г. в 15.00 часа в зала „София“ на БЧК, където ръководителите на организацията, доброволци и служители от цялата страна ще посрещнат президента на Международната федерация на Червения кръст/Червения полумесец Франческо Рока и представители на Международния комитет на Червения кръст. Тази визита приемаме като признание и уважение към мисията ни и дългогодишната ни служба в името на хуманността.  \r\nОт 17.00 часа Софийска градска художествена галерия ще бъде домакин на срещата на Франческо Рока с повече от 100 младежи-доброволци от цялата страна. Заедно с президента на Федерацията те ще „измерят“ колко доброволчески опит има в залата и ще проведат отворена дискусия за предизвикателствата пред доброволчеството днес. \r\nВ 19.00 часа е началото на тържественото честване на 140-годишнината в Народния театър „Иван Вазов“ с участието на президента Румен Радев. След официалните приветствия предстои концерт, под надслов „Заедно помагаме“, в който изтъкнати български изпълнители даряват таланта си за каузата на БЧК.", "date": "2018.10.24", "title": "С редица празнични прояви ще бъдат отбелязани 140 години от създаването на БЧК"}
{"url": "http://www.focus-news.net/news/2018/10/24/2581964/spas-garnevski-gerb-bsp-postroiha-nay-urodliviya-kapitalizam-v-evropa.html", "text": "БСП построиха най-уродливия капитализъм в Европа. Това каза депутатът от ГЕРБ Спас Гърневски в дебатите по гласуването на президентското вето върху последните промени в Закона за държавната собственост, предаде репортер на  Агенция „Фокус“ . „Дебатът дали държавата е добър стопанин приключи през 1989 година, когато БСП управляваше цялата държавна собственост“, посочи той. „Както казва един ваш депутат, небеизвестният секретар на БКП Стоян Михайлов, ръководителите на партията ни я ориентираха към капитализъм“, коментира Спас Гърневски. \r\nБиляна ИВАНОВА", "date": "2018.10.24", "title": "Спас Гърневски, ГЕРБ: БСП построиха най-уродливия капитализъм в Европа"}
{"url": "http://www.focus-news.net/news/2018/10/24/2581968/georgi-gigov-izpalnitel-relsoviyat-pat-po-remontite-v-tsentara-na-stolitsata-ot-gledna-tochka-na-betona-e-izpalnen-na-100-a-nastilkite-na-50.html", "text": "Релсовият път по ремонтите в центъра на столицата, от гледна точка на бетона, е изпълнен на 100%, а настилките на 50 %. Това каза един от изпълнителите на проекта Георги Гигов по време на заседание на Комисията по архитектура към Столичния общински съвет, на което се разглежда актуална информация по изпълнението на проект „Изграждане, възстановяване и обновяване на публични пространства в Централна градска част на град София“, предаде репортер на  Агенция „Фокус“ . „Всички бетонови работи, включително подмяна на ВиК мрежата в зоната на тротоарите са изпълнени на 90%, а настилките в зоната на площадите около 30%\", допълни той.  \r\nДеница КИТАНОВА", "date": "2018.10.24", "title": "Георги Гигов, изпълнител: Релсовият път по ремонтите в центъра на столицата, от гледна точка на бетона, е изпълнен на 100%, а настилките на 50%"}
{"url": "http://www.focus-news.net/news/2018/10/24/2581973/varna-65-godishen-mazh-e-zadarzhan-za-poboy-nad-78-godishna-zhena-ot-selo-balgarevo.html", "text": "65-годишен мъж е задържан за побой над 78-годишна жена от село Българево. Това съобщиха от  ОДМВР - Варна . Сигналът за побоя е подаден на 23 октомври т.г. около 16.30 часа. Съобщено е за това, че неизвестно лице, след възникнало скарване, е нанесло побой над 78-годишна жена от село Българево на ул. \"Цар Иван Срацимир\". Инцидентът е станал около 22.00 часа на 22 октомври. Жената е получила фрактура на челюст, травма на глава, контузия на мозък и контузия на гръден кош. След проведени оперативно-издирвателни дейности и действия по разследване на случая е установено, че извършител на деянието е лице с инициали В.Т. (на 65 г.) от Варна, известен на МВР и осъждан. По случая е образувано досъдебно производство, материалите са докладвани на прокурор от Районна прокуратура – Варна. Извършителят е задържан за срок до 24 часа.", "date": "2018.10.24", "title": "Варна: 65-годишен мъж е задържан за побой над 78-годишна жена от село Българево"}
{"url": "http://www.focus-news.net/news/2018/10/24/2581974/veliko-tarnovo-s-investitsiya-ot-2-miliona-leva-zapadnata-industrialna-zona-veche-ima-nov-oblik.html", "text": "С инвестиция от 2 милиона лева Западната индустриална зона на Велико Търново вече има нов облик. Вложените средства са освен за извършени ремонтни дейности, и за проектиране и надзор, съобщиха за  Радио „Фокус“ – Велико Търново  от Общината. С  реализацията на проекта се очаква повишаване на инвеститорския интерес към бизнес средата, както и осигуряване на необходимите условия и удобства за бизнеса и за хората, работещи в тази част на града. \r\nЗападната индустриална зона на Велико Търново е сред най-бързо развиващите се в Северна и Централна България. Тя започва след района на Автогара Запад и се намира в близост до главен път I-4 София – Велико Търново – Варна. Общият брой на производствените комплекси и фирмите е над 30. В този промишлен район на Велико Търново работят над 5000 души. \r\nСтроителните дейности включваха оптимизиране на съществуващата техническа инфраструктура, свързана с бизнеса, основен ремонт на улиците и участъците от общинската пътна мрежа, които осигуряват достъпа до промишления район. Общата площ на новите улични настилки надхвърля 6200 кв. метра. Оформени са подходите към предприятията и базите на фирмите, както и кътове за отдих. Проектът включва и поставянето на 200 пътни знаци и указателни табели. Оформени са зелени зони, които включват и паркова мебел. \r\nПроектът „Подобряване на бизнес средата в Западна индустриална зона на Велико Търново“ е част от инвестиционната програма на старопрестолния град по оперативна програма „Региони в растеж“ 2014-2020. \r\nМария НЕДЕВА", "date": "2018.10.24", "title": "Велико Търново: С инвестиция от 2 милиона лева Западната индустриална зона вече има нов облик"}
{"url": "http://www.focus-news.net/news/2018/10/24/2581975/desislava-kostadinova-gerb-noviyat-byudzhet-shte-osiguri-blizo-454-miliona-leva-kato-obshta-subsidiya-za-balgarskite-obshtini.html", "text": "По отношение на общините се планира въвеждането на по-справедлив модел за определяне на бюджетните взаимоотношения на държавния бюджет с бюджетите на общините чрез усъвършенстване на механизмите за разпределение на целевата субсидия за капиталови разходи и на общата изравнителна субсидия. Това каза за  Радио „Фокус“ – Пазарджик  Десислава Костадинова, народен представител от ПГ на ГЕРБ, от 13 МИР-Пазарджик. По думите й това на практика означава, че ще има по-справедлив модел на облагане при някои местни данъци и такси, повишаване на събираемостта на приходите от общините и осигуряване на по-голяма самостоятелност и гъвкавост при определянето на местните данъци и такси.  \r\n„Разбира се като народен представител общувам непрекъснато с местните власти, които стоят най-близо до гражданите. Предстои да говорим и за тези промени и как те ще се отразят на общините. Нека не забравяме, че българските общини получават сериозна подкрепа от страна и на законодателната, и на изпълнителната власт. Правителството непрекъснато осигурява средства за важни инфраструктурни проекти. И сега в новия бюджет се предвижда увеличение на общата субсидия с близо 454 милиона лева. С 10% се увеличават средствата за капиталови разходи, с 3% за снегопочистване. А и, както се вижда от всички цитирани цифри – като цяло имаме положителна прогноза, която показва, че у нас се провеждат правилни и работещи политики. понякога се случват грешки, изникват проблеми, но така работи цялата житейска система“, уточни Костадинова. Тя допълни, че  по-важното е в такива моменти е това да се признава, да се вземат необходимите мерки и нещата да продължа да се развиват правилно. \r\nАлбена ЖИЛЕКОВА", "date": "2018.10.24", "title": "Десислава Костадинова, ГЕРБ: Новият бюджет ще осигури близо 454 милиона лева като обща субсидия за българските общини"}
{"url": "http://www.focus-news.net/news/2018/10/24/2581976/plovdiv-na-2-noemvri-v-karlovo-shte-se-provede-kampaniya-za-bezvazmezdno-i-dobrovolno-kravodaryavane.html", "text": "На 2 ноември в Карлово ще се проведе кампания за безвъзмездно и доброволно кръводаряване. Това съобщиха за  Радио „Фокус“ – Пловдив  от Районният център за трансфузионна хематология в Пловдив. Акцията за безвъзмездно кръводаряване ще премине под мотото „Дарете кръв, подарете надежда за живот!“. Всички желаещи могат да се включат в кампанията на 2 ноември, във времето от 09.00 до 12.30 часа на паркинга пред сградата на Община Карлово. \r\nТони МИХАЙЛОВ", "date": "2018.10.24", "title": "Пловдив: На 2 ноември в Карлово ще се проведе кампания за безвъзмездно и доброволно кръводаряване"}
{"url": "http://www.focus-news.net/news/2018/10/24/2581977/dobrich-9-godishno-dete-e-blasnato-ot-lek-avtomobil-na-patya-dobrich-selo-stefan-karadzha.html", "text": "9-годишно дете е блъснато от лек автомобил на пътя Добрич - село Стефан Караджа. Това съобщиха от  ОДМВР - Добрич . Сигналът за инцидента е подаден на 23 октомври около 14.20 часа. Съобщено е за възникнало пътнотранспортно произшествие по пътя град Добрич - село Стефан Караджа. На място е установено, че на около 50 метра преди началото на селото лек автомобил „Опел” с добричка регистрация, управляван от 50-годишен мъж, удря неправилно пресичащия пътното платно момче на 9 години от село Бежаново, област Добрич. Вследствие на инцидента, детето е настанена в МБАЛ - Добрич с фрактура на лява раменна кост. Шофьорът е с отрицателна проба за употреба на алкохол. По случая е образувано досъдебно производство.", "date": "2018.10.24", "title": "Добрич: 9-годишно дете е блъснато от лек автомобил на пътя Добрич - село Стефан Караджа"}
{"url": "http://www.focus-news.net/news/2018/10/24/2581980/vitsepremierat-ekaterina-zaharieva-shte-se-sreshtne-sas-slovenskiya-si-kolega-miro-tserar-na-25-oktomvri.html", "text": "Вицепремиерът и министър на външните работи Екатерина Захариева ще се срещне със своя колега от Словения – Миро Церар, който е на официално двудневно посещение у нас по нейна покана. Това съобщиха от пресцентъра на  Министерството на външните работи . Събитието ще се проведе на 25 октомври в МВнР. Разговорите на двамата първи дипломати в МВнР ще започнат със среща „на четири очи“ и ще продължат с пленарно заседание на двете делегации. Те ще обсъдят въпроси от областта на двустранното и регионалното сътрудничество. Във фокуса на разговорите ще бъдат и актуални въпроси от европейския дневен ред, сред които преговорите по следващата Многогодишна финансова рамка на ЕС, темата за миграцията, Брекзит, перспективата пред страните от Западните Балкани.  \r\nПо-късно същия ден вицепремиерът Захариева ще присъства на официалната церемония по откриване на посолство на Република Словения в София.", "date": "2018.10.24", "title": "Вицепремиерът Екатерина Захариева ще се срещне със словенския си колега Миро Церар на 25 октомври"}
{"url": "http://www.focus-news.net/news/2018/10/24/2581978/pazardzhik-obshtinskoto-sotsialno-predpriyatie-v-peshtera-shte-osiguri-zaetost-na-34-dushi.html", "text": "В община Пещера се проведе встъпителна пресконференция по проект „Подкрепа за осигуряване на заетост, социална и професионална интеграция на лица от рискови групи чрез Социално предприятие в общината“, съобщи за  Радио „Фокус“ – Пазарджик  Зехра Алиш, зам.-кмет на Пещера по социалните дейности. Проектът е финансиран по процедура „Развитие на социалното предприемачество“ на Оперативна програма „Развитие на човешките ресурси” 2014-2020г.  \r\n„Основната му  цел е подобряване на качеството на живот в община Пещера, чрез развитие на социалната икономика и осигуряване на заетост на лица от рискови групи. Специфичните цели са свързани с осигуряване на подкрепа за социално включване на уязвимите групи чрез създаване на подходящи условия за професионалната им интеграция в сферата на социалната икономика, както и улесняване на достъпа до заетост на целевата група въз основа на модернизиране на социалната политика на Община Пещера. Стремежът е и да се създадат условия за заетост и съответно заемане на по-качествени работни места чрез психологическо подпомагане, мотивиране и професионално обучение“, уточни Алиш.  \r\nТя допълни, че за период от 12 месеца по проекта ще функционира общинско социално предприятие с дейност озеленяване, което ще осигури заетост на 34 лица от целевите групи на проекта. Общата стойност на безвъзмездната финансова помощ е в размер на близо  376 500 лв. Продължителността е  17 месеца. \r\nАлбена ЖИЛЕКОВА", "date": "2018.10.24", "title": "Пазарджик: Общинското социално предприятие в Пещера ще осигури заетост на 34 души"}
{"url": "http://www.focus-news.net/news/2018/10/24/2581971/arh-radomira-metodieva-proektant-na-remonta-v-tsentara-na-sofiya-edinstvenite-zhalti-paveta-koito-imame-pravo-da-demontirame-sa-v-gradinkata-pri-su-kliment-ohridski.html", "text": "Единствените жълти павета, които имаме право да демонтираме са в градинката при СУ \"Климент Охридски\". Това каза пред журналисти арх. Радомира Методиева от екипа, изготвил проектите, засягащи ремонтите в центъра на столицата, предаде репортер на  Агенция „Фокус“ . „Това право ни е дадено от Министерството на културата. Тези павета ще бъдат използвани при реконструкция на други улици, павирани с жълтия паваж“, заяви още архитектът. По думите й паветата са складирани.  \r\nПо отношение на паметниците, арх. Методиева уточни, че само около „Александър Невски“ са 45. „Абсолютно всички запазват местоположението си, включително и Паметника на Опълченеца“, допълни още тя. По отношение на градинката „Кристал“, арх. Методиева допълни, че ще има чешмичка с момченце с гъска. „Идеята е да се реставрира чешмата“, допълни тя и уточни, че е възможно да се реконструира и скулптура с лилии.    \r\nДеница КИТАНОВА", "date": "2018.10.24", "title": "Арх. Радомира Методиева, проектант на ремонта в центъра на София:  Единствените жълти павета, които имаме право да демонтираме са в градинката при СУ \"Климент Охридски\""}
{"url": "http://www.focus-news.net/news/2018/10/24/2581972/kanal-5-makedoniya-darzhavniyat-departament-na-sasht-opredeli-kato-nerazumni-i-lazhlivi-obvineniyata-na-moskva-za-amerikanska-namesa-v-makedoniya.html", "text": "Държавният департамент на САЩ определи като необосновани и като опит за дезинформация и пропаганда обвиненията на Русия, че Вашингтон се е намесил в неотдавнашното гласуване в парламента на Република Македония за стартиране на процедурата за конституционни промени, предава скопската телевизия  „Канал 5“ . \r\n„Всяко твърдение, че представителите на посолството на САЩ са участвали в процеса на гласуване в парламента, са неразумни и лъжливи. САЩ приветстват решението на македонския парламент да започне конституционните промени, необходими за изпълнението на Договора с Гърция. САЩ смятат, че Преспанското споразумение е историческа възможност за насърчаване на стабилност, сигурност и просперитет в целия регион“, заяви говорителят на Държавния департамент на брифинг във Вашингтон в отговор на въпрос на гръцки журналист. \r\nДържавният департамент препоръча на онези, които искат да разследват как македонските депутати са взели своето решение, да го направят чрез консултации със самите народни представители вместо с помощта на руската дезинформация и пропаганда. \r\nИ македонското външно министерство категорично отхвърли като напълно неоснователни и неверни твърденияте и квалификациите, посочени в коментара на руското МВнР във връзка с приемане на предложението за внасяне на промени в Конституцията на югозападната ни съседка. Тереза Герова", "date": "2018.10.24", "title": "„Канал 5“ (Македония): Държавният департамент на САЩ определи като „неразумни и лъжливи“ обвиненията на Москва за американска намеса в Македония"}
{"url": "http://www.focus-news.net/news/2018/10/24/2581981/obshtina-smolyan-neizvestni-litsa-povrediha-mecheto-ot-darveta-plastika-s-imeto-na-smolyan-na-vhoda-na-grada.html", "text": "Неизвестни лица повредиха мечето от дървета пластика с името на Смолян на входа на града. Това е поредният брутален вандализъм върху общата собственост и нещо, което радваше всички, съобщиха от пресцентъра на  Община Смолян . „На кого попречи крака на мечето от табелата, на която смолянчани и туристи се снимаха на входа към областния град, за да го счупят“, коментира кметът Николай Мелемов след поредната вандалска проява. Той посочи, че скулптурата на мечката е закрепена с анкери и е много здрава. Огледът е показал, че кракът е ударен с нещо много тежко, за да се отчупи по този начин. „Много жалко, защото напоследък твърде често отброяваме щети от безпричинни посегателства. Човешкият вандализъм няма граници“, посочи още Мелемов.", "date": "2018.10.24", "title": "Община Смолян: Неизвестни лица повредиха мечето от дървета пластика с името на Смолян на входа на града"}
{"url": "http://www.focus-news.net/news/2018/10/24/2581984/plovdiv-blizo-600-grama-marihuana-i-nad-40-gr-amfetamin-sa-izzeti-pri-politseyski-proverki-v-karlovo-i-rakovski.html", "text": "Двама души са привлечени като обвиняеми за притежание на наркотици. Това съобщиха от  ОДМВР-Пловдив . В понеделник, в землището на квартал „Сушица“ в Карлово полицаи засекли 59-годишен мъж да носи в раницата си зелена листна маса, реагирала при полевия тест на марихуана. В условия на неотложност последвало претърсване в обитаваното от него жилище, от където са иззети близо 600 грама от наркотика и две засети растения, достигнали височина над метър. Срещу извършителя е образувано бързо производство по чл. 354а от НК. След доклад на материалите в Районна прокуратура – Карлово му е повдигнато обвинение и наложена мярка за неотклонение „задържане“ до 72 часа. Същия ден в ареста на Четвърто РУ в Пловдив попаднал 19-годишен осъждан жител на Раковски. При полицейска проверка на ул. „Княз Александър І Батенберг“ той направил опит да се освободи от пакетче с бяло прахообразно вещество и електронна везна. Експертна справка показала, че иззетият наркотик е близо 43 грама амфетамин. За случая е уведомена районната прокуратура в областния град. Младежът бил привлечен като обвиняем в рамките на образуваното бързо производство.", "date": "2018.10.24", "title": "Пловдив: Близо 600 грама марихуана и над 40 гр амфетамин са иззети при полицейски проверки в Карлово и Раковски"}
{"url": "http://www.focus-news.net/news/2018/10/24/2581979/a1-on-makedoniya-ivitsa-dachich-pita-do-koga-albantsite-shte-se-tolerirat-za-neizpalnenieto-na-angazhimentitei.html", "text": "Министърът на външните работи на Сърбия Ивица Дачич заяви, че Прищина непрекъснато търси алиби за неизпълнение на подписаните договори и добави, че Косово не иска да влезе в Интерпол заради борбата с корупцията, а за да се докаже като държава, отбелязва скопската електронна медия  A1 On . \r\nВ изявление за местни медии първият дипломат на Белград увери, че няма да има армия на Косово, докато Резолюция 1244 на Съвета за сигурност е в сила, и че инициативата за превръщането на Косовските сили за сигурност (КСС) е опит на някои западни страни да задоволят властите в Прищина. \r\nТой припомни изявление на говорителят на Европейската комисия Мая Коциянчич със забележката, че позицията винаги е за „осъждане на всички страни или призоваване на всички страни\", но сега, съгласно думите му, „срана ясно, че те (ЕС – бел.р.) подкрепят превръщането на КСС, но само чрез промени в Конституцията\". \r\nДачич казва, че след подписването на Брюкселското споразумение Косово непрекъснато си търси алиби то да не бъде изпълнено. „И това е, което дразни. Докога албанците ще бъдат толерирани като някой, който не изпълнява това, което подписва, и като някой, който предизвиква нестабилност в региона“, бе въпросът на сръбския дипломат.  \r\nГоворейки за инициативата за приемането на Косово в Интерпол, сръбският министър на външните работи заяви, че „това е луда ситуация, защото Косово сътрудничи с Интерпол чрез ЮНМИК“.  Тереза Герова", "date": "2018.10.24", "title": "A1 On (Македония): Ивица Дачич пита: До кога албанците ще се толерират за неизпълнението на ангажиментите?"}
{"url": "http://www.focus-news.net/news/2018/10/24/2581983/ekspo-moite-pari-shte-se-provede-v-konferentniya-tsentar-interpred-na-27-i-28-oktomvri-a-seminarnata-mu-programa-shte-bade-izlachvana-onlayn.html", "text": "Експо „Моите пари“ 2018 ще се проведе на 27 и 28 октомври в конферентен център Интерпред под надслов „Разкодирай твоите финанси“ и ще събере на едно място водещи специалисти от финансовия сектор в България на едно място. Това съобщиха  организаторите на събитието . Входът ще бъде свободен. Събитието ще даде отговори на въпросите - кога е подходящият момент да започнем да инвестираме, какви са особеностите на общото застраховане и какво трябва да знаем за пенсионното осигуряване? Разумното и ефективно лично финансово планиране е тема, която вълнува все повече хора в днешно време.  \r\nПървият ден от семинарната програма на Експо „Моите пари“ ще започне с лекция на Деян Василев, управител на финансовия портал MoitePari.bg, на тема „Как да изготвим и следваме личен финансов план“. Това въведение ще бъде последвано от подробна информация относно разликите между пасивното и активното инвестиране, представена от Цветослав Цачев, главен инвестиционен консултант в ЕЛАНА Трейдинг.   \r\nВторият тематичен панел е посветен на особеностите на общото застраховане и в частност – защо е необходима застраховката „Имот“, кои са съвременните методи за застраховка на автомобил и какво трябва да знаем за здравното застраховане. Следобедната програма на първия ден от Експо „Моите пари“ ще започне с панел „Финансова грамотност за напреднали“, в рамките на който Десислава Николова, старши финансов експерт в MoitePari.bg, ще ни обясни какво е УПФ (Универсален пенсионен фонд). Малко по-късно Стоил Петров от Warning Trading ще ни съветва как да се предпазим от измами при инвестиране. \r\nСеминарната програма през първия ден ще завърши с панела „Дългосрочни спестявания и инвестиции“, участие в който ще вземат Георги Георгиев, портфейлен мениджър в Карол Капитал Мениджмънт, Рада Златкова, мениджър „Инвестиционни продукти“ в Сосиете Женерал Експресбанк, Георги Георгиев, портфейлен мениджър в Карол Капитал Мениджмънт, и Владимир Ралчев, ръководител отдел „Стратегическо и търговско развитие“ в Сожелайф България. Те ще ни представят предимствата на инвестирането на вноски, инвестиционните продукти като алтернатива за нашите спестявания и животозастраховането с възможност за допълнителна доходност. \r\nФинансовата грамотност на децата е сред водещите акценти в програмата на Експо „Моите пари“ 2018 и през втория ден от програмата организаторите са отделили специално внимание именно на изграждането на трайни знания и умения за управление на личните финанси у децата. От 10.30 ще започне финансовата работилница за деца „На заем или не“, водена от Росица Вартоник, изпълнителен директор и основател на Фондация „Инициатива за финансова грамотност“. След нея програмата ще продължи с разговор на тема как да отгледаме финансово грамотни деца, в който акцентът ще се постави върху превръщането на теорията в устойчиви поведенчески модели. \r\nПрограмата от втория ден на Експо „Моите пари“ 2018 включва полезна информация относно причините и възможните решение на свръхзадлъжнялостта и често срещаните грешки при управлението на личните финанси. Темите ще бъдат представени от Александър Грилихес, изпълнителен директор на Фронтекс Интернешънъл, и Катя Миленова, финансов консултант в MoitePari Consult. Особено внимание ще се обърне и на възможностите и предизвикателствата при инвестирането в акции – Васил Големански, заместник-председател на Съвета на директорите на Българската фондова борса, ще представи възможностите за инвестиране на Българската фондова борса, а Даниел Дончев, ръководител „Инвестиционни стратегии“ в Карол Капитал Мениджмънт ще посочи предимствата на секторното инвестиране. \r\nСледобедната програма включва панелна дискусия на тема дългосрочното инвестиране в имоти и как да изтеглим подходящия  за нас жилищен кредит, участие в която ще вземат Йордан Йорданов от „Нов Дом 1“ и Петър Илиев, оперативен директор на Creditland. След това програмата ще продължи с панел, посветен на алтернативните начини на инвестиране, а Стойчо Недев от Vivainvest ще запознае посетителите с най-новите възможности за P2P инвестиране. \r\nИ през двата дни на Експо „Моите пари“ на разположение на посетителите ще бъдат щандовете на водещи финансови институции и консултанти от сферата на инвестициите, застраховането и др., като специален акцент на събитието и тази година ще бъде участието с щанд на Централния депозитар – всеки заинтересован ще може да получи безплатна справка за партидите с акции, придобити с бонове от масовата приватизация от 1997 г. \r\nСеминарната програма на Експо „Моите пари“ 2018 ще бъде излъчвана и онлайн във Фейсбук страницата на MoitePari.bg, като по този начин всеки ще има възможност да получи полезни съвети относно личното финансово планиране и най-новите тенденции на финансовия пазар.", "date": "2018.10.24", "title": "Експо „Моите пари“ ще се проведе в конферентния център „Интерпред“ на 27 и 28 октомври, а семинарната му програма ще бъде излъчвана онлайн"}
{"url": "http://www.focus-news.net/news/2018/10/24/2581987/koha-ditorekosovo-maya-kotsianchich-ek-i-sarbiya-imat-razlichni-vizhdaniya-v-dialoga-belgrad-prishtina.html", "text": "Говорителят на Европейската Комисия Мая Коцианчич заяви, че имат различни виждания с Белград за диалога с Прищина във връзка с някои, които вярват, че процесът е спрял поради разногласия сред косовските лидери и плановете на Косово да създаде армия, съобщава прищинския ежедневник  Koha Ditore . „Нашите оценки за диалога са очевидно различни,“ заяви Коцианчич, допълвайки, че ЕС полага усилия за насрочване на нов кръг срещи на най-високо ниво между Косово и Сърбия.", "date": "2018.10.24", "title": "Koha Ditore(Косово): Мая Коцианчич: ЕК и Сърбия имат различни виждания в диалога Белград-Прищина"}
{"url": "http://www.focus-news.net/news/2018/10/24/2581988/emil-gushterov-obshtinski-savet-dupnitsa-novosformiranoto-obshtinsko-druzhestvo-dupnitsatrans-shte-poluchi-vremenen-bezlihven-zaem.html", "text": "Новосформираното общинско дружество „Дупницатранс” ще получи временен безлихвен заем. Това каза пред  Радио „Фокус” – Кюстендил  Емил Гущеров, председател на Общински съвет – Дупница. Предложението за това е мотивирано в докладна записка, която ще бъде разгледана в рамките на насроченото за 26 октомври заседание на Общинския съвет. Заседанието ще започне от 10.00 часа в залата на Общината. На управителя на дружеството трябва да бъде отпуснат безлихвен заем от 20 000 лв., за да бъдат изпълнени условия за категоризация на автогарата. Такова заявление вече подадено в Изпълнителна агенция Автомобилна администрация. Сред условията, които трябва да бъдат изпълнени са изграждане на санитарен възел, обособяване на навеси за пристигащи и заминаващи автобуси, трябва да бъдат извършени и ремонти в съществуващите помещения, изграждане на видеонаблюдение и контрол на достъпа.  \r\nСъветниците ще разгледат общо осем докладни записки, касаещи отдаване под наем на имот – публична общинска собственост, внасяне на предложение в Министерски съвет на Република България за отпускане на персонална пенсия на Денис Димитров, както и приемане на годишен план за работа по приватизация за 2018 година и откриване на процедура за приватизация на общински нежилищен имот. \r\nВенцеслав ИЛЧЕВ", "date": "2018.10.24", "title": "Емил Гущеров, Общински съвет – Дупница: Новосформираното общинско дружество „Дупницатранс” ще получи временен безлихвен заем"}
{"url": "http://www.focus-news.net/news/2018/10/24/2581982/hulusi-akar-ministar-na-otbranata-na-turtsiya-shte-predpriemem-neobhodimite-deystviya-ako-badem-zastrasheni-v-egeysko-more.html", "text": "Турция ще предприеме необходимите мерки, ако бъде взето решение в разрез с нейните права и интереси в Егейско море, увеи министърът на отбраната на Хулуси Акар, предава държавната информационна агенция  Anadolu Agency . \r\n„Ние подкрепяме уреждането на въпросите по мирен път и чрез преговори, без това да се превръща в конфликт по какъвто и да е начин\", заяви Акар за агенцията. \r\nИзявлението му бе направено, след като Турция призова гръцкия посланик в Анкара Петрос Мавроидис във външнополитическото ведомство в Анкара заради  неотдавнашните забележки на Никос Коцияс, който наскоро подаде оставка като гръцки външен министър. \r\nКоцияс заяви, че Гърция е готова да разшири териториалните си води от шест на 12 мили в Йонийско море. Тереза Герова", "date": "2018.10.24", "title": "Хулуси Акар, министър на отбраната на Турция: Ще предприемем необходимите действия, ако бъдем застрашени в Егейско море"}
{"url": "http://www.focus-news.net/news/2018/10/24/2581989/veliko-tarnovo-ucheni-ot-12-darzhavi-shte-vzemat-uchastie-v-konferentsiya-v-chest-na-istorika-prof-plamen-pavlov.html", "text": "Учени от 12 държави ще участват в международна конференция, организирана в чест на историка и почетен гражданин на Велико Търново проф. Пламен Павлов и по повод 60-годишния му юбилей. Това съобщиха от пресцентъра на  Община Велико Търново . Симпозиумът „България, българите и светът. Владетел, държава и църква в Средновековните Балкани“ ще се състои в периода от 26 до 28 октомври във Великотърновския университет „Св. св. Кирил и Методий“.  \r\nМеждународната научна конференция е организирана от Историческия факултет и Центъра за медиевестични  изследвания на ВТУ „Св. св. Кирил и Методий“. Подкрепа за голямото събитие оказват Община Велико Търново и кметът Даниел Панов, Фондация „Българска памет“ с председател д-р Милен Врабевски, Фондът за научни изследвания към Министерството на науката и образованието, ВТУ „Св. св. Кирил и Методий“, Регионален исторически музей – Бургас, печатница „Абагар“ и Иван Кузманов от „Русокастро“.  \r\n„Събитието е най-голямото за годината в научната сфера“, подчертаха организаторите от Историческия факултет на ВТУ „Св. св. Кирил и Методий“ доц. д-р Николай Кънев, доц. д-р Иван Лазаров и гл. ас. д-р Николай Хрисимов.  \r\nГолямото научно събитие ще бъде открито на 26 октомври в 10.00 часа в аулата на Ректората от кмета на Велико Търново Даниел Панов, от проф. Пламен Павлов и историци от организационния комитет. Отделните панели на конференцията ще се провеждат в залите на институт „Конфуций“ в центъра на Велико Търново. \r\n„100 участници ще се представят с доклади, една четвърт от тях са от чужбина. Представени са и всички научни институции в България. Във Велико Търново пристигат световноизвестни имена в историческата наука – проф. Димитрий Поливяний (Русия), проф. Радивой Радич (Сърбия), проф. Патрик Льока (САЩ), проф. Мирослав Лешка (Полша), а също и големите български историци акад. Васил Гюзелев, проф. Христо Матанов, проф. Милияна Каймаканова, доц. Георги Николов, проф. Илия Илиев. Конференцията отразява както широките обществени интереси и огромната роля на проф. Пламен Павлов за българите по света, така също и неговата голяма научна дейност“, поясни доц. Кънев. По думите му форумът е доказателство, че Велико Търново и Търновската историческа школа са основна точка в картата на историческата наука в България и по света. \r\nС доклади ще се представят също водещи български археолози, сред които проф. Николай Овчаров, проф. Казимир Попконстантинов, проф. Хитко Вачев, проф. Константин Тотев, доц. Константин Дочев. \r\n„Малко са учените, за които България и българите са кауза. Проф. Пламен Павлов е именно учен с кауза, за която той отделя огромно време и част от своя интелектуален потенциал“, коментира доц. Иван Лазаров – доайен на медиевистиката в старостоличната Алма-матер. Той посочи, че настоящият научен форум е трети пореден, посветен и на знаковата за българската история дата 26 октомври 1185 година, когато братята Петър и Асен обявяват началото на въстанието, довело до възстановяване на българската държава и до обявяването на Търново за столица. \r\nВсички доклади от конференцията ще бъдат обединени в специално издание – рефериран двутомник, който ще влезе в международния научен обмен, поясни Николай Хрисимов.", "date": "2018.10.24", "title": "Велико Търново: Учени от 12 държави ще вземат участие в конференция в чест на историка проф. Пламен Павлов"}
{"url": "http://www.focus-news.net/news/2018/10/24/2581990/hristo-kirchev-obshtestvenoto-nedovolstvo-koeto-predi-dvizheshe-napred-sega-sashtestvuva-zaradi-lipsata-na-darzhavnost.html", "text": "Общественото недоволство, което преди движеше напред, сега съществува заради липсата на държавност. Това каза за предаването „Вече 30 години времето е наше“ на  Радио „Фокус“  Христо Кирчев, един от основателите на СДС-Варна и бивш кмет на морския град. По думите му времето показа, че хората мразеха комунизма, но бяха страшно свикнали с него, защото емоцията е едно, а реалността е друго. Промяната не става изведнъж, първо трябва да настъпи в хората, обясни той. „Ние знаем, че тогава, когато се подмени комунистическият морал – дали е хубав, или лош, не се замени с някакъв друг. Нямаше нещо, което да обединява хората, някаква духовност. И видяхме докъде се стигна. Започна се с чалгата, докато се стигне днес във времето на купените дипломи и смартфоните, които ни дават първичната информация за живота. От голямо значение е как стана самият Преход, защото той стана по един наистина варварски начин. Казвам „варварски“, защото се явиха кредитни милионери, обраха сума пари. След това се явиха всевъзможни пирамиди строителни и парични, обраха се други пари. И нямаше никаква наказуемост. И до ден днешен тези неща продължават“, каза още той. Христо Кирчев коментира още, че въпреки всичко са настъпили промени в позитивна насока и даде пример с членството на България в НАТО и ЕС. „Големи позитиви на нашето време, които обаче често се критикуват“, коментира още Кирчев.", "date": "2018.10.24", "title": "Христо Кирчев: Общественото недоволство, което преди движеше напред, сега съществува заради липсата на държавност"}
{"url": "http://www.focus-news.net/news/2018/10/24/2581986/dobrich-mazh-e-osaden-na-2-godini-zatvor-s-4-godishen-izpitatelen-srok-za-prichinyavane-na-paten-intsident-pri-koyto-e-zaginal-velosipedist.html", "text": "Предаденият на съд с обвинителен акт от Окръжната прокуратура в Добрич Атанас А. за причиняване по непредпазливост смъртта на велосипедист в пътно-транспортно произшествие беше осъден днес на 2 години лишаване от свобода с 4-годишен изпитателен срок. Това съобщиха от пресцентъра на  Апелативна прокуратура - Варна . С присъдата на Добричкия окръжен съд признатият за виновен и беше лишен и от право да управлява МПС за срок от 3 години.  \r\nТежкото пътно произшествие станало на 1 юли 2015 г. в Добрич. Подсъдимият управлявал автомобила си със скорост над разрешената в населени места. Според експертизата скоростта на движение на автомобила била около 61 км в час при разрешена скорост 50 км/час. Велосипедистът пресичал, когато бил ударен от колата на Атанас А. В резултат на удара тялото на пострадалия  било отхвърлено напред и наляво, след което паднало на тревната площ, разделяща двете платна за движение на булеварда. След удара предната капла на велосипеда се отделила и отхвърчала напред, а задната му част отхвърчала напред и наляво и също се установила на тревната площ, разделяща двете платна за движение на булеварда.  \r\nСпоред заключението на съдебномедицинската експертиза велосипедистът е починал от черепно-мозъчна травма – прекъсване на гръбначния мозък. Травмите по тялото му са били изключително тежки. \r\nПризнатият за виновен за тежкия инцидент не е употребил алкохол, показала съдебно-химическата експертиза. Кръвната проба на загиналия велосипедист е показала наличие на 0,33 промила алкохол. \r\nПрисъдата на Добричкия окръжен съд, разгледал делото срещу Атанас А., който е общински съветник в града, по общия ред, подлежи на обжалване и протест пред Апелативния съд във Варна.", "date": "2018.10.24", "title": "Добрич: Мъж е осъден на 2 години затвор с 4-годишен изпитателен срок за причиняване на пътен инцидент, при който е загинал велосипедист"}
{"url": "http://www.focus-news.net/news/2018/10/24/2581992/zam-ministar-denitsa-nikolova-220-mln-lv-niskolihveno-kreditirane-sa-predvideni-za-proekti-v-yuzhna-balgariya.html", "text": "220 млн. лв. нисколихвено кредитиране са предвидени за проекти в областта на туризма, обновяване на паметници на културно-историческото наследство, спорта и енергийна ефективност на студенските общежития за Южна България. Това съобщи в Сливен заместник-министърът на Регионалното развитие и благоустройството Деница Николова, предаде репортер на  Радио „Фокус\" - Сливен . „Средствата ще бъдат отпускани от специален фонд, като основното тук е, че те са за срок до 20 години\", уточни Николова. По думите ѝ друго условие, е че проектите трябва да генерират приходи, за да изплащат кредитите за периода за който са отпуснати. „Ако бенефициентите не успяват да генерират достатъчно приходи, има възможност за безвъзмездна финансова помощ, която ще се осигурява по Оперативната програма \"Региони в растеж\", поясни заместник-министърът. Според Николова друга отличителна особеност е, че в тези проекти могат да се разработват не само от държавните институции и организации, но и от частния сектор, бизнеса и неправителствените организации.  \r\nЗаместник-кметът на Община Сливен Стоян Марков допълни, че Община Сливен има готовност да кандидатства с проекти за възстановяване на паметници на културата и изграждане на прилежаща инфраструктура на стойност близо 8 млн. лв.  \r\nУсловията за кандидатстване бяха представени по време на информационен ден за популяризиране на инвестициите в туризма и градската среда, предоставяни чрез финансови инструменти по Оперативна програма „Региони в растеж“ 2014-2020 г.  В него участват представители на Община Сливен, министерствата на туризма, културата, регионалното развитие и благоустройството, Фонд на фондовете.  \r\nИнформационният ден е част от кампанията на МРРБ за популяризиране на възможностите за изпълнение на проекти чрез финансови инструменти в ключови направления чрез Оперативна програма „Региони в растеж“ 2014-2020 г.", "date": "2018.10.24", "title": "Зам.-министър Деница Николова: 220 млн. лв. нисколихвено кредитиране са предвидени за проекти в Южна България"}
{"url": "http://www.focus-news.net/news/2018/10/24/2581991/sport-yuventus-pobedi-manchestar-yunayted-s-10-na-old-traford.html", "text": "Манчестър. Ювентус победи Манчестър Юнайтед с 1:0 на „Олд Трафорд“ Ювентус победи Манчестър Юнайтед в дербито на Шампионска лига във вторник вечер. Италианският гранд се наложи с минималното 1:0 на „Олд Трафорд“ и остана едноличен лидер в група „Ейч“ с пълен актив от 9 точки след първите три двубоя. \r\nВ другия мач от групата Йънг Бойс и Валенсия завършиха наравно 1:1. \r\nТака Ювентус остана без поражение през настоящия сезон, регистрирайки само победи и едно реми, докато Юнайтед имат един успех от последните си седем опита и са едва десети във Висшата лига. \r\nВенцислав ДРАГОМАНОВ", "date": "2018.10.24", "title": "Спорт: Ювентус победи Манчестър Юнайтед с 1:0 на „Олд Трафорд“"}
{"url": "http://www.focus-news.net/news/2018/10/24/2581993/veliko-tarnovo-natsionalnata-strategiya-za-borba-s-trafik-na-hora-obsazhdat-eksperti-v-selo-arbanasi.html", "text": "Националната стратегия за борба с трафик на хора обсъждат експерти от Велико Търново и Монтана по време на двудневно обучение в село Арбанаси. Това съобщи за  Радио „Фокус“ – Велико Търново  Ваня Ананиев, секретар на Местната комисия за борба с трафика на хора към Община Велико Търново. Форумът стартира вчера. Той се провежда съвместно с Националната комисия за борба с трафик на хора и местната комисия в Монтана. Присъстват представители на институции и организации, които работят с Местната комисия за борба с трафика на хора – представители на социални институции, Областните дирекции на МВР и Прокуратурата, както от Велико Търново, така и от Монтана. Лектори на обучението са Гергана Кюркчийска – Административен ръководител на Районна прокуратура – Оряхово, Добряна Петкова – главен експерт в Националната комисия за борба с трафика на хора и гл. ас. д-р. Мариела Тодорова – Великотърновски университет „Св. Св. Кирил и Методий”. „Целта е да си взаимодействаме с колегите от другите региони. Обсъждаме тенденциите на местно ниво. Надявам се да набележим основните акценти за това къде срещаме трудности и как да работим по-ефективно и по-добре“, посочи Ваня Ананиева. \r\nНадежда КРЪСТЕВА", "date": "2018.10.24", "title": "Велико Търново: Националната стратегия за борба с трафик на хора обсъждат експерти в село Арбанаси"}
{"url": "http://www.focus-news.net/news/2018/10/24/2581985/kyustendil-sazdadena-e-neobhodimata-organizatsiya-vav-vrazka-s-obyaveniya-zhalt-kod-za-opasni-meteorologichni-yavleniya-v-grada.html", "text": "Създадена е необходимата организация във връзка с обявения жълт код за опасни метеорологични явления в Кюстендил. Това каза пред  Радио „Фокус” – Кюстендил  Ивайло Чалъков, експерт „Отбранителна и мобилизационна подготовка” към Община Кюстендил. Жълт код за силен вятър е обявен от Националния институт по метеорология и хидрология за територията на област Кюстендил. Според синоптиците ще се усили вятърът от запад-северозапад. Скоростта му ще бъде 14-19 м/с, възможни са и пулсации до 24 м/с. През нощта срещу четвъртък се очаква и рязко застудяване. Към този час на деня обстановката на територията на област Кюстендил е спокойна. „Поддържаме връзка с оперативния дежурен. Нямаме подадени сигнали във връзка с обявения жълт код. Създадена е необходимата организация в тази връзка. Ако се получи ситуация, ще се реагира бързо и адекватно”, каза Ивайло Чалъков. По думите му е необходимо да се сведат до минимум излизанията от вкъщи, защото съществува опасност от падащи предмети, комини, керемиди, мазилки, част от покривни елементи, улуци, рекламни пана и дървета, при което вероятността от възникването на нещастни случаи е голяма. \r\nВенцеслав ИЛЧЕВ", "date": "2018.10.24", "title": "Кюстендил: Създадена е необходимата организация във връзка с обявения жълт код за опасни метеорологични явления в града"}
{"url": "http://www.focus-news.net/news/2018/10/24/2581994/evrodeputatat-momchil-nekov-v-balgariya-e-nuzhna-shiroka-obshtestveno-informatsionna-kampaniya-za-efektite-ot-preminavane-kam-zimno-ili-lyatno-chasovo-vreme.html", "text": "В България е нужна широка обществено-информационна кампания за ефектите от преминаване към зимно или лятно часово време. Това каза евродепутатът Момчил Неков, който е избран за докладчик по темата в Комисията по земеделие и развитие на селските райони, съобщиха от  пресофиса на Момчил Неков .  \r\nНа 28 октомври ще преместим стрелките на часовниците и ще преминем към стандартното („зимно“) часово време. Това ще е една от предпоследните смени на времето. На 12 септември 2018 г. ЕК предложи Директива, с която да се отмени смяната на времето. Предложението на ЕК е тази нова директива да влезе в сила на 1 април 2019 г. и държавите членки да преустановят смяната на времето на 31 март 2019 г., когато де факто ще се въведе лятното време за последно. Последна промяна може да се прави най-късно на 27 октомври 2019 г., ако съответната държава е решила да приложи за постоянно стандартното („зимно“) време. С други думи, вечерта на 30 срещу 31 март България ще въведе за последен път лятно часово време. На 27 октомври може да въведе зимно, ако реши, че ще ползва него постоянно и това ще е окончателно. Сега държавите членки ще трябва да изберат кое часово време желаят да приемат. \r\nЕвродепутатите поискаха задълбочена оценка на смяната между зимно и лятно часово време. Различни комисии от ЕП ще се произнесат по въпроса със специални доклади.  \r\nЕвродепутатът Момчил Неков беше избран от групата на социалистите и демократите в ЕП за докладчик по темата, относно директивата за смяната на времето в Комисията по земеделие и развитие на селските райони.  \r\n„Смятам, че в България е нужна широка обществено-информационна кампания за ефектите от едното или другото време и така хората да направят своя избор“, заяви евродепутат Момчил Неков.  \r\n„В проведеното национално онлайн допитване от 20 септември до 11 октомври са участвали 17 318 души. Говорейки с много хора, разбрах, че повечето от тях не са разбрали за това проучване, а тези които са чули не са могли да гласуват поради, сложността на направената онлайн страница. Други се оплакаха, че не разбират ползите и негативите от едното или другото време. За това призовавам представители на научните среди, представители на бизнеса от сферата на енергетиката, транспорта, туризма, земеделието, общественици да споделят своето мнение, относно ползите, ефектите или последствията от преминаването към зимно или лятно часово време“, коментира Неков.  \r\nЕвродепутатът пусна в официалната си страница във фейсбук допитване до гражданите, кое време предпочитат. Допитването е достъпни  .", "date": "2018.10.24", "title": "Евродепутатът Момчил Неков: В България е нужна широка обществено-информационна кампания за ефектите от преминаване към зимно или лятно часово време"}
{"url": "http://www.focus-news.net/news/2018/10/24/2581996/kyustendil-dva-sa-planinskite-prohodi-na-teritoriyata-na-oblastta-izvarshvat-se-deynosti-po-podgotovkata-im-za-zimniya-sezon.html", "text": "Два са планинските проходи на територията на област Кюстендил, извършват се дейности по подготовката им за зимния сезон. Това съобщиха за  Радио „Фокус” – Кюстендил  от Областно пътно управление – Кюстендил. На територията на областта има два планински прохода с целогодишно голямо натоварване от преминаващи леки автомобили и тежкотоварни моторни превозни средства. Първият е Конявски проход, който свързва Кюстендил и Радомир. Той е част от първокласната пътна мрежа на страната. Най-високата му точка е на 700 м н. в. Проходът има остри завои и големи наклони. Другият проход е Деве баир, свързващ Кюстендил и македонският град Крива Паланка през ГКПП „Гюешево”. Той също е част от първокласната пътна мрежа, а най-високата му точка е на около 1160 м. н.в. Тази седмица се извършват дейности по почистване на крайпътни банкети, битови отпадъци около платната за движение, премахват се и единични дървета, които представляват потенциална опасност за моторните превозни средства. \r\nВенцеслав ИЛЧЕВ", "date": "2018.10.24", "title": "Кюстендил: Два са планинските проходи на територията на областта, извършват се дейности по подготовката им за зимния сезон"}
{"url": "http://www.focus-news.net/news/2018/10/24/2581960/zeri-kosovo-prishtina-nyama-da-se-otkazhe-ot-preobrazuvaneto-na-kss-v-armiya-vapreki-vazrazheniyata-na-es.html", "text": "Косовското правителство няма да отстъпи от плана си да трансформира силите за сигурност на в армия чрез законодателни промени, въпреки възраженията на Европейския съюз, съгласно които процедурата трябва да бъде извършена чрез въвеждането на промени в Конституцията и като се вземат предвид тревогите на всички общности в страната, съобщава електронното издание на прищинския ежедневник  Zeri . \r\nПремиерът Рамуш Харадинай заяви, че исканията на ЕС не са в разрез с действителния начин, по който Косово се стреми да изгради въоръжените си сили. Той заяви, че призивите за приобщаване на сръбското малцинство ще бъдат зачетени, а законът за трансформацията на КСС ще бъде в съответствие с Конституцията на Косово. Тереза Герова", "date": "2018.10.24", "title": "Zeri (Косово): Прищина няма да се откаже от преобразуването на КСС в армия, въпреки възраженията на ЕС"}
{"url": "http://www.focus-news.net/news/2018/10/24/2581995/yuliya-tsinzova-stolichna-biblioteka-nay-tsennata-i-stara-kniga-koyato-pritezhavame-e-tsarstvoto-na-slavyanite-na-mavro-orbini-ot-16-vek.html", "text": "Най-ценната и стара книга, която притежаваме, е „Царството на славяните“ на Мавро Орбини от 16 век. Това каза директорът на Столична библиотека Юлия Цинзова в интервю за  Агенция „Фокус“  по повод 90 години от създаването на библиотеката. \r\n„Колекциите на Столична библиотека съхраняват 13 хиляди тома старопечатни издания и църковни книги, първи издания на художествена литература, научни съчинения, представляващи библиографска рядкост, книги с автографи, инкриминирани книги, история и описания на различни селища, местности, области. В Столична библиотека се съхраняват около 40 български старопечатни издания, главно богослужебни, но и светски, между които изследванията на Юрий Венелин „Заради возрождение новой болгарской словесности”, „Древные и нынешние болгары” от 1856 г., и „Критические изследования об истории болгар” от 1849 г., която е преведена на български“, каза още Цинзова. \r\nТя посочи, че от българските старопечатни книги най-старите са преведената от Райно Попович книга на Визендиос Андониос „Христоития или благонравие” от 1837 г., „Игиономия, сиреч правила как да си пазим здравето” от 1846 г., „Христоматия на славянския език” на Неофит Бозвели от 1852 г., Сборникът на братя Миладинови от 1861 г., Ирмология от 1851 г., изданията на Библията – третото лондонско издание от 1859 г. в превод на Неофит Бозвели,  цариградското от 1860 г. и издание от 1865 в Русчук. „От чуждите издания притежаваме книги на чужди езици, издадени през 19 в. на руски, немски, френски и английски език, като най-голяма част от тях са в библиотеката на Константин Стоилов, дарена ни от неговите наследници през 1991 г. Тя съдържа 2043 тома, сред които най-стари издания са Съчинения на Ломоносов в 2 тома на руски, „Юриспруденция” в 44 тома на френски, „История на отоманската империя” на френски в 18 т., есетата на Александър Поуп на английски и др. Пазим и много първи издания на наши писатели, издадени в края на XIX и началото на XX в. – Иван Вазов, П. Яворов, Алеко Константинов, Константин Иречек, Пенчо Славейков“, обясни Цинзова. \r\nЦветилена СИМЕОНОВА Пълния текст на интервюто четете по-късно в „Мнение”", "date": "2018.10.24", "title": "Юлия Цинзова, Столична библиотека: Най-ценната и стара книга, която притежаваме, е „Царството на славяните“ на Мавро Орбини от 16 век"}
{"url": "http://www.focus-news.net/news/2018/10/24/2581999/radoslav-boyukliyski-patna-politsiya-kyustendil-patyat-prez-konyavska-planina-i-v-posoka-gkpp-gyueshevo-sa-sred-nevralgichnite-uchastatsi-prez-zimniya-sezon.html", "text": "Пътят през Конявска планина и в посока ГКПП „Гюешево” са сред невралгичните участъци през зимния сезон. Това каза пред  Радио „Фокус” – Кюстендил  Радослав Боюклийски, началник на сектор „Пътна полиция” към Областна дирекция на МВР – Кюстендил. По думите му най-тежките пътни участъци са през Конявска планина и пътят за българо-македонския граничен пункт. Другите участъци са по автомагистрала „Струма” – големите виадукти, където през зимния сезон се образува заледяване.  \r\n„Периодично ще се обхождат тези пътни участъци. Има и план за оперативното обслужване и за поддържането на тези участъци”, каза Радослав Боюклийски. В рамките на подготовката за зимния сезон ще се извършат и проверки на фирмите, ангажирани с пътното поддържане в региона. Проверките ще обхванат наличието на необходимата техника, инертни материали, химически вещества и създадения план за работа. \r\nВенцеслав ИЛЧЕВ", "date": "2018.10.24", "title": "Радослав Боюклийски, „Пътна полиция”  – Кюстендил: Пътят през Конявска планина и в посока ГКПП „Гюешево” са сред невралгичните участъци през зимния сезон"}
{"url": "http://www.focus-news.net/news/2018/10/24/2582000/mariyana-lambova-tvoyat-chas-80-ot-uchenitsite-uchastvali-v-grupite-za-preodolyavane-na-obuchitelni-zatrudneniya-po-proekta-sa-povishili-uspeha-si.html", "text": "80% от учениците, които са участвали в групите за преодоляване на обучителни затруднения са повишили успеха си. В дейностите по проекта „Твоят час“ участваха повече от 322 000 ученици от над 2200 училища от цялата страна. Това каза в седмичното образователно предаване „Всички в час“ на  Радио „Фокус“  ръководителят на проекта Марияна Ламбова. Тя заяви, че се наблюдава намаление на безпричинните отсъствия, намалява и броят на учениците, положили поправителни изпити. „Включването на ученици в малки групи (максимум до 10 участници) се оказа особено ефективно, защото учителите имат възможност да работят индивидуално с децата. Учениците не се притесняват да споделят трудностите си и в рамките на работата си в групите, те показват повече старание, изпълняват дадените задачи, което ги прави по-уверени в себе си, мотивира ги за напредък по съответния предмет, а и не само – помага за по-лесното усвояване на останалите учебни предмети. Това е благодарение на учебните методи на работа – ролеви игри, електронни учебници, онлайн текстове, други дигитални технически средства“, обясни Марияна Ламбова. Тя каза още, че над 35% от учениците в училищата, които са работили по проекта, са участвали в дейностите за занимания по интереси. По думите й основната полза от този вид дейности е възможността за развитие на потенциала на децата, на техните заложби и на способностите им, в рамките на избраните от тях извънкласни дейности. Марияна Ламбова допълни, че проектът е полезен и по отношение на това, че в рамките на допълнителните дейности, които посещават децата, се осмисля свободното време на учениците, на съвсем друго ниво се изгражда връзката учител-ученик-родител. Според нея училището се превръща в по-привлекателна и по-сигурна среда и желанието и на родители, и на ученици е да прекарват по-дълго време в рамките на една позната и защитена среда.  \r\nПо отношение на втората фаза на проекта тя добави, че ще бъде продължена в началото на следващата година, само че под друго наименование – „Подкрепа за успех“.", "date": "2018.10.24", "title": "Марияна Ламбова, „Твоят час“: 80% от учениците, участвали в групите за преодоляване на обучителни затруднения по проекта, са повишили успеха си"}
{"url": "http://www.focus-news.net/news/2018/10/24/2582004/veliko-tarnovo-833-godini-ot-vastanieto-na-bratyata-petar-i-asen-shte-badat-otbelyazani-v-grada.html", "text": "833 години от въстанието на братята Петър и Асен ще бъдат отбелязани във Велико Търново на 26 октомври – Димитровден. Програмата е подготвена от Община Велико Търново, а поканени да се включат в нея са всички, които чувстват деня като свои празник, съобщи за  Радио „Фокус“ – Велико Търново  Нелина Църова, директор на Дирекция „Култура, туризъм и международни дейности“ в Общината. Началото на честванията ще бъде поставено със света литургия, която ще бъде отслужена в храма „Успение Богородично“ и ще започне в 09.00 часа. След това, в 11.00 часа, тръгва литийно шествие, което ще се проведе от църквата „Успение Богородично“ до църквата – музей „Св. Димитър Солунски“.  \r\n„В 11.15 в музея започва празника с приветствие от кмета на Общината инж. Даниел Панов. Ще последва празнично слово от председателя на Областното представителство на Камарата на строителите в България инж. Любомир Шербетов. Отец Славчо Иванов ще отслужи благодарствен молебен и ще поръси всички за здраве. Празникът не може да мине без традиционния курбан за здраве. Тази година, тъй като празникът е петък, а това е постен ден, според каноните на църквата, ще бъде направен от три вида риба. Ще бъде раздаден в двора на църквата“, разказа още Нелина Църова. След това в двора на църквата ще започне концерт с участието на професионалния фолклорен ансамбъл „Искра“. Вечерта всички гости и жителите на Велико Търново ще могат да наблюдават аудио-визуалния спектакъл „Царевргад Търнов – звук и светлина“. \r\nНа 26 октомври Великотърновския университет „Св. Св. Кирил и Методий“ организира тематична Международна научна конференция, която има връзка с въстанието на Асеневци. \r\nПо думи на Църова паметта на хората за въстанието на братята Петър и Асен е жива и днес и за това свидетелства големият интерес към честванията, които Община Велико Търново ежегодно организира в деня на избухването на историческото събитие – Димитровден. Тя припомни, че в програмата участват стотици жители и гости на града. Те се включват и в литийното шествие, което протича от храма „Успение Богородично“ до църквата музей „Св. Димитър Солунски“ в кв. „Асенов“. „Хората, които идват в църквата в „Св. Димитър“ свидетелстват за това, че е жива паметта им за това място, за тази дата, за историческите събития. А и празникът Димитровден е един от хубавите църковни празници“, каза още Нелина Църова и покани всеки, който желае да се включи в програмата и през настоящата година. \r\nЛуиза ТРАНЧЕВА", "date": "2018.10.24", "title": "Велико Търново: 833 години от въстанието на братята Петър и Асен ще бъдат отбелязани в града"}
{"url": "http://www.focus-news.net/news/2018/10/24/2582001/tsvetan-tsvetanov-gerb-da-se-otnasyame-s-uvazhenie-kam-balgarskiya-stroitel-i-da-ne-davame-ton-s-falshivi-novini.html", "text": "На всички тези, които заемат отговорни позиции, в изпълнителната, законодателната власт и в президентството мога да кажа-  нека да се отнасяме с уважение към българския строител. Това каза на брифинг председателят на ПГ на ГЕРБ и зам.-председател на партията Цветан Цветанов след среща с Камарата на строителите в България, предаде репортер на  Агенция „Фокус“ . „Нека да казваме истината, а не да даваме тон с фалшиви новини“, призова той. „От Камарата изложиха притеснения и проблеми, които стоят пред бранша“, коментира Цветан Цветанов. „Най-лесно е да кажем, че строителите са корумпирани, строят евтино и всичко направено до момента не отговаря на изискванията“, посочи той. „Българските строители и фирми строят най-евтино. Това е факт на база на данните от статистиката за инфраструктурните проекти в ЕС“, каза още Цветан Цветанов. \r\nБиляна ИВАНОВА", "date": "2018.10.24", "title": "Цветан Цветанов, ГЕРБ: Да се отнасяме с уважение към българския строител и да не даваме тон с фалшиви новини"}
{"url": "http://www.focus-news.net/news/2018/10/24/2582003/tsvetan-tsvetanov-gerb-sektor-stroitelstvo-otsastva-ot-viziya-za-balgariya-na-bsp.html", "text": "Вчера след срещата с БСП на строителите са им връчили „Визия за България“. Като достатъчно добри гости са я взели, като са я прочели са установили, че сектор „Строителство“ отсъства. Това каза на брифинг председателят на ПГ на ГЕРБ и зам.-председател на партията Цветан Цветанов след среща с Камарата на строителите в България, предаде репортер на  Агенция „Фокус“ . „Строителството е част от развитието и просперитета на една държава. Ще бъдем в постоянен диалог с Камарата на строителите“, обяви той. „За енергийната ефективност, която се изпълнява от правителството и от строителите, има само 5% жалби, а само 1% от тях са основателни“, обясни Цветан Цветанов. „Обвиненията в последните няколко седмици са точно за тези строители, които са част от БВП и дават възможност да имаме европейски стандарти“, каза още той. \r\nБиляна ИВАНОВА", "date": "2018.10.24", "title": "Цветан Цветанов, ГЕРБ: Сектор „Строителство“ отсъства от „Визия за България“ на БСП"}
{"url": "http://www.focus-news.net/news/2018/10/24/2581997/shumen-8-ms-e-srednata-skorost-na-vyatara-v-grada.html", "text": "8 м/с е средната скорост на вятъра в Шумен. Това съобщиха за  Радио „Фокус“-Шумен  от Хидрометеорологичната обсерватория в града. Поривите достигат до 9-10 м/с. Вятърът е засилен, с посока от северозапад. Възможно е по- късно през деня скоростта му да достигне 15-20 м/с.  \r\nЗа област Шумен е в сила оранжев код за силен вятър. \r\nИвелина ИВАНОВА", "date": "2018.10.24", "title": "Шумен: 8 м/с е средната скорост на вятъра в града"}
{"url": "http://www.focus-news.net/news/2018/10/24/2581998/krum-zarkov-kam-gerb-vremeto-za-hitrini-otmina.html", "text": "„Времето за хитрини отмина. Това е 10-тото вето на президент по време на работата на 44-тото Народно събрание”, Това заяви зам.-председателят на ПГ на „БСП за България“ Крум Зарков по време на дебатите за ветото на президента върху Закона за държавната собственост, съобщиха от пресцентъра на  НС на БСП . Социалистът допълни, че се очертават определени белези, които будят съмнение в целите на законопроекта. По думите му в Закона за държавната собственост има седем такива белега. „Законопроектът е внесен от депутати, въпреки  че е  ясно, че и инициативата, и работата по него са на Министерството на икономиката – вносителят се крие зад депутатите. Защо?“, попита Зарков. На второ място той посочи, че законопроектът е подкрепян от цялото мнозинство, но е внесен от малкия коалиционен партньор. Той коментира, че оценката на въздействието е изцяло формална. „Всички текстове в законопроекта са преработени и пренаписани между първо и второ четене, като не е имало срокове за внасяне и обсъждане на предложенията между тях“, обясни той. На следващо място, зам.-председателят на ПГ на левицата посочи, че в преходните и заключителни разпоредби се появява текст, който прави изменение в друг закон, който не е обсъждан изобщо на първо четене. „Зад законопроекта стои конкретен казус – проблеми на индустриална зона Бургас, а тази практика е по дефиниция порочна“, каза още той. По думите му това, което е добре за Бургас, може да доведе до  продължаващо разпарчетосване на българската икономика. Зарков подчерта, че законопроектът се опитва открито да заобиколи друг закон – Закона за приватизационен и следприватизационен контрол. „Това създава съмнение относно реалните му цели. В българското законодателство почти не остана текст, срещу който да няма текст, равен по сила и обратен по значение“, заяви той.   \r\nКрум Зарков заяви, че е трябвало да има законодателен дебат. „На вашия закон за скрита приватизация, ние щяхме да отговорим с нашите закони за забрана на концесиите на дружества от забранителния списък, за летище „София“, за законопроекта, който ще внесем, за нов начин на управление на държавните предприятия“, обясни той. Управляващите са предпочели да използват пътя на хитрините, на процедурните хватки, защото усещат, че не могат да спечелят политически дебат. „За 10-ти път ви се показва и трябва да разберете, че времето за хитрините отмина. Пред 2 години, българският народ избра президент, който доказа, че държи на правилата, на Конституцията, на законността и на честността на законодателния процес. Ние подкрепяме тези цели и затова ще подкрепим и това вето“, добави Крум Зарков.   \r\n„Това е малък законопроект, с който се отваря голяма врата -  безплатна и скрита приватизация“. Това заяви  народният представител от ПГ на „БСП за България“ Пенчо Милков . По думите му  голямата промяна се състои в това, че до този момент, в законодателството съществува не само забрана за приватизация на търговски дружества от забранителния списък, но и за апортиране на техни имоти в други дружества – да губят собствени имоти, чрез апорт в други дружества, които вече са извън този забранителен списък.  \r\nПенчо Милков предупреди, че с този закон е на път да се заобиколи процесът на приватизация, който за дружествата от забранителния списък е невъзможен. Според него идеята на управляващите явно е: Като не можем да ги лапнем цели, ще изядем най-вкусните части. Той подчерта, че  действащото право изисква решение на НС за приватизация на обособени части  от предприятия в забранителния списък. „Някой е измислил, че отделни имоти може да не представляват обособени части по закона за приватизацията.  Какво обаче би представлявало дружество, само носещо името Летище „София“, без недвижим имот- писти за излитане, кацане, регулиране и сгради?“, попита Пенчо Милков \r\n\"С промяната в Закона за Държавната собственост управляващите искат да премахнат текстове, които гласят, че не могат да се апортират активи на дружества, включени в т.нар. забранителен списък\". Това каза  секретарят на ПГ на \"БСП за България\" Филип Попов  от парламентарната трибуна. Той добави, че нематериалните активи на едно дружество, включено в този списък, след промяната, ще могат да се местят в друго. \"След като тези активи отиват в новото дружество, вече могат да се приватизират.  Ако не целите скрита приватизация, защо предлагате отмяната на тези текстове\", попита Попов. Той заяви, че управляващите целят точно такава скрита приватизация, иначе нямаше да предлагат тези промени.", "date": "2018.10.24", "title": "Крум Зарков към ГЕРБ:  Времето за хитрини отмина"}
{"url": "http://www.focus-news.net/news/2018/10/24/2582006/kyustendil-preminavaneto-na-motorni-prevozni-sredstva-prez-gkpp-gyueshevo-se-osashtestvyava-normalno.html", "text": "Преминаването на моторни превозни средства през ГКПП „Гюешево” се осъществява нормално. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Екип на „Гранична полиция” извършва проверки край село Гърляно. \r\nВенцеслав ИЛЧЕВ", "date": "2018.10.24", "title": "Кюстендил: Преминаването на моторни превозни средства през ГКПП „Гюешево” се осъществява нормално"}
{"url": "http://www.focus-news.net/news/2018/10/24/2582007/api-podpisan-e-dogovorat-za-stroitelen-nadzor-pri-izgrazhdaneto-na-novoto-kragovo-krastovishte-na-pat-ii-86-plovdiv-asenovgrad.html", "text": "Подписан е договорът за строителен надзор при изграждането на новото кръгово кръстовище при км 14 на път II-86 Пловдив - Асеновград. То ще замени съществуващото на входа на град Пловдив при пресичането на пътя с улица „Асеновградско шосе“. Това съобщиха от пресцентъра на  Агенция „Пътна инфраструктура“ . \r\nОбществената поръчка е възложена на „ПЛАН ИНВЕСТ ПЛОВДИВ“ ЕООД, а стойността на договора е 18 880 лв. без ДДС. Проектът ще се финансира със средства от републиканския бюджет.  \r\nС изграждането на кръгово движение с три ленти ще се повиши пътната безопасност и ще намалеят предпоставките за пътни инциденти. С построяването му ще бъде цялостно завършен строящият се четирилентов участък от второкласния път II-86 Пловдив - Асеновград от км 14+860 до км 25+150.", "date": "2018.10.24", "title": "АПИ: Подписан е договорът за строителен надзор при изграждането на новото кръгово кръстовище на път II-86 Пловдив – Асеновград"}
{"url": "http://www.focus-news.net/news/2018/10/24/2582005/inzh-iliyan-terziev-kamara-na-stroitelite-iskame-tsenite-v-stroitelniya-bransh-da-sa-pravdivi-i-savremenni-a-ne-ostareli.html", "text": "Искаме законодателни промени, с които да въведем ценообразуване в съответствие с цените на материалите. Така че, когато някой прави цена, тя да е правдива и съвременна, а не остаряла. Това каза председателят на УС на Камарата на строителите в България инж. Илиян Терзиев след среща с ГЕРБ в парламента, предаде репортер на  Агенция „Фокус“ . „Ще направим срещи с всички ПГ. Вчера бяхме на среща с БСП“, обясни той. „Не бихме желали да ни слагат в политики, искаме да бъдем строители“, заяви Илиян Терзиев. „Ние сме строители, за жалост, други няма. Ние сме хората, които в бъдеще ще работят за вас“, коментира той. „Не бихме желали да получаваме квалификации за това, че строим скъпо и некачествено“, заяви инж. Терзиев. Той обясни, че на срещите с парламентарните групи ще се обсъждат неща, които са неотложни, и трябва да бъдат направени за бранша. „Нямаме с какво да не се гордеем в последните години. От това, което сме изпълнили досега и което в бъдеще ще изпълняваме“, обяви Илиян Терзиев. „От ГЕРБ бяха достатъчно коректни и готови веднага да направим среща“, каза още той. \r\nБиляна ИВАНОВА", "date": "2018.10.24", "title": "Инж. Илиян Терзиев, Камара на строителите: Искаме цените в строителния бранш да са правдиви и съвременни, а не остарели"}
{"url": "http://www.focus-news.net/news/2018/10/24/2582002/varna-obstanovkata-v-oblastta-kam-momenta-e-spokoyna-sledyat-se-nivata-na-vodoemite.html", "text": "Към 12.00 часа по доклади на оперативните дежурни към общинските съвети за сигурност обстановката във Варненска област е нормална. Това съобщиха за  Радио „Фокус“ – Варна  от Областна администрация – Варна. Във връзка с очакваното влошаване на метеорологичната обстановка и обявения код за опасно време на територията на областта до този момент няма постъпили сигнали за нанесени щети, пострадали хора, животни и сгради. Следи се и нивото на водоемите в региона. Реките Камчия и Провадийска са в коритата си, няма постъпила информация за аварийни ситуации по язовирните стени и съоръженията към тях. Към момента времето във Варна е с разкъсана облачност, ветровито е. Температурата на въздуха е около 17 градуса. Пристанището и летището във Варна функционират нормално. Всички портове на пристанището са отворени за маневриране на плавателни съдове. \r\nСпоред хидрологичната прогноза на Националния институт по метеорология и хидрология в Черноморски басейн речните нива в басейна ще бъдат без съществени изменения. През нощта на 24 срещу 25 октомври в резултат на валежи са възможни незначителни повишения на речните нива в басейна. Водните количества ще бъдат под праговете за внимание. \r\nМарияна ВАЛЕНТИНОВА", "date": "2018.10.24", "title": "Варна: Обстановката в областта към момента е спокойна, следят се нивата на водоемите"}
{"url": "http://www.focus-news.net/news/2018/10/24/2582008/pazardzhik-okrazhniyat-sad-shte-gleda-delo-za-prichinyavane-na-smart-pri-paten-intsident.html", "text": "Окръжният съд в Пазарджик ще гледа дело за причиняване на смърт при пътен инцидент, съобщиха от пресцентъра на  съда . Срещу подсъдимия е повдигнато обвинение за това, че на 28 юли 2017 г. при управление на лек автомобил е нарушил правилата за движение по пътищата, блъснал е пресичащ пътното платно пешеходец и по непредпазливост е причинил смъртта му. Началото на съдебното заседание е в 14.30 часа, съдия-докладчик е Веселин Петричев.", "date": "2018.10.24", "title": "Пазарджик: Окръжният съд ще гледа дело за причиняване на смърт при пътен инцидент"}
{"url": "http://www.focus-news.net/news/2018/10/24/2582009/kmetat-na-sofiya-yordanka-fandakova-tazi-godina-zapochnahme-kampaniyata-za-profilaktika-na-raka-na-gardata-s-5-hil-zheni.html", "text": "От месец септември тази година започнахме програмата за профилактика на рака на гърдата с 5 хил. жени включени в нея. Това каза кметът на София Йорданка Фандъкова на събитие, свързано с информационната и профилактична кампания за борба с рака на гърдата, инициирано от Първа САГБАЛ „Света София“, предаде репортер на  Агенция „Фокус“ . Фандъкова уточни, че в тазгодишната програма са включени жени от сферата на здравеопазването, общинските училища, детските градини. \"Това са всъщност хората, които даряват здраве, но също имат нужда от здраве. Благодаря на всички партньори. Специални благодарности на прекрасните лекари от България, в София имаме и са едни от най-добрите специалисти. Нека да им вярваме“, каза още Фандъкова. „По моя инициатива през 2015 година Столична община инициира и провежда ежегодно най-голямата програма за профилактика на рака на гърдата. Над 16 300 жени вече са прегледани в тази програма, при 105 са открити находки, които са изследвани след това и при 12 има диагноза рак на млечната жлеза. Те са насочени към лечение, искрено вярваме, че всички те са потърсили навреме лекарска помощ и вече са живи и здрави сред нас“, съобщи още кметът на София. „Здравето на жените зависи от профилактиката и превенцията и затова за мен е изключително важно да говорим за нея. Да призовем всички да се преглеждаме редовно. Има достатъчно програми вече, както стана ясно в 18 болници в цяла България и 15 болници в София“, допълни Фандъкова.", "date": "2018.10.24", "title": "Кметът на София Йорданка Фандъкова: Тази година започнахме кампанията за профилактика на рака на гърдата с 5 хил. жени"}
{"url": "http://www.focus-news.net/news/2018/10/24/2582011/kmetat-na-sofiya-yordanka-fandakova-po-plan-234-tryabva-da-badat-snegorinite-v-gotovnost-na-teritoriyata-na-stolitsata.html", "text": "По план 234 трябва да бъдат снегорините в готовност на територията на столицата. Това каза кметът на София Йорданка Фандъкова пред журналисти, предаде репортер на  Агенция „Фокус“ . Фандъкова уточни, че ще има 53 снегорина на територията, която е извън градската част по републиканските и общинските пътища. „Има допълнителна техника. 52 броя допълнителна техника за града и 14 броя допълнителна техника за зоните около София\", каза Фандъкова.   \r\n„От 23 октомври започнаха проверки на колегите от Столичния инспекторат за готовността на почистващите фирми за зимния сезон. Вече са проверени две от фирмите. Общо на 8 зони е разделена София, отделно от това имаме и зони за общинските пътища и онази част от републиканската мрежа, за която отговаря Столична община“, допълни кметът и уточни, че проверката ще продължи до 26 октомври.  \r\nДеница КИТАНОВА", "date": "2018.10.24", "title": "Кметът на София Йорданка Фандъкова: По план 234 трябва да бъдат снегорините в готовност на територията на столицата"}
{"url": "http://www.focus-news.net/news/2018/10/24/2582014/pregled-na-mezhdunarodnite-novini-do-13-chasa-agentsiya-fokus.html", "text": "Държавният глава на Турция Реджеп Тайип Ердоган настоя 18-те мъже, арестувани от саудитските власти по подозрение в съучастие в „ужасното убийство“ на журналиста Джамал Хашоги, да бъдат съдени от Анкара, а не от Рияд, съобщава електронното издание  Politico  в европейската си редакция. \r\n„Това е моето предложение и моята молба, защото инцидентът се случи тук“, поясни турският лидер пред парламентарната група на управляващата „Партия на справедливостта и развитието“. Съвременно Ердоган подчерта, че преценката ще бъде на саудитския крал Салман.  \r\nЕрдоган разясни, че Виенската конвенция за дипломатическите отношения, която предоставя правна основа за дипломатически имунитет, е причината, поради която първоначално не са предприети действия срещу саудитското консулство и персонала на Рияд в Турция. Сега обаче те ще бъдат „поставени на масата“ и ще бъдат „обсъдени“, увери турският президент.  \r\n„Не може Виенската конвенция и други международни закони да възпрепятстват разследването на такова ужасно убийство, скрито зад бронята на имунитета. Мъглата бавно се вдига, други държави също предприемат действия, а ние вече заявихме, че няма да мълчим за това убийство и ще предприемем всякакви стъпки, изисквани от съвестта и закона\". \r\nЕрдоган бе категоричен, че турските служби за сигурност и разузнаването разполагат с информация, че убийството на Хашоги е щателно планирано. Очаква се по-късно през деня турският президент да направи специално изявление, в което ще разкрие „цялата истина“ по случая. \r\n***  Министерството на външните работи в Берлин призова германските туристи в Турция да бъдат предпазливи, когато използват социални мрежи, отбелязва водещият австрийски ежедневник  Die Presse . \r\nГерманското външнополитическо ведомство актуализира съветите за пътуващите в Турция, като припомни, че споделянето на критични към правителството в Анкара публикации може да доведат до повдигане на обвинения за „обида към президента“ и други престъпления. Пътуващите в страната следва да имат предвид, че коментарите им може да бъдат изпратени на правоприлагащите органи, „например чрез анонимно съобщение“.  \r\nАко бъде инициирано дело за „обида към президента“ или за „пропаганда в полза терористична организация\", засегнатите рискуват няколко години лишаване от свобода. В текста се подчертава още, че германското правно разбиране за свободата на изразяване не съответства с това на Турция.  \r\nМинистерството на външните работи на ФРГ промени съветите си за пътуване в Турция на фона на развитието на политическата ситуация след опита за преврат срещу президента Реджеп Тайип Ердоган през 2016 г. и ареста на няколко германски граждани. Мярката предизвика конфликт между правителствата в Берлин и Анкара, последното от които счете действията на голямата коалиция като твърде крайни. Туризмът е важен икономически фактор в Турция, а германците са една от най-многобройните групи в страната, припомня австрийският вестник.  \r\nАктуализираните съвети за пътуване съдържат също и предупреждения за „повишен риск от арест“, като най-застрашени са германски граждани с близки и лични връзки с Турция и хората с двойно гражданство. \r\n***   Министерството на външните работи в Атина отговори на турските заплахи, че плановете на Гърция за разширяване на бреговата й зона в западна посока ще бъдат повод за обявяване на войн, заявявайки, че страната има право да упражни разширяване на териториалните си води когато и колкото пожелае. Говорителят на гръцкото външнополитическо ведомство Александър Гениматас заяви: „Гърция има правото да разшири териториалните си води когато и както прецени“, цитира думите му електронното издание на вестник  Protothema . \r\nТрябва да се подчертае, че изявлението от представителя на Mинистерството на външните работи е направено публично след среща с премиера Алексис Ципрас, който пое функциите на външен министър, след като Никос Коцияс подаде оставка.   \r\nВ изявлението се казва, че разширяването на морския шелф е суверенно право. Турция обаче оспорва правото на Гърция да разшири бреговата си зона на запад отвъд сегашните шест морски мили. \r\nПълното изявление гласи следното: \r\n„Разширяването на териториалните води представлява законно и неотменимо суверенно право на Гърция, в съответствие с международното право. Съответното решение за разширяване е само за Гърция, която има правото да разширява териториалните си води когато и както пожелае. Това право се прилага последователно и няма да бъде променяно, нито пък ще бъде обсъждано с трети страни. Важи за всички гръцки територии. \r\nСвоеволни интерпретации на международното право, заплахи от страна на Турция, както и оспорване на законното право на нашата страна не допринасят за добрите взаимоотношения.     \r\n***  Говорител на австрийското председателство на Съвета на Европейския съюз заяви, че Виена се надява да отвори поне три нови глави от преговорите за сръбското членство в Общността, предава белградската медия  B92 . \r\nСпоред Брюксел Белград има най-голям прогрес  в три от преговорните глави: 9, 17 и 18. Сърбия и Европейската Комисия представиха на Съвета преговорните позиции за глави 2 и 4. \r\nЗападната ни съседка отвори две нови по време на осмата междуправителствена конференция, която се проведе на 25 юни в Люксембург. В момента Сърбия има общо 35 глави, от които 14 отворени и 2 временно затворени.   \r\n***  Министърът на външните работи на Сърбия Ивица Дачич увери, че на косовския въпрос трябва да се търси решение, което ще бъде приемливо както за сърби, така и за албанци. „Не се стремим към победа над Косово“, са думите на първия дипломат на Белград, които цитира електронното издание на сръбския ежедневник  Kurir . \r\nДачич поясни, че постигането на приемливо решение и за двете страни е от изключителна важност. „Съществува възможност Сърбия да не постигне нищо, ако направи блицкриг в Северно Косово“, предупреди първият дипломат на западната ни съседка.  \r\n„Това би означавало конфликт с КФОР и НАТО, а това значи, че Сърбия може да покани Русия да помогне. Този въпрос все пак не трябва да бъде решен на бойното поле\", увери Дачич. \r\nСпоред него, САЩ са променили позицията си, като е позволила намирането на решение, което да задоволи и двете страни. Това навежда на мисълта, че Вашингтон има нагласата, че ще бъде прието споразумение на сърбите и албанците, при условие, че то не води до „проблеми в региона\". \r\nДачич отбеляза, че планът му за Новата година е броят на страните, които признаят Косово като независима държава, да падне под 100. Що се отнася до Сърбия, той иска в бъдеще „решенията да не се взимат емоционално,  както и че следва да се прилагат реципрочни мерки\". \r\n„Съседите на Сърбия по повод признаването на Косово са се поддали на натиск от страна на Запада... Това е нереално положение: ние признаваме Македония (под конституционното й име), а тя признава Косово... В Черна гора антисръбски политически партии (на мюсюлманите и албанците ) вярват предимно на Мило Джуканович, който гледа на сърбите като смущаващ фактор\", обясни Дачич.  \r\n***  Турция ще предприеме необходимите мерки, ако бъде взето решение в разрез с нейните права и интереси в Егейско море, увери министърът на отбраната на Хулуси Акар, предава държавната информационна агенция  Anadolu Agency . \r\n„Ние подкрепяме уреждането на въпросите по мирен път и чрез преговори, без това да се превръща в конфликт по какъвто и да е начин\", заяви Акар за агенцията. \r\nИзявлението му бе направено, след като Турция призова гръцкия посланик в Анкара Петрос Мавроидис във външнополитическото ведомство в Анкара заради  неотдавнашните забележки на Никос Коцияс, който наскоро подаде оставка като гръцки външен министър. \r\nКоцияс заяви, че Гърция е готова да разшири териториалните си води от шест на 12 мили в Йонийско море. \r\n***  Италианското правителство няма да промени бюджета си за 2019 г., заяви вицепремиерът Матео Салвини, след като Европейската комисия отхвърли проектобюджета на Рим за 2019 г. и даде на страната срок от три седмици да представи нов план, предава  Reuters . \r\n„Италианците са преди всичко“, заяви лидерът на партия „Лига“ в интервю за радио RTL 102.5, което агенцията цитира. \r\n„Не искам да изоставим еврото или пък да напуснем ЕС“, уверява Салвини.   \r\n***  Страните от НАТО не разглеждат възможността за разполагане на нови ядрени ракети на територията на Европа в отговор на нарастващия ракетен потенциал на Русия. Това заяви генералният секретар на Алианса Йенс Столтенберг на пресконференция в Брюксел, предава  ТАСС . \r\n„Страните от Северно-атлантическия алианс не разглеждат възможността за разполагане на нови ядрени ракети в Европа в отговор на нарастващия ракетен потенциал на Русия“, заяви той. \r\nОсвен това, Столтенберг заяви, че не е съгласувана дата за следващото заседание на Съвета Русия-НАТО, като генералният секретар отбеляза, че консултациите продължават.", "date": "2018.10.24", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2018/10/24/2582015/sliven-istoricheskiyat-muzey-v-grada-veche-shte-nosi-imeto-na-kraeveda-d-r-simeon-tabakov.html", "text": "Исторически музей – Сливен вече ще  носи името на краеведа д-р Симеон Табаков. Ритуалът по именуване  на институцията се състоя пред сградата на музея, предаде репортер на  Радио „Фокус“ – Сливен . \r\nИдеята на музейните специалисти съществува от години, съобщи по време на церемонията директорът на музея Николай Сираков. Според него д-р Табаков е еталон и музейните работници и в съвременността стъпват винаги върху неговите изследвания. \r\nДирекционият съвет на Историческия музей е взел решение и да се учреди награда на името на д-р Симеон Табаков. Тя ще се връчва ежегодно на изявени специалисти краеведи от Сливен и региона.Първият носител вероятно ще бъде отличен най-вероятно на празника на музеите - 18 май. \r\nД-р Симеон Табаков е бил юрист по образование, дипломат и ерудиран историк. Тритомният научен „Опит за история на град Сливен“ е сред най-значимите приноси към българската историческа наука. \r\nЛюдмила ЙОРГОВА", "date": "2018.10.24", "title": "Сливен: Историческият музей в града вече ще  носи името на  краеведа д-р Симеон Табаков"}
{"url": "http://www.focus-news.net/news/2018/10/24/2582012/a1-on-makedoniya-zatvoriha-simvolichno-atinskiya-universitet-zaradi-dilari-i-narkomani-v-neposredstvenata-mu-blizost.html", "text": "Задействане на компетентните държавни органи за незабавно и трайно премахване на потребители и търговци на наркотици от районите в непосредствена близост до Атинския университет по икономика и бизнес. За това настоява Ректоратът на висшето учебно заведение, който взе решение да бъдат отменени всички лекции за студентите заради лошите условия в околностите на ВУЗ-а, предава скопската електронна медия  A1 On . \r\nУниверситетът е затворен, а от Ректоратът съобщават, че непрекъснато провеждат срещи с цел да принудят властите към действия. В разпространен от ВУЗ-а документ се казва, че в последните дни ситуацията се е влошила и са възникнали условия, които „създават големи опасности за здравето и безопасността на студентите и служителите, и предизвикват страх и голяма загриженост сред служителите, но и сред студентите, с резултат отказ да идват на лекции\". Тереза Герова", "date": "2018.10.24", "title": "A1 On (Македония): Затвориха символично Атинския университет заради дилъри и наркомани в непосредствената му близост"}
{"url": "http://www.focus-news.net/news/2018/10/24/2582010/tsvetan-tsvetanov-gerb-iskame-da-ima-raboten-format-za-zakonodatelni-promeni-za-stroitelniya-bransh-v-koyto-politicheskite-deklaratsii-da-badat-na-zaden-plan.html", "text": "Искаме да има работен формат за законодателни промени за строителния бранш, в който политическите декларации да бъдат на заден план. Това каза на брифинг председателят на ПГ на ГЕРБ и зам.-председател на партията Цветан Цветанов след среща с Камарата на строителите в България, предаде репортер на  Агенция „Фокус“ . „Резонно е народните представители от регионална комисия, работейки в диалог, да бъдат активни“, посочи той. „Да направим всичко достатъчно прозрачно и да не бъдем в ситуация за създаване на фалшиви новини“, заяви Цветан Цветанов. „Ще бъде предложено всички ПГ да се включат активно в регионална комисия“, обясни той и обърна внимание, че трябва да бъде защитен националният интерес. \r\nБиляна ИВАНОВА", "date": "2018.10.24", "title": "Цветан Цветанов, ГЕРБ: Искаме да има работен формат за законодателни промени за строителния бранш, в който политическите декларации да бъдат на заден план"}
{"url": "http://www.focus-news.net/news/2018/10/24/2582017/kmetat-na-sofiya-yordanka-fandakova-za-zimniya-sezon-tazi-godina-predvaritelno-shte-obrabotim-izbrano-trase-s-raztvor-na-natriev-hlorid-za-da-vidim-podhodyasht-metod-li-e-v-nashite-usloviya.html", "text": "Снегопочистващите фирми трябва да направят организацията си на работа, защото тя е много важна. Това каза кметът на Столична община Йорданка Фандъкова пред журналисти, предаде репортер на  Агенция „Фокус“ . „Ние задължаваме фирмите да имат налични калиеви и магнезиеви соли“, обясни Фандъкова. По думите й това се прави за случаите на по-тежки зими. „Ако всичко това е налично, което се надявам да е така, остава фирмите да направят организацията си на работа, защото тя е много важна“, поясни кметът. По думите й те трябва да имат подготвен персонал и шофьори, за да могат да изпълняват договорите си в съответните срокове. „68 са точките, на които при прогноза за снеговалеж, трябва да бъдат изкарани снегорини, за да имат готовност независимо от трафика, да се включат бързо в движението. Знаете, че в предходните два дни бях във Виена, там имах среща с кмета. Специално поисках да проверя техния опит при снегопочистването. Нашият столичен инспекторат заимства много от опита на Виена при организацията и при подготовката на тази дейност. Не коментирам, че техният бюджет е много по-голям“, допълни тя и уточни, че е важна организацията. „Разговаряхме със собственика на една от фирмите, в чиято база се намираме. Искам пилотно тази година да опитаме с воден разтвор на натриев хлорид предварително да обработят едно от трасетата, за да можем да преценим дали това е подходящо в нашите условия и в новите договори да поискаме да имаме такава техника, която да може да обработва предварително улиците. Дали ще се окаже удачно не мога да кажа, но това е нещо, което ще направим още тази зима“, обясни Фандъкова. \r\nДеница КИТАНОВА", "date": "2018.10.24", "title": "Кметът на София Йорданка Фандъкова за зимния сезон: Тази година предварително ще обработим избрано трасе с разтвор на натриев хлорид, за да видим подходящ метод ли е в нашите условия"}
{"url": "http://www.focus-news.net/news/2018/10/24/2582018/sliven-obshtinata-priklyuchi-izpalnenieto-na-edin-ot-nay-golemite-proekti-ot-investitsionnata-si-programa-podobryavane-na-gradskata-sreda-na-sliven.html", "text": "Община Сливен приключи изпълнението на един от най-големите проекти от инвестиционната си програма - „Подобряване на градската среда на Сливен“. Проектът е на стойност над 2 199 000 лв. Той включваше благоустрояване на поречието на река „Асеновска“ и кв. „Република“. Това съобщи пред журналисти ръководителят на проекта Митка Крълева, предаде репортер на  Радио „Фокус“ – Сливен . \r\nИзградени са спортни и детски площадки, велоалеии и зони за спорт и отдих. По поречието на река Асеновска е изградено мултифункционално игрище за волейбол и баскетбол, паркинг за 6 автомобила, фитнес на открито, две детски площадки, пясъчник алея за детски велосипеди и тоалетна. Обновени са зелените площи,има ново парково и декоративно осветление и велосипедни алеи. \r\nДругият обект - кв. „Република“, е разделен на три района, за които е направено благоустрояване като озеленяване, пешеходни алеи. Обособени са зелени площи и алеи, поставени са скамейки и осветление, изградени са детска площадка и фонтан. Във втория район по проекта са обновявени алеите, изградено е игрище за минифутбол и баскетбол, фитнес-уреди на открито, паркинг със 17 места и две беседки. В третия район са обновени зелените площи, има нови детска площадка, игрище за волейбол, фонтан, маса за тенис и питейна фонтанка. \r\nЛюдмила ЙОРГОВА", "date": "2018.10.24", "title": "Сливен: Общината приключи изпълнението на един от най-големите проекти от инвестиционната си програма - „Подобряване на градската среда на Сливен“"}
{"url": "http://www.focus-news.net/news/2018/10/24/2582019/ministar-temenuzhka-petkova-zaminava-za-moskva-za-16-oto-zasedanie-na-mezhdupravitelstvenata-balgaro-ruska-komisiya-za-satrudnichestvo.html", "text": "Министърът на енергетиката Теменужка Петкова и водена от нея делегация заминават за руската столица Москва. Това съобщиха от пресцентъра на  Министерство на енергетиката . В периода от днес до 26 октомври там ще се проведе шестнадесетото заседание на Междуправителствената българо-руска комисия за икономическо и научно-техническо сътрудничество. Форумът е под председателството на министър Петкова и министъра на промишлеността и търговията на Руската Федерация Денис Мантуров.   \r\nПо време на заседанието ще бъдат разгледани въпроси от различни области на двустранното икономическо сътрудничество – търговия, енергетика, туризъм, селско стопанство, информационни технологии, корабостроене, транспорт и други. В рамките на сесията в руската столица ще бъде проведен и бизнес форум, в който се очаква да вземат участие представителите на компании от двете държави.", "date": "2018.10.24", "title": "Министър Теменужка Петкова заминава за Москва за 16-ото заседание на Междуправителствената българо-руска комисия за сътрудничество"}
{"url": "http://www.focus-news.net/news/2018/10/24/2582022/gabrovo-81-godishen-mazh-ot-sevlievo-e-stanal-zhertva-na-telefonna-izmama-s-8-850-leva.html", "text": "Телефонна измама за 8850 разследва полицията в Севлиево. Съобщение за случилото се е получен вчера сутринта в местното полицейско управление. Това съобщиха от пресцентъра на  Областна дирекция на МВР – Габрово . 81-годишен мъж на града е съобщил, че предния ден, около 11.00 часа, неизвестно лице го е въвело в заблуждение чрез телефонни обаждания относно това, че трябва да помогне в акция на полицията за залавяне на престъпна група, като даде наличните си парични средства, които да послужат за залавяне на измамници. С това му е причинена имотна вреда в размер на сумата от 8 850 лева. Образувано е досъдебно производство срещу неизвестен извършител за престъпление по чл.209, ал.1 от Наказателния кодекс.", "date": "2018.10.24", "title": "Габрово; 81-годишен мъж от Севлиево е станал жертва на телефонна измама с 8 850 лева"}
{"url": "http://www.focus-news.net/news/2018/10/24/2582023/nereglamentirana-sech-ostavi-bez-tok-obshtinite-boboshevo-kocherinovo-i-dupnitsa.html", "text": "При нерегламентирана сеч тази сутрин е съборено дърво върху електропровода, захранващ алтернативно община Бобошево. Това съобщиха от пресцентъра на  ЧЕЗ . Основното електрозахранване на района в момента е изключено по искане на държавния Електроенергиен системен оператор (ЕСО) за извършване на ремонтни дейности. Осигуреното от ЧЕЗ Разпределение резервно захранване беше нарушено заради счупено съоръжение в резултат на падналото дърво в 11.03 часа. Екипите на дружеството пристигнаха на място и отстраниха повредата в максимално кратки срокове. В 12.14 часа резервното електрозахранване беше възстановено. \r\nЗасегнати от нерегламентираната сеч бяха 7 158 клиенти на територията на общините Бобошево, Дупница и Кочериново. \r\nОстаналите прекъсвания в региона през последните три месеца са в резултат на ремонта на ЕСО. ЧЕЗ Разпределение  е задължено да обезопаси мрежата в обхвата на ремонтните дейности. По информация на ЕСО ремонтът ще приключи на 4 ноември. Необходимо е ЧЕЗ Разпределение да обезопасява мрежата при нови заявки за изключване от страна на Електроенергийния системен оператор.", "date": "2018.10.24", "title": "Нерегламентирана сеч остави без ток общините Бобошево, Кочериново и Дупница"}
{"url": "http://www.focus-news.net/news/2018/10/24/2582016/kyustendil-do-1s-e-padnala-temperaturata-tazi-sutrin-v-rayona-na-instituta-po-zemedelie-v-grada.html", "text": "До – 1°С е паднала температурата тази сутрин в района на Института по земеделие в Кюстендил. Това съобщи за  Радио „Фокус” – Кюстендил  доцент д-р Илияна Кришкова, временно изпълняващ длъжността на директор в научния институт. Това е и първото по-сериозно падане на температурата от началото на есенния сезон. Минусовите градуси са отчетени около 8.00 часа. Според доцент д-р Илияна Кришкова тази температура не може да окаже негативно влияние върху реколтата от ябълки, чието прибиране в района продължава. Институтът по земеделие в Кюстендил е разположен в землището на село Ябълково, една от най-ниските точки в Кюстендилска котловина, през която преминават три реки – Струма, Банщица и Бистрица. \r\nВенцеслав ИЛЧЕВ", "date": "2018.10.24", "title": "Кюстендил\": До – 1°С е паднала температурата тази сутрин в района на Института по земеделие в града"}
{"url": "http://www.focus-news.net/news/2018/10/24/2582013/api-napomnya-na-shofyorite-da-ne-tragvat-s-letni-gumi-kam-planinskite-prohodi-zashtoto-prognozata-na-sinoptitsite-predvizhda-vloshavane-na-vremeto.html", "text": "Шофьорите да не тръгват с летни гуми към планинските проходи, защото прогнозата на синоптиците предвижда влошаване на времето. Това съобщиха от пресцентъра на  Агенция „Пътна инфраструктура“ . По високопланинските проходи през следващото денонощие се очаква влошаване на времето и на много места е възможно дъждът да премине в сняг. Прогнозата на синоптиците е за значително застудяване. В тази връзка Агенция „Пътна инфраструктура“ апелира шофьорите, на които им предстои пътуване през планинските проходи, да не тръгват на път с автомобили с летни гуми и да карат със скорост, съобразена с метеорологичните условия. \r\nПътноподдържащите дружества са готови да реагират веднага и да обработят настилките, за да се осигури безопасното пътуване на шофьорите. В опорните пунктове има нужните количества сол, пясък и химикали и машини за посрещане на първия сняг. Директорите на пътните управления следят метеорологичните прогнози по райони и ще предприемат необходимите действия за обработка на настилките във високопланинските райони и проходите, където има предпоставки за хлъзгавост и заледявания по усойните места.", "date": "2018.10.24", "title": "АПИ напомня на шофьорите да не тръгват с летни гуми към планинските проходи, защото прогнозата на синоптиците предвижда влошаване на времето"}
{"url": "http://www.focus-news.net/news/2018/10/24/2582021/kmetat-na-sofiya-yordanka-fandakova-sanktsiite-za-snegopochistvashtite-firmi-sa-seriozni-firmite-znayat-tova-i-se-nadyavam-da-polozhat-maksimalni-usiliya.html", "text": "Санкциите за снегопочистващите фирми са сериозни, те знаят това и се надявам да положат максимални усилия. Това каза кметът на Столична община Йорданка Фандъкова пред журналисти, предаде репортер на  Агенция „Фокус“ . „Знаете, че санкциите са сериозни. За миналия зимен сезон, общо удръжки и санкции са 3,5 млн. лв., които общината е спестила от това, което фирмите са поискали да им бъде платено, заради непочистени добре пътища, спирки или тротоари и подходи към спирките, които са ангажимент към общината“, допълни още Фандъкова. Тя припомни, че собствениците на магазини и офиси трябва да изчистят тротоарите към тях. По думите й няма промяна на санкциите, защото договорите с фирмите са същите. „За непочистена навреме спирка, навреме означава до 7.30 ч. фирмата дължи до 2000 лв. санкция. Ако снеговалежът започне след обяд, до 19.30 ч. е срокът за почистване. Ако има непочистени участъци за 100 кв. метра санкцията е 1000 лв.“, допълни още кметът. Фандъкова коментира,че разчита на колегите си от Столичния инспекторат и припомни, че той разполага с GPS система, която следи в реално време почистването и работата на техниката. „Това помага и на Инспектората да могат да контролират и да санкционират, ако има спорове при установяване на некачествено свършена работа“, допълни още кметът на София. Тя уточни, че разчита на колегите си от Аварийно-спасителната дейност и на заместник-кмета по екология Йоана Христова, която ръководи цялата дейност.  \r\nДеница КИТАНОВА", "date": "2018.10.24", "title": "Кметът на София Йорданка Фандъкова: Санкциите за снегопочистващите фирми са сериозни, фирмите знаят това и се надявам да положат максимални усилия"}
{"url": "http://www.focus-news.net/news/2018/10/24/2582024/spetsializiraniyat-nakazatelen-sad-osadi-chetirima-telefonni-izmamnitsi-varnati-sa-parite-na-9-izmameni-vazrastni-zheni-ot-sliven.html", "text": "Две ефективни и две условни присъди постанови Специализираният наказателен съд за четирима телефонни измамници, след като се признаха за виновни, върнаха до стотинка парите на 9 пострадали възрастни жени от Сливен и поискаха споразумение със Специализираната прокуратура. Това съобщиха от пресцентъра на  Апелативна специализирана прокуратура . \r\nДвамата организатори на престъпната група Димитър П. и Георги И. приеха да изтърпят ефективни наказания, съответно от година и шест месеца и една година, при първоначален общ режим. Другите двама получиха условни наказания от 2 години и година и 10 месеца с четиригодишен изпитателен срок. Съдът прие споразумението с прокуратурата, наложените наказания са окончателни и не подлежат на обжалване и протест. \r\nЧетиримата осъдени бяха обвинени от Специализираната прокуратура за участие в организирана престъпна група, действала на територията на Сливен и Ямбол, която от началото на май 2013 г. до 27 юни 2013 г., в условията на продължавано престъпление, нанесла чрез измама вреди на възрастни хора за общо 22 928.96 лева (част от парите са искани и получени в евро). \r\nНай-често измамниците се представяли за лекари и убеждавали пострадалите, че техен близък страда от тежко заболяване и се нуждае от ваксина, или пък е претърпял катастрофа. Исканите от тях суми, за да „помогнат“ на внуци, дъщери и зетьове, варирали от 800 до 7 000 лева.", "date": "2018.10.24", "title": "Специализираният наказателен съд осъди четирима телефонни измамници, върнати са парите на 9 измамени възрастни жени от Сливен"}
{"url": "http://www.focus-news.net/news/2018/10/24/2582025/sport-grigor-dimitrov-izliza-na-tsentralniya-kort-vav-viena-sled-1800-chasa-dnes.html", "text": "Григор Димитров излиза на Централния корт срещу Михаил Кукушкин (№ 71 в световната ранглиста) в третия двубой от програмата във Виена днес. Очаква се мачът да започне след 18:00 часа. \r\nСрещу казахстанеца Димитров има една победа от две срещи. Това стана през 2012 година на „Мастърс“ турнира в Маями. Три години по-късно Кукушкин победи в петсетов мач на Откритото първенство на Съединените щати. \r\nПри успех над Кукушкин Григор Димитров ще срещне утре Андрей Рубльов (№ 76), който в понеделник се справи със съпротивата на американеца Денис Кудла (№ 62) след 7:6(3), 6:0. \r\nВенцислав ДРАГОМАНОВ", "date": "2018.10.24", "title": "Спорт: Григор Димитров излиза на Централния корт във Виена след 18:00 часа днес"}
{"url": "http://www.focus-news.net/news/2018/10/24/2582026/shumen-vodata-ot-sedem-obshtestveni-cheshmi-v-grada-e-s-otkloneniya-ot-zdravnite-normi.html", "text": "Водата от седем обществени чешми в Шумен  е с отклонения от здравните норми. Това сочи справка на сайта на  Регионална здравна инспекция-Шумен  за резултатите от проведен лабораторен контрол на водата от единадесет местни водоизточника. По всички изследвани показатели отговаря водата от чешмите в Шумен по пътя за Паметник „Създатели на българската държава”, по пътя за кв. „Дивдядово” и в квартала, ул. „Поройна“ и чешма № 2 по пътя за с. Лозево. С отклонения по отношение на микробиологичните показатели е водата от чешмите в град Шумен до к-с „Кьошковете”, в кв. Б. Българано в местност „Бабешкия мост“, в кв. „Дивдядово”, ул. „Изворна“ до комплекс „Бохеми“, чешма № 1 по пътя за с. Лозево и чешмата на разклона за с. Кочово по пътя от с. Лозево за с. Новосел. Водата от тези чешми не следва да се ползва за пиене. Водата от чешмата на кръстовището на ул. „Тетово“ и ул. „В. Левски“- срещу „Томбул джамия”, не отговаря на здравните норми по химични – наднормено съдържание на нитрати и микробиологични показатели и не следва да се ползва за питейни цели. Водата от чешмата на ул. „Янко Сакъзов” е с наднормено съдържание на нитрати. Измерените стойности за нитрати са съответно 69 мг/л при максимално допустими 50 мг/л. Водата от тази чешма да не се ползва за пиене от малки деца.", "date": "2018.10.24", "title": "Шумен: Водата от седем обществени чешми в града е с отклонения от здравните норми"}
{"url": "http://www.focus-news.net/news/2018/10/24/2582028/predsedatelyat-na-komisiyata-po-vatreshna-sigurnost-i-obshtestven-red-tsvetan-tsvetanov-se-sreshtna-s-bivshiya-ministar-na-otbranata-na-albaniya-fatmir-mediu.html", "text": "Председателят на Комисията по вътрешна сигурност и обществен ред и председател на ПГ на ГЕРБ Цветан Цветанов проведе работна среща с Фатмир Медиу, който е бивш министър на отбраната на Албания и настоящ народен представител в албанския парламент. Това съобщиха от пресцентъра на  ПП ГЕРБ . По време на срещата бе обсъдена политическата ситуация в Западните Балкани и възможностите за засилване на парламентарното сътрудничество в сектор „Сигурност“. „Съвместната работа за справяне с общите предизвикателства пред сигурността в региона и в Европа е ключова за успеха на нашите усилия, защото проблемите, пред които сме изправени, са с транснационален характер и заедно ще сме много по-ефективни в противодействието на организираната престъпност, радикализацията, тероризма, контрабандата и миграционния натиск“, подчерта Цветанов. \r\nДвамата се обединиха около становището, че изключително важен резултат от Българското председателство на Съвета на ЕС е поставянето на европейската перспектива за страните от Западните Балкани на водещо място сред акцентите в дневния ред на ЕС. Според Медиу европейският и евро-атлантическият път за развитие на региона са без алтернатива, а ролята и подкрепата на България са ключови. В срещата се включи и депутатът от парламентарната група на ГЕРБ и член на Комисията по вътрешна сигурност и обществен ред Пламен Нунев.", "date": "2018.10.24", "title": "Председателят на Комисията по вътрешна сигурност и обществен ред Цветан Цветанов се срещна с бившия министър на отбраната на Албания Фатмир Медиу"}
{"url": "http://www.focus-news.net/news/2018/10/24/2582031/makfaks-makedoniya-migranti-v-bosna-i-hertsegovina-probiha-politseyski-kordon-i-se-nasochiha-kam-harvatskata-granitsa-gkpp-malevats-e-zatvoren-za-dvizhenie.html", "text": "Мигранти пробиха полицейски кордон от страната на Босна и Херцеговина и се насочиха към граничния контролно-пропускателен пункт с Хърватия, предава македонската информационна агенция  „Макфакс“ , като се позовава на местни медии. \r\nСъгласно разпространената информация, има пострадали при инцидента. На място са пристигнали и служители на хърватската полиция. Заради случилото се движението през ГКПП „Малевац“ е затворен изцяло за преминаване. \r\nПо данни на сараевските медии, в сблъсъците с полицията са участвали между 150 и 200 мигранти, сред които жени и деца.  \r\nПовече от 100 мигранти прекараха нощта край границата при Малевац, очаквайки да влязат в Хърватия. В същото време на гарата в Бихач полицията блокира влак, който пристигна от Сараево и не позволи на пътниците да го напуснат. Повечето от тях са били мигранти.  \r\nВ района на града има около 10 хил. мигранти, които искат да влязат на хърватска земя и оттам да отидат в страните от Европейския съюз. Тереза Герова", "date": "2018.10.24", "title": "„Макфакс“ (Македония): Мигранти в Босна и Херцеговина пробиха полицейски кордон и се насочиха към хърватската граница, ГКПП \"Малевац\" е затворен за движение"}
{"url": "http://www.focus-news.net/news/2018/10/24/2582029/d-r-gergana-kolarova-psagbal-sveta-sofiya-11-bolnitsi-3-ot-koito-izvan-sofiya-se-vklyuchiha-v-bezplatnite-pregledi-za-rak-na-gardata.html", "text": "11 болници, 3 от които извън София, се включиха в безплатните прегледи за рак на гърдата през месец октомври. Това каза изпълнителният директор на ПСАГБАЛ „Света София“ д-р Гергана Коларова на събитие, свързано с информационната и профилактична кампания за борба с рака, инициирано от здравното заведение, предаде репортер на  Агенция „Фокус“ . „Ние правим всичко това, защото сме убедени, че колкото по-рано се диагностицира този проблем, толкова по-успешно може да бъде решен и толкова по-успешни ще бъдем ние в нашето лечение\", обясни тя. \r\nДо пилоните на НДК бяха пуснати 1 200 розови балона в памет на жените, които всяка година губят битката с рака на гърдата. По този повод д-р Коларова заяви: \"Балоните тази година са 1200, но ние се надяваме, че оттук нататък тяхната бройка ще  намалява. Апелираме всички дами, нашите близки, жените от цяла България да ходят редовно на тези профилактични прегледи, защото това е важно. За нас това е кауза“.  \r\n\"Всички трябва да сме много обединени в усилията си и нашите послания да стигнат до колкото се може повече хора, защото през 2017 двойно се е увеличила заболеваемостта сред най-младите, между 30-39 години. Това е тревожно. Всички трябва да сме много обединени в усилията си и нашите послания да стигнат до колкото се може повече хора. Това е тревожно, то си има своите причини и затова ние сме изключително ангажирани\", обясни д-р Коларова.", "date": "2018.10.24", "title": "Д-р Гергана Коларова, ПСАГБАЛ „Света София“: 11 болници, 3 от които извън София, се включиха в безплатните прегледи за рак на гърдата"}
{"url": "http://www.focus-news.net/news/2018/10/24/2582030/yuliya-tsinzova-stolichna-biblioteka-spazvame-stroga-finansova-distsiplina-i-v-momenta-bibliotekata-nyama-zadalzheniya.html", "text": "Спазваме строга финансова дисциплина и в момента библиотеката няма задължения. Това каза директорът на Столична библиотека Юлия Цинзова в интервю за  Агенция „Фокус“  по повод 90 години от създаването на библиотеката. \r\n„През последните 5 години, в които съм директор, се забелязва ясна тенденция за увеличаване на читателите - в края на 2013 г. библиотеката имаше 32 000 читатели, днес те вече са 51 000. Средствата за закупуване на книги от бюджета са два и половина пъти повече. Над два пъти са се увеличили прочетените от фонда на библиотеката книги. За тези 5 години създадохме Информационен център, Дигитален център, открихме филиал в район „Студентски”,  тръгна първият в България Библиобус, реновирахме филиала в „Люлин”, открихме арт-депо и арт-ателие в библиотеката. Съвместно със Столична община и Асоциация за развитие на София открихме и Лаборатория за иновации с дигитална библиотека на територията на филиал „Сердика“, обясни Цинзова. \r\nТя посочи, че през тези години библиотеката е получавала подкрепата на Столична община и администрациите на районите, в които има филиали. „В края на 2013 г. Столична библиотека имаше задължения около 250 000 лв. при средства за издръжка от бюджета 380 000 лв. Ръководството и екипът на библиотеката приеха нова структура. Спазваме строга финансова дисциплина – днес Библиотеката няма задължения и изпълнява амбициозна програма за дигитализация и създаване на нови културно-образователни пространства за четене. Централната сграда на Библиотеката на София е пред реконструкция и модернизация“, каза още тя и посочи, че развитието на модерната библиотека изисква големи инвестиции в информационната инфраструктура и адекватно и достойно заплащане на труда на библиотекарите, инженерите, IT и други експерти, работещи в библиотеката. \r\n„Сред основните приоритети на библиотеката са дигитализацията на книжовното ни наследство и създаване на дигитални платформи, виртуални колекции и културно-образователни продукти, разширяването на достъпа до електронните информационни ресурси, мобилното обслужване на социални институции, създаването на атрактивни арт пространства за привличане нови читателски публики в културната инфраструктура на София, участието в национални образователни кампании за насърчаване на четенето и търсенето на модерни креативни формати на общуване с читателите“, коментира Цинзова. \r\nЦветилена СИМЕОНОВА Пълния текст на интервюто четете по-късно в „Мнение”", "date": "2018.10.24", "title": "Юлия Цинзова, Столична библиотека: Спазваме строга финансова дисциплина и в момента библиотеката няма задължения"}
{"url": "http://www.focus-news.net/news/2018/10/24/2582020/inzh-veselin-stanchev-obshtina-veliko-tarnovo-vzeti-sa-prevantivni-merki-vav-vrazka-s-obyaveniya-oranzhev-kod-za-silen-vyatar-kam-momenta-obstanovkata-e-spokoyna.html", "text": "Взети са превантивни мерки във връзка с обявения оранжев код за силен вятър и рязко застудяване на времето. Това съобщи за  Радио „Фокус“ – Велико Търново  инж. Веселин Станчев, главен експерт в звено „Сигурност и отбранително-мобилизационна подготовка“ в Община Велико Търново. Той посочи, че всички големи строителни фирми с техника на открито са предупредени да вземат мерки и да следят промените в метео обстановката. По думите му, се поддържа и непрекъсната двустранна връзка с останалите отговорни институции. \r\n„Метео обстановката за Велико Търново е 21 м./с., което превърнато в километри е 63 км./ч. а това не е чак толкова висока стойност, не е от степента на ураган. Все пак, при такова време, моите препоръки са гражданите да обезопасят терасите си от гледна точка на предмети като саксии, стелажи, които при по-силен вятър биха могли да паднат и да наранят някого“, посочи инж. Станчев.  Неговият съвет е при придвижване на открито хората да бъдат внимателни, когато преминават покрай сгради, дървета или билбордове. \r\nМария НЕДЕВА", "date": "2018.10.24", "title": "Инж. Веселин Станчев, Община Велико Търново: Взети са превантивни мерки във връзка с обявения оранжев код за силен вятър, към момента обстановката е спокойна"}
{"url": "http://www.focus-news.net/news/2018/10/24/2582034/zam-ministar-ahladova-za-20-godini-notariata-se-e-utvardi-kato-institutsiya-s-visok-moral-i-profesionalizam.html", "text": "Нотариалната камара постигна сериозни успехи във включването на съвременните авангардни технологии и процеси на дигитализация в ежедневната си дейност, с което подобри обслужването на гражданите, бизнес организациите и институциите.Това заяви днес заместник-министърът на правосъдието Десислава Ахладова по време форум, посветен на 20-годишнината на Нотариалната камара в България, съобщиха от пресцентъра на  Министерството на правосъдието . \r\nПред делегатите на конгреса на тема „Нотариусът – довереник на държавата и на гражданите. Еволюцията на технологиите. Еволюция на правната сигурност“, Ахладова подчерта усилията и дейността на Камарата за създаването и въвеждането на Електронен регистър на завещания в рамките на Асоциацията на европейската мрежа на регистрите на завещанията (ENRWA), като част от общата стратегия на Европейския съюз за усъвършенстване и унифициране на материята, свързана с наследяването. \r\n„Както всички знаете, електронното правосъдие  беше приоритет на Българското председателство на Съвета на ЕС и остава такъв и в бъдещата работа на Министерството на правосъдието, и аз приветствам активната ангажираност и дейност на Нотариалната камара в този контекст“, каза заместник-министър Ахладова. По думите ѝ за изминалите 20 години нотариусите убедително са доказали, че са на нивото на своите отговорности и са завоювали заслужен авторитет, а нотариата се е утвърдил като институция с висок морал и професионализъм, ползваща се с уважение и доверие.  \r\nОт името на Съюза на нотариусите и Нотаралната камара председателят им Димитър Танев връчи на Министерството на правосъдието грамота за ползотворното партньорство и принос в развитието на нотариалната дейност.   \r\n Във форума участие взеха Мариус Колер - председател на Съвета на нотариатите на ЕС, заместник-министърът на МВР Красимир Ципов, председателят на Съюза на юристите Владислав Славов, председателят на Висшия адвокатски съвет Ралица Негенцова, представители на нотариатите на Франция, Германия, Русия, Беларус, Хърватия, Македония и др.", "date": "2018.10.24", "title": "Зам.-министър Ахладова: За 20 години нотариата се е утвърди като институция с висок морал и професионализъм"}
{"url": "http://www.focus-news.net/news/2018/10/24/2582027/kmetat-na-sofiya-yordanka-fandakova-na-obektite-koito-izpalnyava-stolichna-obshtina-kam-momenta-shte-badat-napraveni-oditi-ako-sa-poiskani-takiva.html", "text": "На обектите, които изпълнява Столична община към момента, ще бъдат направени одити, ако са поискани такива. Това каза кметът на София Йорданка Фандъкова пред журналисти, предаде репортер на  Агенция „Фокус“ . Във връзка с ремонтите в центъра на столицата, Фандъкова коментира, че днес на комисия в Общинския съвет са били изслушани всички участници в ремонтираните зоните. „Цялата дейност на общината в това отношение е абсолютно публична. Проверявани сме многократно. Понеже четох, че се искат одити - на всеки европейски проект са правени неколкократно одити. Така че със сигурност и на обектите, които изпълняваме в момента, ще бъдат направени“, каза Фандъкова и уточни, че вече е възложила проверка за зона 2 от ремонтите. „Ще изчакам резултатите. Така че проверките са част от цялата наша дейност и всички институции, вътрешни и външни, ни проверяват непрекъснато“, коментира кметът на София.  \r\nДеница КИТАНОВА", "date": "2018.10.24", "title": "Кметът на София Йорданка Фандъкова: На обектите, които изпълнява Столична община към момента, ще бъдат направени одити, ако са поискани такива"}
{"url": "http://www.focus-news.net/news/2018/10/24/2582032/pleven-zadarzhani-sa-mazh-i-zhena-obyaveni-za-mezhdunarodno-izdirvane-ot-ispaniya.html", "text": "Задържани са мъж и жена, обявени за международно издирване от Испания. Това съобщиха от пресцентъра на  МВР . На 23 октомври в хода на полицейска проверка в село Гривица служители на плевенското Първо РУ са установили и задържали мъж на 28 години и 58-годишна жена от Плевен. Двамата са обявени за международно издирване с цел арест и екстрадиция от Кралство Испания с шенгенски идентификатор. Арестувани са за срок до 24 часа. Уведомени са Дирекция „Международно оперативно сътрудничество“ - МВР и Окръжна прокуратура - Плевен.", "date": "2018.10.24", "title": "Плевен: Задържани са мъж и жена, обявени за международно издирване от Испания"}
{"url": "http://www.focus-news.net/news/2018/10/24/2582037/sliven-kmetat-stefan-radev-predstavi-doklad-za-podgotovkata-na-obshtinata-za-zimen-sezon-2018-2019-g.html", "text": "Кметът на Сливен Стефан Радев представи доклад за подготовката на Общината за зимен сезон 2018-2019 г. на състоялото се вчера заседание в Областна администрация – Сливен.  Това съобщиха от пресцентъра на  Община Сливен . Докладът е изготвен във връзка със заповедта на областния управител Чавдар Божурски, за предприемане на превантивни мерки по зимната подготовка. Всички рапоредени в заповедта мероприятия са изпълнени в срок. В началото на месец ноември предстоисреща с кметове и кметски наместниципо въпросите за зимно поддържане в населените места и приемане на техниката за зимно подъдржане на общинската пътна мрежа и уличната инфраструктура в град Сливен. Две дружества имат сключени договори с Общината. ДЗЗД „Грийн партнърс-БКС” ЕООД ще изпълнява дейностите по зимното поддържане на улиците в град Сливен. „Пътно поддържане – Сливен” ЕООД ще поддържа общинската пътна мрежа. \r\nВсички структурни звена на Общината са проверени и имат готовност за работа при зимни условия.Извършена е необходимата профилактика на системите за отопление. Навсякъде е заредено с гориво. Персоналът е инструктиран, планирани са действията за справяне при възникване на извънредна ситуация.", "date": "2018.10.24", "title": "Сливен: Кметът Стефан Радев представи доклад за подготовката на Общината за зимен сезон 2018-2019 г."}
{"url": "http://www.focus-news.net/news/2018/10/24/2582036/blagoevgrad-kragla-masa-na-tema-badeshte-za-naukite-za-drevnostta-be-otkrita-v-grada.html", "text": "Кръгла маса на тема „Бъдеще за науките за древността”, организирана от Община Благоевград и сдружение „Нова България”, бе открита в Благоевград, предаде репортер на  Радио „Фокус” – Пирин . Събитието, което ще продължи и утре, има за цел да събере изследователи и историци, които да дискутират важни въпроси и проблеми, свързани с науките за древността. Официален гост на форума е заместник-областният управител Иван Стоянов.  \r\nЛектори в двата дни ще бъдат проф. Рая Заимова; Петя Велева; проф. Валерия Фол, която е и почетен член на сдружение „Нова България”; Илия Борисов, уредник в Регионален исторически музей – Благоевград; доц. Емил Бузов; проф. Петър Димитров, Нов български университет; проф. Калин Порожанов; д-р Ирина Шопова; проф. Георги Краев; доц. Камен Димитров; д-р Денис Исаев, уредник в Регионален исторически музей – Благоевград и председател на сдружение „Нова България”, и Станимир Радулов, председател на Военния клуб. \r\nКръглата маса бе открита от д-р Исаев, който поздрави всички присъстващи, изказвайки особена благодарност към кмета на Благоевград д-р Атанас Камбитов, Общинската и Областната администрация, затова, че са се съгласили да бъдат домакин на инициативата. Проф. Валерия Фол също поздрави присъстващите. Преди началото на кръглата маса бе прочетен и поздравителен адрес от кмета д-р Атанас Камбитов. \r\nЛивия НИНОВА", "date": "2018.10.24", "title": "Благоевград: Кръгла маса на тема „Бъдеще за науките за древността” бе открита в града"}
{"url": "http://www.focus-news.net/news/2018/10/24/2582038/stara-zagora-29-godishen-mazh-e-ranen-s-nozh-pri-skandal-v-chirpan-prerasnal-v-sbivane.html", "text": "29-годишен мъж е ранен с нож при скандал в Чирпан, прераснал в сбиване. Това съобщиха от пресцентъра на  МВР . Вчера, полицаи от РУ – Чирпан се отзовали на сигнал, постъпил в 18.40 часа, за скандал на улица в града, прераснал в сбиване. Според информацията, при разпрата 29-годишен мъж е бил ранен с нож. Пострадалият е откаран в болница и настанен за лечение без опасност за живота. В резултат на незабавните оперативно-издирвателни действия е установен извършителят на деянието - 20-годишен мъж от Чирпан. Той е задържан с полицейска мярка за срок до 24 часа. Образувано е досъдебно производство.", "date": "2018.10.24", "title": "Стара Загора: 29-годишен мъж е ранен с нож при скандал в Чирпан, прераснал в сбиване"}
{"url": "http://www.focus-news.net/news/2018/10/24/2582040/kabinetat-zadalzhi-administratsiite-da-razshiryat-tsifrovite-si-uslugi-s-resursite-na-elektronnoto-upravlenie.html", "text": "Кабинетът задължи администрациите да разширят цифровите си услуги с ресурсите на електронното управление. Това съобщиха от  Правителствената информационна служба . До 30 ноември всички административни органи да регистрират свои профили в Системата за сигурно електронно връчване (е-Връчване), поддържана и развивана от Държавната агенция „Електронно управление“ (ДАЕУ), реши правителството. По този начин се предоставя технологична възможност за взаимодействие на гражданите, на бизнеса и на административните органи по електронен път, както и за заявяване и доставка на електронни административни услуги и изпращане и получаване на електронни документи към и от администрациите. \r\nОсвен регистрация в системата, в същия срок администрациите трябва да разработят свои вътрешни правила и процедури за приемане и изпращане на документи и съобщения по електронен път. \r\nСистемата за е-Връчване е част от ресурсите на електронното управление и позволява изпращане и/или получаване, както и съхраняване на електронни документи и съобщения за/от публични органи, физически и юридически лица. Комуникацията чрез системата замества класическия метод за доставка на писма и е в съответствие с Регламент (ЕС) № 910/2014 и със Закона за електронното управление. Системата за е-Връчване поддържа възможност за получаване на известия по електронна поща и чрез SMS за изпратени и връчени документи. Достъпът до нея се осъществява след еднократна регистрация чрез квалифициран електронен подпис и ПИК на Националния осигурителен институт. \r\nЧрез системата за е-Връчване се предоставя електронната административна услуга „Предоставяне на услуга за електронна препоръчана поща“, която е безплатна за гражданите и за бизнеса. Всички административни органи могат да интегрират системата за е-Връчване към информационните си системи или да я използват чрез потребителски интерфейс на адрес https://edelivery.egov.bg.", "date": "2018.10.24", "title": "Кабинетът задължи администрациите да разширят цифровите си услуги с ресурсите на електронното управление"}
{"url": "http://www.focus-news.net/news/2018/10/24/2582035/dzhon-boltan-za-interfaks-tramp-i-putin-shte-obsadyat-v-parizh-vazmozhnostite-za-palnoformatna-sreshta-na-varha.html", "text": "Съветникът по националната сигурност на американския президент Джон Болтън заяви пред агенция  Интерфакс , че не изключва възможността държавният глава на Руската федерация Владимир Путин и лидера на САЩ Доналд Тръмп да проведат среща на върха следващата година. Това може да се случи във Вашингтон, след което Тръмп да направи ответна визита в Москва. \r\n„Разчитаме, че (пълноформатната среща) ще бъде обсъдена в Париж. Първоначално ще има възможност за среща на върха във Вашингтон следващата година, след което – ответна визита на Тръмп в Москва през същата година. Предстои двамата лидери да обсъдят това“, подчерта Болтън. \r\nВ отговор на въпрос дали остава в сила поканата към Путин да посети Вашингтон, американецът увери: „Да, в сила е“. \r\nДвамата световни лидери ще проведат среща на 11 ноември в Париж, в кулоарите на честванията на 100-годишнината от края на Първата световна война.  Тереза Герова", "date": "2018.10.24", "title": "Джон Болтън за Интерфакс: Тръмп и Путин ще обсъдят в Париж възможностите за пълноформатна среща на върха"}
{"url": "http://www.focus-news.net/news/2018/10/24/2582042/parlamentat-reshi-na-parvo-chetene-balgarskata-agentsiya-za-eksportno-zastrahovane-da-priema-strategiyata-za-iznosa-na-stoki-i-uslugi.html", "text": "Парламентът прие на първо четене промени в Закона за експортното застраховане, предаде репортер на  Агенция „Фокус“ . Предлага се Междуведомственият съвет по експортно застраховане да отпадне като орган, който приема дългосрочна стратегия за износа на български стоки и услуги. С измененията стратегията ще се приема от Българската агенция за експортно застраховане. Вносителите от Министерски съвет посочват, че  МСЕЗ провежда само 2-3 заседания годишно, на които основно се предлагат за одобрение застрахователни сделки, които в повечето случаи са с недостатъчно мотивирани и обосновани параметри. На заседанията на МСЕЗ не са приемани заложените в закона стратегии, а именно краткосрочни стратегии и дългосрочна стратегия за подкрепа на износа на български стоки и услуги. Според мотивите за промените целта, за която е създаден МСЕЗ, не се изпълнява. МСЕЗ ще продължава да изпълнява функциите си до вписването на промяната в системата за управление в Търговския регистър. \r\nБиляна ИВАНОВА", "date": "2018.10.24", "title": "Парламентът реши на първо четене Българската агенция за експортно застраховане да приема стратегията за износа на стоки и услуги"}
{"url": "http://www.focus-news.net/news/2018/10/24/2582041/pravitelstvoto-predlaga-vladimir-penev-da-bade-udostoen-s-orden-sv-sv-kiril-i-metodiy.html", "text": "Правителството предлага на Президента на Република България да издаде Указ за награждаване на Владимир Пенев с орден „Св. св. Кирил и Методий“ – огърлие, за особено значимите му заслуги в областта на културата и изкуството. Това съобщиха от  Правителствената информационна служба . \r\nВладимир Пенев е магистър по актьорско майсторство за драматичен театър в класа на професор Николай Люцканов в НАТФИЗ „Кръстьо Сарафов“. От 1985 до 1992 г. участва в състава на Младежки театър „Николай Бинев“ в София, а след това е в трупата на Народен театър „Иван Вазов“. Има множество роли в киното и в телевизионни сериали. Участва активно в благотворителни инициативи, а през 2018, по негово предложение съвместно с община София, стартира проектът Улица „Иван Вазов“ - Музей на открито.", "date": "2018.10.24", "title": "Правителството предлага Владимир Пенев да бъде удостоен с орден „Св. св. Кирил и Методий“"}
{"url": "http://www.focus-news.net/news/2018/10/24/2582043/d-r-tihomir-gemedzhiev-psagbal-sveta-sofiya-oshte-polovin-mesets-shte-izvarshvame-bezplatni-pregledi-za-rak-na-gardata.html", "text": "С оглед на големия интерес нашата болница ще пусне допълнително още половин месец безплатни прегледи за всички жени в София. Това каза Д-р Тихомир Гемеджиев, завеждащ отделение гинекология за хирургия на млечната жлеза към ПСАГБАЛ „Света София“, на събитие, свързано с информационната и профилактична кампания за борба с рака, инициирано от здравното заведение, предаде репортер на  Агенция „Фокус“ . „Записването е по същия начин на телефона в болницата“, допълни д-р Гемеджиев. Той обясни, че през последните две-три години забелязва ръст на профилактиката и се диагностицират все по-ранни случаи на рак на гърдата. „Целта ни е на другото ни събиране, балоните да са с поне два по-малко и аз ще съм щастлив“, допълни д-р Гемеджиев.", "date": "2018.10.24", "title": "Д-р Тихомир Гемеджиев, ПСАГБАЛ „Света София“: Още половин месец ще извършваме безплатни прегледи за рак на гърдата"}
{"url": "http://www.focus-news.net/news/2018/10/24/2582046/pravitelstvoto-odobri-otchet-za-izpalnenieto-na-plana-za-deystvie-s-merkite-za-podobryavane-na-investitsionnata-sreda.html", "text": "Правителството одобри отчет за напредъка в изпълнението на Плана за действие с мерки, адресиращи основните проблемни области, възпрепятстващи нарастването на инвестициите. Това съобщиха от  Правителствената информационна служба . В рамките на отчетния период към 29 септември 2018 г. са изпълнени седем мерки. \r\nРазработена е наредба за издаваните документи за професионално обучение, с която се институционализират някои аспекти от професионалното образование и обучение, сред които и валидирането на професионални знания, умения и компетентности, придобити чрез неформално обучение или информално учене, издавани от институциите в системата на професионалното образование и обучение. \r\nПриет е План за действие за 2018 г. в изпълнение на Националната стратегия за учене през целия живот за периода 2014-2020 г., чрез който ще продължи осигуряването на условия за преход към функционираща национална система за учене през целия живот. \r\nОдобрен е ЗИД на Закона за енергетиката, с който се въвежда писмен мотивиран отказ за присъединяване при невъзможност за свързване на инвеститорите от операторите на техническата инфраструктура. \r\nИзпълнени са и мерки за подобряване на контрола и намаляване задълженията на юридическите и на физическите лица в хода на ревизионното производство. \r\nИзготвени са предложения за нормативни изменения на Закона за данък върху добавената стойност - за намаляване времето за изпълнение на задължението за самоначисляване на ДДС, и на Закона за данъците върху доходите на физическите лица (ЗДДФЛ) - работодателите да предоставят директно на НАП информацията във връзка с чл. 45 от ЗДДФЛ и отпадане на необходимостта това да правят физическите лица при подаване на годишната данъчна декларация по чл. 50 от ЗДДФЛ, с което ще се намалят разходите на задължените лица по деклариране на доходи и данъци, както и ще се увеличи взаимодействието с клиентите по електронен път.", "date": "2018.10.24", "title": "Правителството одобри отчет за изпълнението на Плана за действие с мерките за подобряване на инвестиционната среда"}
{"url": "http://www.focus-news.net/news/2018/10/24/2582048/odobreno-e-uvelichenie-na-kapitala-na-fond-menidzhar-na-finansovite-instrumenti-v-balgariya-ead.html", "text": "Със свое решение правителството одобри увеличаване на капитала на „Фонд мениджър на финансовите инструменти в България“ ЕАД с 340 000 лв. от бюджета на Министерството на финансите. Това съобщиха от  Правителствената информационна служба . Увеличаването на капитала ще се извърши чрез издаване на нови поименни акции с номинална стойност 1 лв. всяка. Средствата от увеличението на капитала са за обезпечаване на структурирането и функционирането на Звеното за координация в дружеството. За целта беше прието и постановление на МС, с което се одобряват промени по бюджета на Министерството на финансите за 2018 г. за допълнителни плащания в частта на финансирането на бюджетното салдо за сметка на централния бюджет в размер на 340 000 лв. Средствата за увеличаването на капитала са предвидени със Закона за държавния бюджет на Република България за 2018 година. \r\nЗвеното за координация във „Фонд мениджър на финансовите инструменти в България“ ЕАД е създадено в изпълнение на Меморандума за разбирателство, подписан между Европейската инвестиционна банка и Република България през декември 2016 г. Звеното има за цел да извършва дейности по координация и предоставяне на информация на заинтересованите страни с цел по-бързото и успешно реализиране на инвестиционни проекти. Акцент на тази допълнителна дейност са възможностите за комбиниране на финансовите инструменти от Европейските структурни и инвестиционни фондове (ЕСИФ) и финансирането по Европейския фонд за стратегически инвестиции (ЕФСИ, планът „Юнкер“).", "date": "2018.10.24", "title": "Одобрено е увеличение на капитала на „Фонд мениджър на финансовите инструменти в България“ ЕАД"}
{"url": "http://www.focus-news.net/news/2018/10/24/2582047/parlamentat-prie-okonchatelni-promeni-v-zakona-za-profesionalnoto-obrazovanie-svarzani-sas-zashtitenite-spetsialnosti-i-tezi-pri-koito-ima-nedostig-na-pazara-na-truda.html", "text": "Парламентът прие промени в Закона за професионалното образование, предаде репортер на  Агенция „Фокус“ . Законопроектът бе приет на второ четене от депутатите.   \r\nС проекта се направи  разграничение между защитените специалности от професии от тези, по които е налице очакван недостиг на пазара на труда. Съгласно приетите текстове определени специалности от професии  от Списъка на професиите  за професионално образование и обучение може да се утвърждават като защитени от държавата. Защитените от държавата специалности от професии, както и критериите за определянето им  се приемат с акт на Министерски съвет. \r\nИзмененията са свързани  с дуалната система на обучение.  Със закона се регламентира ролята и функциите на наставника, определен от работодателя, под чието ръководство се провежда практическото обучение в реална работна среда. Също така с измененията се  разширява обхватът на училищата, в които се осъществява обучение чрез работа, със средните училища с професионални паралелки. \r\nСъгласно приетите текстове Националната агенция за професионално образование и обучение ще подъдржа публичен  регистър на издадените, временно или окончателно отнетите лицензии на центровете за професионално обучение, ориентиране,  на интернет страницата си, както и на лицата, подали заявление за издаване на лицензия. \r\nДеница КИТАНОВА", "date": "2018.10.24", "title": "Парламентът прие окончателни промени в Закона за професионалното образование, свързани със защитените специалности и тези, при които има недостиг на пазара на труда"}
{"url": "http://www.focus-news.net/news/2018/10/24/2582044/pravitelstvoto-odobri-spisak-s-prioritizirani-iskaniya-ot-2018-g-za-poluchavane-na-podkrepa-po-programata-za-podkrepa-na-strukturni-reformi.html", "text": "Със свое решение правителството одобри списък с приоритизирани искания от 2018 г. за получаване на подкрепа по Програмата за подкрепа на структурни реформи (ППСР). Това съобщиха от  Правителствената информационна служба . Одобрени са седемнадесет искания в областите околна среда, климат, енергетика, здравеопазване, образование, публична администрация, строителен сектор и др., като се засягат сектори с макроикономически дисбаланси, но и такива, които обхващат националните цели по стратегия „Европа 2020“. След подробен анализ исканията са степенувани по важност в три категории и са проверени за наличие на двойно финансиране, като такова не е установено. \r\nПриоритизираните искания в списъка от 2018 г. за получаване на подкрепа по ППСР ще допринасят за ефективното ни участие във Валутно-курсовия механизъм II и еврозоната, ще подпомогнат за провеждането на мащабни реформи и ще осигурят по-доброто адресиране на специфичните за страната препоръки на Съвета на ЕС. \r\nОдобреният от правителството списък следва да бъде изпратен до Службата за подкрепа на структурни реформи към Европейската комисия в срок до 31 октомври.", "date": "2018.10.24", "title": "Правителството одобри списък с приоритизирани искания от 2018 г. за получаване на подкрепа по Програмата за подкрепа на структурни реформи"}
{"url": "http://www.focus-news.net/news/2018/10/24/2582045/d-r-denis-isaev-sdruzhenie-nova-balgariya-v-poslednite-godini-se-poyaviha-mnogo-problemi-svarzani-s-opazvaneto-i-populyariziraneto-na-kulturnoto-nasledstvo.html", "text": "В последните години се появиха много проблеми, свързани с опазването и популяризирането на културното наследство. Това каза историкът д-р Денис Исаев, председател на сдружение „Нова България”, по време на кръгла маса на тема „Бъдеще за науките за древността” в Регионален исторически музей – Благоевград, предаде репортер на  Радио „Фокус” – Пирин . По думите му целта на научния форум е да се проведе широка експертна дискусия по въпроси, свързани с тази проблематика. Д-р Исаев добави, че друга цел на кръглата маса е да се набележат конкретни мерки за справяне с проблемите по отношение на културното наследство. „Обществеността в Благоевград реагира много активно на проблемите, свързани с културното наследство, като едно истинско гражданско общество”, отбеляза д-р Исаев. Той изрази задоволството си от позитивното отношение на кмета на Благоевград д-р Атанас Камбитов, който е оказал изключително голямо съдействие за организирането на самото събитие. Д-р Исаев благодари и на заместник-областният управител Иван Стоянов, както и на всички историци и лектори, които ще бъдат част от кръглата маса. \r\nЛивия НИНОВА", "date": "2018.10.24", "title": "Д-р Денис Исаев, сдружение „Нова България”: В последните години се появиха много проблеми, свързани с опазването и популяризирането на културното наследство"}
{"url": "http://www.focus-news.net/news/2018/10/24/2582049/afp-italiya-globi-epal-i-samsung-za-planirano-ostaryavane-na-smartfonite-im.html", "text": "Италианският орган за защита на конкуренцията наложи глоба на гигантите „Епъл“ и „Самсунг“ заради „планирано остаряване“ на смартфоните им, предава  AFP . \r\nСанкциите са в размер на съответно 10 и пет милиона евро. Решението е първо по рода си в света срещу двата производителят, след като от целия свят бяха чути обвинения, че насърчават обновяването на операционните системи за по-старите телефони, което ги амортизира. По този начин компаниите насърчават закупуването на нови телефони. Тереза Герова", "date": "2018.10.24", "title": "AFP: Италия глоби „Епъл“ и „Самсунг“ за „планирано остаряване“ на смартфоните им"}
{"url": "http://www.focus-news.net/news/2018/10/24/2582051/ministerskiyat-savet-prie-reshenie-za-izplashtane-na-obshto-149-310-lv-obezshteteniya-po-resheniya-na-evropeyskiya-sad-po-pravata-na-choveka.html", "text": "Министерският съвет прие решение за изплащане на общо 149 310 лв. обезщетения в изпълнение на пет решения на Европейския съд по правата на човека (ЕСПЧ). Това съобщиха от  Правителствената информационна служба . Решенията по делата срещу България са постановени в периода 05 април 2018 г. - 06 септември 2018 г. \r\nПо делото „Узунова и Сеид срещу България“ жалбоподателите са съсобственици на земя. През 2007 г. с решение на Министерски съвет част от тази земя е отчуждена и е определено обезщетение. След обжалване на обезщетението от страна на жалбоподателите, ВАС го увеличава в съответствие с прието експертно заключение и постановява, че е дължима и сума за разноски. Обезщетението е изплатено на жалбоподателите през 2014 г. \r\nСпоред ЕСПЧ невъзможността за жалбоподателите да получат навременно изпълнение на решение в тяхна полза представлява същевременно и намеса в правото на мирно ползване на притежания. Съдът присъжда в полза на жалбоподателите сумата от 9500 евро за претърпените от тях имуществени вреди, както и сумата от 1800 евро за неимуществени вреди. \r\nПо делото „Сапунджиев срещу България“ в близост до жилището на г-н Сапунджиев е изградена печатница. Жалбоподателят и негови съседи подават писмени жалби до редица държавни институции срещу дейността на печатницата, твърдейки, че същата функционира в нарушение на законовите изисквания. Собственикът на печатницата завежда дело за клевета срещу жалбоподателя в Районен съд Силистра, който го признава за виновен, налага му административно наказание глоба и го осъжда да заплати и обезщетение на собственика на печатницата. Присъдата е потвърдена от Окръжен съд Силистра. \r\nЕСПЧ посочва, че възможността отделни лица или малки групи от хора да изнасят информация и идеи, като по този начин допринасят за публичния дебат по теми от съществено значение, е в интерес на обществото. Според съда образуването на наказателно производство срещу него и осъждането му да плати парична сума обаче е имало възпиращ ефект върху сезирането на властите с подобни оплаквания и е в нарушение на Конвенцията. Така на жалбоподателя са присъдени 845 евро за имуществени вреди и 500 евро за разходи и разноски. \r\nЖалбоподателят по делото „Боян Господинов срещу България“ бил задържан и срещу него било образувано наказателно производство. Старозагорският окръжен съд го осъдил на лишаване от свобода, като приспаднал периода на предварителното задържане. След обжалване на присъдата Апелативен съд - Пловдив намалил наказанието. \r\nПред Софийски градски съд г-н Господинов завел иск за това, че продължителността на задържането му надвишавала наложеното наказание. Делото било спряно поради наличието на ново наказателно производство срещу жалбоподателя, изходът от което можел да се окаже решаващ за гражданския иск. В рамките на второто наказателно производство, водено пред Окръжен съд Стара Загора, жалбоподателят неколкократно поставял под съмнение безпристрастността на съдиите. Съдът счел, че не са налице основания за отвод на състава. Жалбоподателят повдига оплакване пред ЕСПЧ, че не е бил съден от безпристрастен съд. ЕСПЧ открива нарушение на Конвенцията и присъжда в полза на жалбоподателя обезщетение в размер на 3600 евро за претърпените от него неимуществени вреди и 1500 евро за разходи и разноски. \r\nПо делото „Бояджиева и Глория Интернешънъл Лтд ЕООД срещу България“ жалбоподатели са едноличен търговец и дружество с ограничена отговорност. Те търгуват с фармацевтични продукти. От декември 2005 г. до април 2006 г. жалбоподателите продават фармацевтични продукти на фирма К. и получават цената им. Впоследствие дружеството К. е обявено в несъстоятелност и кредиторите на дружеството предявяват искове срещу жалбоподателите по Търговския закон. Исковете са уважени и жалбоподателите са осъдени да заплатят цената на продуктите плюс лихвите. \r\nЖалбоподателите се оплакват пред ЕСПЧ, че националният съд е приложил буквално действащата редакция на ТЗ. Съдът присъжда обезщетение за имуществени вреди в размер на 16 090 евро за първия жалбоподател и 26 350 евро за втория жалбоподател, както и по 3 000 евро за неимуществени вреди и общо 5 394 евро за разноски. \r\nЖалбоподателят по делото „Александър Събев срещу България“ е работил в системата на Министерството на отбраната. През 2005 г. разрешението му за достъп до класифицирана информация е отнето с решение, което се позовава единствено на чл. 59, ал. 1, т. 2 от Закона за защита на класифицираната информация. Жалбата на г-н Събев срещу това решение е отхвърлена от Държавната комисия по сигурността на информацията, която не го информира за мотивите си. Жалбоподателят отправя молби до различни държавни органи, но не получава информация за причините за отнемане на разрешението. Със заповед на министъра на отбраната договорът му за кадрова военна служба е прекратен. Г-н Събев оспорва прекратяването пред ВАС, който отхвърля жалбата. \r\nЖалбоподателят се оплаква по чл. 6 § 1 от Конвенцията от липсата на достъп до съд, който да може да изследва всички въпроси от решаващо значение за изхода на делото. ЕСПЧ присъжда в полза на жалбоподателя сумата от 2400 евро за претърпените от него неимуществени вреди, както и сумата от 2000 евро за разходи и разноски.", "date": "2018.10.24", "title": "Министерският съвет прие решение за изплащане на общо 149 310 лв. обезщетения по решения на Европейския съд по правата на човека"}
{"url": "http://www.focus-news.net/news/2018/10/24/2582050/stara-zagora-s-praznichno-shestvie-v-grada-shte-bade-otbelyazan-denyat-na-buditelite.html", "text": "Общината организира тържествено честване на 1 ноември - Ден на  народните будители. Това съобщиха от пресцентъра на  Община Стара Загора . Празничното шествие на ученици и учители започва в 10.00 часа и ще се осъществи в два лъча. Единият ще тръгне от Парка „Пети октомври“, а другият от Храм „Свети Теодор Тирон“, където от 9.00 часа ще бъде отслужена заупокойна света литургия в памет на Митрополит Методий Кусев.  \r\nДвата лъча ще се съберат пред паметника на Митрополит Методий Кусев в началото на едноименния парк. Там в 11.00 часа ще започне Общоградски ритуал за преклонение и признателност към делото на народните будители. \r\nВ навечерието на празника на 31 октомври от 18.00 часа в Регионална библиотека „Захарий Княжески“ ще се състои официалното връчване на наградата „Анастасия Тошева“ на Община Стара Загора и наградата „Будител на Стара Загора“ на Съюза на учените. Ще бъде представен и документален филм за живота и делото на Митрополит Методий Кусев. \r\nКултурните институти в Стара Загора също са подготвили множество инициативи за празника. \r\nНа 30 и 31 октомври Регионален исторически музей - Стара Загора организира безплатна музейно-образователна програма \"Памет за будителите\". Програмата включва беседа с презентация за ученици, посветена на просветители и обществени дейци, свързани със Стара Загора, като Александър Екзарх, Захарий Княжески, Теофано Попова, Анастасия Тошева, Атанас Иванов, Димитър Наумов, Митрополит Методий Кусев.  \r\nБеседите ще се провеждат в Зала № 33 на музея. Участието в тях е с предварителна заявка на телефони  042/919-214, 0884477128 и 0884477060. \r\nНавръх празника 1 ноември музеят обявява „Ден на  Отворени врати“ и предоставя възможност на всички желаещи безплатно да посетят музея и да се запознаят с неговата историческа и културна значимост. От 14.00 часа в Зала 33 ще се проведе специализирана беседа на тема „Възникване на новобългарското образование във Възрожденска Стара Загора“ с лектор Петьо Мирчев. \r\nОт 17.30 часа в Архитектурен комплекс „Музей на религиите” се открива изложба \"За правда и човечност” и  кръгла маса, посветени на 150 години от рождението на Видински митрополит Неофит.  \r\nРегионалната библиотека „Захарий Княжески“ и Къща музей „Гео Милев“ организират премиери на книги, в Художествената галерия ще има концерт на смесена хор „Родина“, а Драматичен театър „Гео Милев“ представя монодрамата „Щурчето“.", "date": "2018.10.24", "title": "Стара Загора: С празнично шествие в града ще бъде отбелязан Денят на будителите"}
{"url": "http://www.focus-news.net/news/2018/10/24/2582052/mvr-9242-motorni-prevozni-sredstva-sa-provereni-v-ramkite-na-operatsiya-za-kontrol-na-tovarnite-avtomobili-i-avtobusite.html", "text": "По време на последната операция за контрол на товарните автомобили и автобусите на територията на цялата страна са проверени общо 9242 моторни превозни средства. Тя се проведе в периода 15-21 октомври по инициатива на Европейската мрежа на службите на Пътна полиция TISPOL и в нея се включиха всички страни-членки. Това съобщиха от пресцентъра на  МВР .  \r\nСлед приключване на проверките и обобщаване на получените данни Главна дирекция  “Национална полиция” информира, че в рамките на акцията в страната са проверени общо 7197 товарни автомобила, при които са установени 2676 нарушения. На 37 от проверените МПС е наложена забрана да продължат движението си.  \r\nНай-честите нарушения са свързани с превишаване на скоростта – общо 780. 275 са констатираните случая на неизползване на обезопасителни колани, 326 от водачите са били с нередовни документи, а в други 189 от случаите превозното средство се е оказало с нередовни документи.  \r\nЗа сравнение - при предишната операция за контрол на товарните автомобили и автобусите, проведена през месец юли 2018 г., са проверени 7333 товарни автомобила и са установени 1880 нарушения, като на 21 от проверените МПС е наложена забрана да продължат движението си.  \r\nВ хода на операцията са проверени общо 2045 автобуса, при които са установени общо 454 нарушения. Статистиката сочи, че шофирането с превишена скорост отново е най-честото нарушение, за което са наложени глоби на 79 водачи. За неизползване на обезопасителни колани са санкционирани  66-ма, установени са и общо 78 нарушения, свързани с нередовни документи на водачите или на превозното средство.  \r\nЗа сравнение - при предишната операция, са проверени 1910 автобуса и са установени 375 нарушения.", "date": "2018.10.24", "title": "МВР: 9242 моторни превозни средства са проверени в рамките на операция за контрол на товарните автомобили и автобусите"}
{"url": "http://www.focus-news.net/news/2018/10/24/2582054/varna-administrativniyat-sad-nasrochi-zasedanie-po-deloto-za-mesten-referendum-za-morskata-gradina-i-kraybrezhnata-zona-na-grada.html", "text": "Административен съд – Варна насрочи адм. дело №502/2018 г. за разглеждане в открито съдебно заседание на 22 ноември 2018 г. от 14.00 часа. Това съобщиха от пресцентъра на  Съда . В определението си съдът сочи, че производството е образувано по жалба на Инициативен комитет за произвеждане на местен референдум за Морската градина и крайбрежната зона на град Варна чрез подписка, представляван от председателя Ю.А.Ч. срещу Решение № 1053-1 от 22 януари 2018 г. на Общински съвет – Варна. Жалбата е подадена  от лице с правен интерес, в законоустановения срок и срещу акт, който подлежи на оспорване по съдебен ред, поради което следва да бъде разгледана.  \r\nС  определението на съда са дадени указания на ответника за представяне на доказателства за датата на регистрация на подписката в регистъра по чл.27,ал.5 от Закона за пряко участие на гражданите в държавната власт и местното самоуправление, както и на жалбоподателя, във връзка с направено с жалбата искане за оспорване  съдържанието на документи.", "date": "2018.10.24", "title": "Варна: Административният съд насрочи заседание по делото за местен референдум за Морската градина и крайбрежната зона на града"}
{"url": "http://www.focus-news.net/news/2018/10/24/2582055/balgariya-shte-uchastva-v-savmestnoto-predpriyatie-za-evropeyski-visokoproizvoditelni-izchislitelni-tehnologii.html", "text": "Правителството одобри участието на България към Съвместното предприятие за европейски високопроизводителни изчислителни технологии (European High Performance Computing Joint Undertaking - EuroHPC), създадено с Регламент (ЕС) 2018/1488 на Съвета от 28 септември 2018 г. Това съобщиха от  Правителствената информационна служба . \r\nЕвропейското съвместно предприятие ще обедини ресурсите в Европейския съюз, за да разработи суперкомпютри от най-висок клас за обработка на големи данни. По този начин Европа ще придобие технологична независимост в тази област. \r\nПредприятието ще даде възможност на академичните среди и европейската промишленост да проектират, разработват и използват най-иновативните високопроизводителни изчислителни технологии и да изградят интегрирана инфраструктура в целия ЕС с капацитет на световно ниво, високоскоростна свързаност и водещи приложения и услуги за данни и специализиран софтуер. От това ще могат да се възползват и малките и средни предприятия, и публичният сектор. \r\nБългарските учени ще могат да участват в проекти, инициирани от съвместното предприятие, а българските суперкомпютри ще бъдат достъпни за академичния сектор на другите държави в инициативата. По този начин България има реалния шанс да се превърне в хъб за високопроизводителни изчислителни технологии на Балканите.", "date": "2018.10.24", "title": "България ще участва в Съвместното предприятие за европейски високопроизводителни изчислителни технологии"}
{"url": "http://www.focus-news.net/news/2018/10/24/2582053/varna-moleben-za-bolnite-detsa-s-uvrezhdaniya-i-tehnite-semeystva-beshe-otsluzhen-v-katedralen-hram-uspenie-bogorodichno.html", "text": "Молебен за болните деца с увреждания и техните семейства беше отслужен в Катедрален храм „Успение Богородично“ във Варна. Това съобщиха от  Варненската и Великопреславска митрополия . По решение на Светия Синод на Българската православна църква – Българска Патриаршия денят 24 октомври – празник на иконата на Света Богородица „Всех скорбящих радост“, се определя за ден на молитва за децата с увреждания, който да бъде вписан в Месецослова, както следва: „Молебен за децата с увреждания“. Варненската и Великопреславска митрополия благодари на всички благочестиви християни, които взеха участие в молитвеното последование.", "date": "2018.10.24", "title": "Варна: Молебен за болните деца с увреждания и техните семейства беше отслужен в Катедрален храм „Успение Богородично“"}
{"url": "http://www.focus-news.net/news/2018/10/24/2582057/parlamentat-prie-promeni-v-zakona-za-pravnata-pomosht-na-vtoro-chetene.html", "text": "Парламентът прие промени в Закона за правната помощ на второ четене, предаде репортер на  Агенция „Фокус“ .  \r\nСъгласно текстовете в случаите, когато е предоставена правна помощ чрез консултация в регионален център за консултация и лицето е поискало допускане на правна помощ, решението за предоставяне на такава, за подготовка на документи и за завеждане на дело се взема от председателя на Националното бюро за правна помощ. \r\nЗаконопроектът цели премахване на изискването за представянето на хартиен носител от гражданите на документи, удостоверяващи основанията за предоставяне на правна помощ, издавани от съответните компетентни ведомства.  \r\nВ преходните и заключителни разпоредби на проекта, се прави изменение и в Закона за частната охранителна дейност. Съгласно направените промени охраната на обекти – недвижими имоти, е дейност по осигуряване на пропускателен режим в охранявания обект, по опазване на телесната неприкосновеност на физически лица, пребиваващи в обекта и физическа защита от противоправни посегателства на имуществото, находящо се в него, както и по тяхното предотвратяване. \r\nДеница КИТАНОВА", "date": "2018.10.24", "title": "Парламентът прие промени в Закона за правната помощ на второ четене"}
{"url": "http://www.focus-news.net/news/2018/10/24/2582056/pravitelstvoto-odobri-rezultatite-ot-zasedanieto-na-saveta-na-es-po-ikonomicheski-i-finansovi-vaprosi-ekofin.html", "text": "Правителството одобри резултатите от заседанието на Съвета на ЕС по икономически и финансови въпроси (ЕКОФИН), което се проведе на 2 октомври в Люксембург, Велико Херцогство Люксембург. Съветът постигна общ подход по законодателния пакет за „бързи мерки“ за подобряване на системата за ДДС, както и по общия механизъм за обратно начисляване в областта на ДДС за доставките на стоки и услуги. Европейската комисия представи информация за надзора върху борбата с изпирането на пари и пруденциалния надзор. В рамките на заседанието се състоя обмен на мнения относно извлечените поуки от Европейския семестър за 2018 г. Постигнато беше политическо споразумение относно облагането с ДДС на електронните публикации. Това съобщиха от  правителствената информационна служба . \r\nСъветът на ЕС по околна среда проведе заседание на 9 октомври в Люксембург. Министрите постигнаха общ подход по предложението за Регламент, установяващ стандарти за емисиите на нови леки и лекотоварни автомобили, като се фокусираха върху заложените цели за намаляване на емисиите СО² и стимулите за нулево и ниско емисионни превозни средства. Съгласно постигнатите договорености за периода до 2030 година следва да бъде постигнато намаление на емисиите от СО2 с 35% от новорегистрираните леки и с 30% от лекотоварни автомобили в сравнение с нивата през 2021 година. По предложението за Регламент за определяне на стандарти за емисии на СО2 от тежкотоварни автомобили делегациите обсъдиха нивото на амбиция и подкрепиха постигането на бърз напредък в преговорите. Съветът прие Заключения относно позицията на ЕС за предстоящите през ноември срещи по Рамковата конвенция за биологично разнообразие на ООН, както и Заключения относно подготовката за Конференцията на страните по Рамковата конвенция на Обединените нации по изменение на климата, която ще се проведе през декември тази година. \r\nПравителството одобри също резултатите от неформалното заседание на министрите по енергетика от ЕС, проведено на 17 и 18 септември в гр. Линц, Австрия. Обсъдени бяха теми, свързани с ролята на иновациите като ключов фактор за енергиен преход. Обект на внимание бяха и въпроси от пакета на ЕК „Чиста енергия за всички европейци“ с фокус към вътрешния енергиен пазар.  \r\nОт 23-ти до 25-ти септември се проведе и неформално заседание на Съвета на ЕС по земеделие и рибарство във Виена. Министрите на държавите-членки участваха в дискусия на тема: „Общата селскостопанска политика след 2020 - определяне на бъдещето на жизненоважните селски райони и качественото производство на храни в Европейския съюз“.  \r\nНеформалната среща на министрите на ЕС по околна среда  предстои да се проведе на 29 и 30 октомври в Грац, Австрия. Министрите ще обменят мнения на тема „Бъдещето на политиката в областта на околната среда: Към нова Програма за действие за околната среда“. Ще се състои и съвместна среща с министрите по транспорт под надслов „Стартиране на нова ера - чиста, безопасна и достъпна мобилност за Европа“. Резултатът от дискусиите ще бъде обобщен в т.нар. „Декларация от Грац“. Министрите на транспорта ще проведат работна сесия на тема: „Пътна безопасност 2020+: безопасна Европа за всички граждани“.", "date": "2018.10.24", "title": "Правителството одобри резултатите от заседанието на Съвета на ЕС по икономически и финансови въпроси (ЕКОФИН)"}
{"url": "http://www.focus-news.net/news/2018/10/24/2582058/predsedatelyat-na-narodnoto-sabranie-tsveta-karayancheva-shte-poseti-petrich-za-tarzhestvata-po-povod-106-godini-ot-osvobozhdenieto.html", "text": "На 28 октомври Председателят на Народното събрание Цвета Караянчева ще посети църквата на Ванга „Света Петка” в местност Рупите, обект Античен град Хераклея Синтика и къщата на Ванга в град Петрич. Това съобщиха от пресцентъра на  Община Петрич . От 18.00 часа на 28 октомври на градския площад жителите и гостите на града ще посрещнат за празника Представителния ансамбъл на въоръжените сили към Националната гвардейска част. В 19.00 часа започва тържествената заря проверка с участието на Националната гвардейска част, която ще бъде приета от председателя на Народното събрание Цвета Караянчева. Ще бъдат положени също цветя и венци на паметника на освободителя на Петрич кап. Никола Парапанов. На 28 октомври от 16.00 часа на поляната до храм „Св. Илия” в кв. „Виздол” ще бъде представена и историческа възстановка на освобождението на Петрич. Под надслов „106 години свободен Петрич” ще преминат всички прояви посветени на празничната дата. На 26 октомври от 10.30 часа в централна експозиционна зала на Исторически музей Петрич ще бъде открита фотодокументална изложба „Освобождението на Петрич”. На 27 октомври от 11.00 часа ще се проведе открит урок на тема „Моят любим град в миналото и сега”, подготвен от клуб „Родолюбие” към ЦПЛР - ОДК Петрич. Община Петрич кани всички граждани да се присъединят към проявите в чест на 106 години от Освобождението.", "date": "2018.10.24", "title": "Председателят на Народното събрание Цвета Караянчева ще посети Петрич за тържествата по повод 106 години от Освобождението"}
{"url": "http://www.focus-news.net/news/2018/10/24/2582059/balgariya-i-azerbaydzhan-shte-zadalbochat-satrudnichestvoto-si-v-sferata-na-obrazovanieto.html", "text": "Правителството одобри проект на Меморандум за разбирателство за сътрудничество в областта на образованието между Министерството на образованието и науката на България и Министерството на образованието на Азербайджан. Това съобщиха от  Правителствената информационна служба . Проектът предвижда насърчаване на сътрудничеството в областта на образованието, обмяна на опит и технологичен трансфер в областта на образованието, насърчаване на по-интензивни контакти между средните училища и директни контакти между висшите училища, както и насърчаване на обучението за езика, културата, историята и литературата на двете държави. \r\nПрез 2017 г. бяха отбелязани 25 години от установяването на дипломатически отношения между Република България и Република Азербайджан. Подписването на Меморандума ще допринесе за запазването на дългогодишните връзки, както и за активизиране и задълбочаване на двустранните отношения в областта на образованието.", "date": "2018.10.24", "title": "България и Азербайджан ще задълбочат сътрудничеството си в сферата на образованието"}
{"url": "http://www.focus-news.net/news/2018/10/24/2582039/dmitriy-peskov-govoritel-na-kremal-vladimir-putin-ima-gotovnost-da-poseti-sasht.html", "text": "Държавният глава на Руската федерация Владимир Путин има готовност да направи официално посещение в САЩ, но няма конкретни решения по въпроса. Това заяви говорителят на Кремъл Дмитрий Песков, като потвърди, че темата за обмен на визити между лидерите на САЩ и Русия е била засегната в рамките на разговорите между Путин и съветника по националната сигурност на американския президент – Джон Болтън, който бе на посещение в Москва, предава  РИА Новости . \r\n„Определено сме готови. Като цяло темата за обмен на визити наистина бе засегната, но конкретни решения по въпроса все още няма. Засега, както знаете, на дневен ред е 11 ноември – възможната среща в Париж между двамата президенти в кулоарите на мемориалните мероприятия, които ще се провеждат там. Предстои започването на подготовката на тази среща“, заяви Песков в отговор на въпрос дали Русия е готова да обсъжда възможната визита на Путин във Вашингтон. Тереза Герова", "date": "2018.10.24", "title": "Дмитрий Песков, говорител на Кремъл: Владимир Путин има готовност да посети САЩ"}
{"url": "http://www.focus-news.net/news/2018/10/24/2582060/petima-devetoklasnitsi-ot-natsionalnata-finansova-stopanska-gimnaziya-v-sofiya-nameriha-i-varnaha-portfeyl-s-tsenni-dokumenti-i-golyama-suma-pari.html", "text": "Петима възпитаници на Националната финансова стопанска гимназия в София откриват  портфейл с голяма сума пари и лични документи,  и решават да го върнат на притежателя му, разказват те в седмичното образователно предаване „Всички в час“ на  Радио „Фокус“ . „На 11 октомври около 14.00 часа след училище с моите приятели намерихме портфейл в градинката зад учебното заведение. Решихме да постъпим по най-добрия начин и да стигнем до човека“, казва Мартин. Неговият съученик Теодор продължи разказа. „В портфейла открихме голям брой лични документи, кредитни и дебитни карти, контролен талон за кола. И много голяма сума пари“, поясни той. Друг от деветокласниците – Борислав, уточни, че всички са били единодушни да върнат намереното. „На всеки може да се случи да изгуби нещо важно или скъпоценно за него. Нашият съученик Мартин реши да отиде до Районното управление, защото живее близо до него“, добави той. „На нито един от нас не му мина и за миг през ума да вземе част от парите, защото не е правилно, според нашите разбирания. Така са ни възпитали“, обоснова решението си Генади, а Виктор е категоричен, че всеки човек в подобна ситуация трябва да направи същото нещо. „За нас това не е нещо голяма. Смятаме, че всеки в такава ситуация трябва да направи същото и да бъде сигурен, че документите ще стигнат до човека“, допълни той.  Деветокласниците са на мнение, че в такива ситуации трябва да се проявява човечност. И отбелязват, че с постъпката си учениците искат да подтикнат и останалите граждани да правят добро. Момчетата споделиха, че имат различни мечти, някои искат да имат собствен бизнес, друг да стане пожарникар, допринасящ за родината си, но всички от тях желаят да останат да се развиват в България. Директирът на гимназията Мая Гешева разказа, че  е научила за благородното дело от началника на 5-то РПУ комисар Николай Василев, който заедно с част от екипа си е посетил гимназията и е разказал за направеното от момчетата.", "date": "2018.10.24", "title": "Петима деветокласници от Националната финансова стопанска гимназия в София намериха и върнаха портфейл с ценни документи и голяма сума пари"}
{"url": "http://www.focus-news.net/news/2018/10/24/2582061/opredeleni-sa-kontsesionerite-na-morskite-plazhove-zlatni-pyasatsi-i-sozopol-tsentralen.html", "text": "След проведени конкурси правителството определи „Ламс Холдинг Груп“ ООД и „Ауто фактор“ ЕООД за концесионери съответно на морски плаж „Златни пясъци“ в община Варна и на „Созопол-централен“ в община Созопол. Договорите за концесии са за 20 години. Това съобщиха от  правителствената информационна служба . \r\nЗа този срок Ламс Холдинг Груп“ ООД ще направи инвестиции за подобряване на облика на морския плаж „Златни пясъци“ в размер на 6 843 532, 60 лв. с ДДС. Концесионерът се задължава да предлага за целия срок на договора за концесия цена за 1 бр. чадър в размер на 12 лв. с ДДС и цена за бр. шезлонг в размер на 12 лв. с ДДС в зоната за платени плажни принадлежности на морския плаж. Размерът на концесионното плащане за всяка календарна година от срока на концесията е определен съгласно приетата от Министерския съвет Методика за определяне на минималния размер на концесионното плащане за морските плажове и предложения от концесионера размер на отчисленията от базата за изчисляване размера на концесионното плащане (роялти) 18% или 1 926 674 лв. без ДДС.  \r\n „Ауто фактор“ ЕООД ще инвестира 381 720 лв. с ДДС за организация на целогодишно санитарно-хигиенно поддържане на морския плаж „Созопол-централен“. За целия срок на договора за концесия цената за 1 бр. чадър ще бъде в размер на 7 лв. с ДДС, а цена за 1 бр. шезлонг - в размер на 7 лв. с ДДС в зоната за платени плажни принадлежности на морския плаж. Размерът на концесионното плащане за всяка календарна година от срока на концесията е определен съгласно приетата от МС Методика и предложения от концесионера размер на отчисленията от базата за изчисляване размера на концесионното плащане (роялти) 14,5% без ДДС или 136 434 лв. без ДДС.", "date": "2018.10.24", "title": "Определени са концесионерите на морските плажове „Златни пясъци“ и „Созопол-централен“"}
{"url": "http://www.focus-news.net/news/2018/10/24/2582063/dobrich-do-26-oktomvri-prodalzhava-zapisvaneto-na-detsa-v-obshtinskite-detski-gradini-sled-poslednoto-klasirane.html", "text": "До 26 октомври продължава записването на деца в общинските детски градини след последното класиране, предаде кореспондент на  Радио „Фокус” – Варна . Електронната система бе отворена до 10 октомври за подаване на заявления и за редактиране на такива за приема на деца през месец октомври. За този период са подадени 28 заявления. Класирането е публикувано на сайта на Общината в рубриката „Прием в детските заведения“. Там са обявени резултатите, както и свободните места във всяка една детска градина. За месец октомври свободните места са били общо 120, най-много за трета подготвителна група и най-малко за смесена възрастова група. През този месец заявленията за класиране в детските ясли са 71. До 26 октомври включително продължава записването за детска ясла.  \r\nЖулиета НИКОЛОВА", "date": "2018.10.24", "title": "Добрич: До 26 октомври продължава записването на деца в общинските детски градини след последното класиране"}
{"url": "http://www.focus-news.net/news/2018/10/24/2582064/pravitelstvoto-prie-reshenie-za-deystviya-po-sazdavaneto-na-globalniya-partnyorski-tsentar.html", "text": "Министерският съвет прие предложенията, направени от министъра за Българското председателство на Съвета на ЕС 2018 и министъра на икономиката относно ускоряването на преговорите с Китайската народна република относно създаването, статута, структурата, функциите, механизма на работа, финансирането и др. на Глобалния партньорски център (ГПЦ). Това съобщиха от  правителствената информационна служба . \r\nПредвижда се Институтът по маркетинг ЕООД да бъде определен за водещ български партньор на ГПЦ и да проведе преговори и да сключи рамково споразумение за партньорство с Института за икономически изследвания към БАН. Министерството за Българското председателство на Съвета на ЕС 2018 и Министерството на икономика съвместно с Министерството на външните работи ще проведат преговорите за подписването на междуправителствен меморандум за създаването на ГПЦ с Китайската народна република и необходимите документи за неговото функциониране.", "date": "2018.10.24", "title": "Правителството прие решение за действия по създаването на Глобалния партньорски център"}
{"url": "http://www.focus-news.net/news/2018/10/24/2582066/balgariya-i-kazahstan-shte-podpishat-dogovor-za-transfer-na-osadeni-litsa.html", "text": "Министерският съвет прие решение, с което одобрява проекта на Договор за трансфер на осъдени лица между Република България и Република Казахстан като основа за водене на преговори и упълномощава министъра на правосъдието да проведе преговорите и подпише договора от името на България, при условие на последваща ратификация. \r\nПровеждането на преговорите и сключването на договора е обусловено от разбирането, че за постигане целите на наказанието е необходимо да се даде възможност лицата, осъдени на лишаване от свобода, да изтърпяват наказанието в държавата им по произход, като по този начин се постига по-ефективно превъзпитание и социална рехабилитация на лишените от свобода. Това съобщиха от  правителствената информационна служба . \r\nДоговорът посочва централните органи, условията и процедурите по трансфера, включително необходимите документи, съгласията на осъдилата и изпълняващата държава, както и на осъденото лице, отказа от трансфер, въпросите за изпълнението на наказанието в изпълняващата държава, амнистията, помилването, както и въпроси относно действието на договора. \r\nОдобреният от Министерския съвет проект на договор съответства напълно на международните стандарти в областта на трансфера на осъдени лица.", "date": "2018.10.24", "title": "България и Казахстан ще подпишат Договор за трансфер на осъдени лица"}
{"url": "http://www.focus-news.net/news/2018/10/24/2582067/odobreno-e-izmenenie-i-dopalnenie-na-zakona-za-balgarskata-narodna-banka.html", "text": "Със свое решение правителството одобри проекта на Закон за изменение и допълнение на Закона за Българската народна банка. Целта на измененията е да отразят изискванията на законодателството на Европейския съюз към регулаторната рамка за БНБ, като законопроектът е изготвен на основата на оценката и препоръките за България, съдържащи се в докладите за конвергенцията, публикувани от Европейската комисия и от Европейската централна банка. Това съобщиха от  правителствената информационна служба . \r\nПромените са в областите институционална и функционална независимост на централната банка, персонална независимост, забрана за парично финансиране и привилегирован достъп, поверителност и др. \r\nЗаконодателните промени в Закона за БНБ са част от Плана за действие, включващ мерки в отговор на намеренията на Република България за присъединяване към Валутния механизъм II (ERM II) и към Банковия съюз, който правителството одобри на 22 август 2018 г.", "date": "2018.10.24", "title": "Одобрено е изменение и допълнение на Закона за Българската народна банка"}
{"url": "http://www.focus-news.net/news/2018/10/24/2582062/gd-granichna-politsiya-poradi-loshi-meteorologichni-usloviya-i-nisko-nivo-na-dunav-feribotnnite-platformi-po-liniite-oryahovo-beket-i-nikopol-turnu-magurele-sa-preustanovili-rabota.html", "text": "От 08.00 ч. поради лоши метеорологични условия и ниско ниво на река Дунав фериботнните платформи, обслужващи линиите Оряхово - Бекет и  Никопол - Турну Мъгуреле са преустановили работа. Това съобщиха от пресцентъра на  ГД \"Гранична полиция\" . \r\nТрафикът е интензивен на ГКПП \"Калотина\" на българо-сръбската граница трафикът е интензивен на ГКПП \"Калотина\", ГКПП \"Капитан Андреево\" и \"Лесово\" на българо-турската. ГКПП \"Дунав мост - Русе\" и ГКПП \"Дунав мост - Видин\" на българо-румънската граница на изход за товарни автомобили. \r\nНа българо-македонската и българо-гръцката граница трафикът е нормален на всички контролно-пропускателни пунктове.", "date": "2018.10.24", "title": "ГД \"Гранична полиция\": Поради лоши метеорологични условия и ниско ниво на Дунав фериботнните платформи по линиите Оряхово - Бекет и  Никопол - Турну Мъгуреле са преустановили работа"}
{"url": "http://www.focus-news.net/news/2018/10/24/2582069/stoyan-pasev-oblasten-upravitel-na-varna-priklyuchi-esennata-proverka-na-vsichki-yazoviri-reki-i-dereta-na-teritoriyata-na-oblastta.html", "text": "Приключи есенната проверка на всички язовири, реки и дерета на територията на област Варна. Това каза за  Радио „Фокус“ – Варна  областният управител на Варна Стоян Пасев. Проверките са извършени от Междуведомствена комисия по заповед на областния управител, като са обходени всички райони, които са били обхванати при пролетната проверка, както и критичните участъци, определени от Плана за управление на риска от наводнения на Басейнова дирекция – Варна. Стоян Пасев допълни, че предстои данните да бъдат анализирани и обобщени по време на предстоящото заседание, свързано с готовността на общините за зимния сезон и подготовката им за действия при тежка зимна обстановка. \r\nМарияна ВАЛЕНТИНОВА", "date": "2018.10.24", "title": "Стоян Пасев, областен управител на Варна: Приключи есенната проверка на всички язовири, реки и дерета на територията на областта"}
{"url": "http://www.focus-news.net/news/2018/10/24/2582068/sofiya-v-studentski-grad-se-provede-publichno-mladezhko-obsazhdane-na-viziya-za-balgariya.html", "text": "В Студентски град се проведе първото по рода си в столицата публично младежко обсъждане на „Визия за България”. Това съобщиха от пресцентъра на  БСП - София . Младежко обединение в БСП – София събра на едно място млади хора от източните квартали на столицата и представители на местната и на законодателната власт, за да дискутират политики, които трябва да залегнат в проекта за визията.  \r\nГости на събитието бяха народните представители Николай Цонков и Петър Витанов, както и общинският съветник от групата на БСП в СОС Николай Николов.  \r\nПредседателят на Младежко обединение в БСП – София Петко Димитров приветства младежите, след което те се разделиха на групи, в рамките на които обсъдиха мерки и политики за младежта. Сред предложенията имаше идеи за равен достъп до качествено образование, мерки за борба с демографската криза, инструменти за насърчаване на младите към спорт и активен живот и подобряване на системата на здравеопазване в България.  \r\nРезултатите ще бъдат обобщени и включени в предложенията на Младежко обединение в БСП за допълнение на „Визия за България”.  \r\nВ края на срещата Петър Витанов, Николай Цонков и Николай Николов приветстваха младежите за добрите предложения и ги увериха, че техният глас ще бъде чут в изготвянето на политики в полза на всички българи.", "date": "2018.10.24", "title": "София: В Студентски град се проведе публично младежко обсъждане на „Визия за България”"}
{"url": "http://www.focus-news.net/news/2018/10/24/2582070/odobren-e-proektozakon-za-promeni-v-zakona-za-otbranata-i-vaorazhenite-sili-na-republika-balgariya.html", "text": "Правителството одобри проект на Закон за изменение и допълнение на Закона за отбраната и въоръжените сили на Република България. \r\nС предлагания проект се цели промяна в обусловеността на системата на заплащане за военнослужещите (от присвоеното им военно звание и степента в обхвата на военното звание към определяне на основното им месечно възнаграждение в зависимост от заеманата длъжност и присвоеното им военно звание), както на обвързаните с този принцип промени на базисните параметри при приемането и въвеждане на нов Класификатор за длъжностите за военнослужещите в Министерството на отбраната, структурите на пряко подчинение на министъра на отбраната и Българската армия. Това съобщиха от  правителствената информационна служба . \r\nОсновните положения в законопроекта са насочени в следните основни аспекти: \r\n-Диференциране на възнагражденията за военнослужещите в зависимост от степента на компетентност и отговорност съобразно разположението на длъжностите им в йерархичните нива и присвоените им военни звания. \r\n-Постигане на по-точен баланс на съотношението между отделните категории военнослужещи и техните звания и длъжности в съответствие с образователния ценз, квалификацията, степента на отговорност, професионалния опит, физическото и психическото натоварване и взаимосвързаните потенциални размери на основните месечни възнаграждения в съответствие с Йерархичния класификатор на структурите и военните формирования. \r\n-Подобряване на кариерното развитие на военнослужещите, създаване на ясни правила за преминаване (заемане) на военнослужещите от една длъжност на друга в съответствие с присвоеното военно звание и стимулиране на желанието им за развитие и изпълнение на военната служба. \r\n-Конкурентноспособност на пазара на труда и привличане на специалисти за приемане на военна служба. \r\nИзмененията се предвижда да влязат в сила от 01 януари 2019 г.", "date": "2018.10.24", "title": "Одобрен е проектозакон за промени в Закона за отбраната и въоръжените сили на Република България"}
{"url": "http://www.focus-news.net/news/2018/10/24/2582071/administratsiyata-na-ministerskiya-savet-shte-stopanisva-rezidentsiya-boyana-a-yugozapadno-darzhavno-predpriyatie-blagoevgrad-stopanstvo-krichim.html", "text": "Правителството реши да предостави за безвъзмездно управление на администрацията на Министерския съвет резиденция „Бояна“, а стопанство „Кричим“ - на „Югозападно държавно предприятие“ ДП - гр. Благоевград. Резиденция „Бояна“ и поземлените имоти в село Куртово Конаре са със статут на публична държавна собственост. Двата обекта към момента се стопанисват от Националната служба за охрана при президента на Република България, но са с отпаднала необходимост и не са свързани с основната дейност на службата. Това съобщиха от  правителствената информационна служба . \r\nДвуетажната сграда със специално предназначение на Резиденция „Бояна“ е със застроена площ от 1027 кв. м и е необходима за изпълнение на дейностите на администрацията на Министерския съвет. \r\nСтопанство „Кричим“ се намира в землището на село Куртово Конаре, община Стамболийски, и включва общо 24 имота с различна площ. На територията на стопанството се намират сгради паметници на културата - Двореца „Кричим“ и „Австрийската къща“, които са със статут на недвижимо културно наследство.   \r\n„Югозападно държавно предприятие“ ДП - гр. Благоевград разполага със служители със специфични умения с профилирано образование и опит, които са необходими за поддържането на земите, горите, горските части и водните площи, част от територията на стопанство „Кричим“. Дейностите по управление и стопанисване на имотите от държавното предприятие ще бъдат единствено и само във връзка с упражняване на законоустановените му функции, като същите ще бъдат съобразени както с режимите на защитена местност „Кричим“, така и с изискванията на Закона за културното наследство.", "date": "2018.10.24", "title": "Администрацията на Министерския съвет ще стопанисва резиденция „Бояна“, а „Югозападно държавно предприятие“- Благоевград стопанство „Кричим“"}
{"url": "http://www.focus-news.net/news/2018/10/24/2582073/odobrena-e-pozitsiyata-i-sastava-na-balgarskata-delegatsiya-za-shestnadesetoto-zasedanie-na-mezhdupravitelstvenata-balgaro-ruska-komisiya-za-ikonomichesko-i-nauchno-tehnichesko-satrudnichestvo.html", "text": "Министерският съвет одобри позицията и състава на българската делегация за шестнадесетото заседание на Българо-руската междуправителствена комисия за икономическо и научно-техническо сътрудничество. Комисията ще заседава в периода 24 - 26 октомври в Москва под председателството на Теменужка Петкова, министър на енергетиката на Република България и Денис Мантуров, министър на промишлеността и търговията на Руската федерация. Това съобщиха от  правителствената информационна служба . \r\nПредвижда се по време на заседанието да бъдат разгледани въпроси от различни области на двустранното икономическо сътрудничество - взаимната търговия, енергетиката, туризма, селското стопанство, информационните технологии, корабостроенето, селското стопанство, транспорта и други. \r\nЩе бъдат обсъдени възможностите за увеличаване обема на българския износ за Руската федерация. През 2017 г. стокообменът между двете страни се увеличи с 41.6%, износът бележи ръст с 87%, а вносът – с 34.1%.  \r\nРуската федерация е важен партньор на България в сферата на енергетиката. Страната е наш основен доставчик на нефт, природен газ и ядрено гориво. Българската страна ще отчете успешното сътрудничество по завършване на  проекта за удължаване срока на експлоатация на 6-ти блок на АЕЦ „Козлодуй“. По отношение на доставките на свежо ядрено гориво, руската страна ще бъде информирана за предвидените в европейското законодателство изисквания и за необходимостта от одобрение от страна на Евратом Агенцията по доставките. \r\nВ рамките на заседанието българската страна ще информира руските си партньори за предстоящата процедура за избор на стратегически инвеститор за реализацията на проекта АЕЦ „Белене“.  \r\nПо време на междуправителствената комисия българската страна ще отбележи и  доброто сътрудничество по изпълнение на подписаната през 2017 г. пътна карта за развитие на газопреносната инфраструктура на България, при отчитане на европейското законодателство. Очаква се на сесията да бъдат представени междинните резултати от предпроектното проучване за газоразпределителния център „Балкан“. \r\nСъществува значителен потенциал и интерес за задълбочаване на сътрудничеството в областта на туризма. По време на сесията българската страна ще предложи задълбочаване на двустранните връзки, особено при организацията на детския отдих. Ще бъдат разгледани и взаимоотношенията между двете страни в рамките на Комисията за Европа на Световната туристическа организация, Работната група за сътрудничество в областта на туризма на Организацията на Черноморското икономическо сътрудничество.", "date": "2018.10.24", "title": "Одобрена е позицията и състава на българската делегация за шестнадесетото заседание на Междуправителствената българо-руска комисия за икономическо и научно-техническо сътрудничество"}
{"url": "http://www.focus-news.net/news/2018/10/24/2582074/the-times-of-israel-izrael-pozvoli-vazobnovyavaneto-na-katarskite-dostavki-na-gorivo-za-ivitsata-gaza.html", "text": "Министърът на отбраната на Израел Авигдор Либерман издаде разрешение за възобновяване на доставките на гориво от Катар за Ивицата Газа, след като по-рано бяха преустановени заради ракетна атака, поразила жилищна сграда в Беер Шева, съобщава вестник  The Times of Israel . \r\nОт редакцията привеждат снимки, на които се виждат цистерни на контролно-пропускателния пункт „Карем Шалом“, основна входна точка за доставки в Ивицата Газа. Доставките на гориво бяха позволени след седмица на относително спокойствие в иначе напрегнатата ситуация в  крайбрежния анклав.  \r\nИзраелското звено за връзка с палестинците потвърди докладите от Рамала, че сутринта е влязъл на територията на Ивицата Газа пред КПП „Карем Шалом“. Остава неясно обаче какво е количеството на доставките.  \r\nДоставките на горива бяха прекъснати за седмица, след поредна доза напрежение между Израел и движението „Хамас“.  \r\n\"В съответствие с решението на министъра на отбраната Авигдор Либерман и в съответствие с препоръките на органите за сигурност е решено, че доставката на гориво от Катар за Газа ще бъде подновено от утре\", бе казано в изявление на кабинета, разпространено във вторник.  Тереза Герова", "date": "2018.10.24", "title": "The Times of Israel: Израел позволи възобновяването на катарските доставки на гориво за Ивицата Газа"}
{"url": "http://www.focus-news.net/news/2018/10/24/2582072/prof-valeriya-fol-za-vsichki-e-yasno-che-ako-nyama-znanie-i-obuchenie-po-istoriya-sled-edno-pokolenie-nyama-da-ima-balgarski-narod.html", "text": "За всички е ясно, че ако няма знание и обучение по история, след едно поколение няма да има български народ. Това каза проф. Валерия Фол – ръководител на Института за научни изследвания и почетен член на сдружение „Нова България” по време на кръглата маса „Бъдеще за науките за древността”, която се провежда в Благоевград, предаде репортер на  Радио „Фокус” – Пирин . Тя отбеляза, че когато е получила покана за форума е била много приятно изненадана, защото Община Благоевград и младите хора в района са осъзнали колко е важно опазването на културното наследство, както и подготовката на кадри.  \r\n„На всички ни е ясно, че ако няма знание и обучение по история, то след едно поколение няма да има български народ, защото историята е знание и познаване. Благоевградска област е изключително важна за древната история на цяла Югоизточна Европа. По течението на Струма минават първите заселници от Неолита. По течението на Струма са първите и най-активни контакти със Средиземноморския свят”, каза още проф. Фол. Според нея Регионален исторически музей  – Благоевград е музей, призван да популяризира, изследва и интригува цялата общественост. „За съжаление музеят не е особено активен, с изключение на някои млади хора”, подчерта проф. Фол. Тя добави, че капсулирането е най-лошият атестат за една институция, защото цивилизацията и културата се развиват само с контакти с други култури. „Иначе ще останем на нивата на племената от Амазонка, които се откриват днес”, заяви проф. Валерия Фол. \r\nЛивия НИНОВА", "date": "2018.10.24", "title": "Проф. Валерия Фол: За всички е ясно, че ако няма знание и обучение по история, след едно поколение няма да има български народ"}
{"url": "http://www.focus-news.net/news/2018/10/24/2582076/sport-adrian-andreev-ubeditelen-na-starta-na-yunosheskiya-mastars.html", "text": "Адриан Андреев започна с успех участието си на юношеския \"Мастърс\" в Чънду (Китай). В първата си среща Андреев победи с 6:3, 6:3 Николас Мехия от Колумбия за 88 минути игра.   \r\nАдриан проби още в първия гейм, а при 5:3 постигна още един пробив за да затвори сета с 6:3 за 57 минути игра. Във втората част българинът стигна до брейк за 3:1 и със стабилна игра на собствен сервис не даде шанс на Мехия за рибрейк.   \r\nДругите двама тенисисти в групата на Андреев са №1 в световната ранглиста Чун Цън от Китайско Тайпе и представителя на домакините Му Тао. Първите двама в групата се класират за полуфиналите. \r\nВенцислав ДРАГОМАНОВ", "date": "2018.10.24", "title": "Спорт: Адриан Андреев убедителен на старта на юношеския \"Мастърс\""}
{"url": "http://www.focus-news.net/news/2018/10/24/2582065/inzh-mariana-tsekova-zam-kmet-na-smolyan-krizisniyat-shtab-v-obshtinata-e-v-gotovnost-da-reagira-pri-uslozhnyavane-na-obstanovkata.html", "text": "Кризисният щаб в Община Смолян е в готовност да реагира при усложняване на обстановката, заради обявения жълт код за рязко застудяване и силен вятър. Това каза за  Радио „Фокус“ – Смолян  инж. Мариана Цекова – зам.-кмет на Смолян. Тя поясни, че въпреки това засега времето е топло, слънчево и ясно. \r\nСпоред прогнозите на Националния институт по метеорология и хидрология към Българската академия на науките се очаква в Смолян и още 10 области в Южна България след обяд вятърът от запад-северозапад да се усили и да бъде със скорост между 14 и 19 метра в секунда, възможни пулсации до 24 м/сек. През нощта срещу четвъртък се очаква рязко застудяване над цялата страна. \r\nНели ГЕРГЬОВСКА", "date": "2018.10.24", "title": "Инж. Мариана Цекова, зам.-кмет на Смолян: Кризисният щаб в Общината е в готовност да реагира при усложняване на обстановката"}
{"url": "http://www.focus-news.net/news/2018/10/24/2582075/maya-gesheva-direktor-na-nfsg-nad-105-godini-gimnaziyata-izgrazhda-lichnosti-s-visoki-tseli-i-dostoyno-grazhdansko-povedenie.html", "text": "Над 105 години гимназията изгражда личности с високи цели и достойно гражданско поведение. Това каза в седмичното образователно предаване „Всички в час“ на  Радио „Фокус“  директорът на Националната финансова стопанска гимназия в София Мая Гешева. Тя отбеляза, че учебното заведение има реален принос и престижно присъствие в националната образователна история. И  е от пионерите в областта на дуалното обучение, каза още Гешева. „В училището ежедневно се срещат традициите и иновациите. Гимназията е със статут на иновативно училище. Подготвят се специалисти със средно икономическо образование в две специалности: Икономика и мениджмънт и  Търговия – дуална система на обучение. Ние сме  едни от пионерите в областта на този вид обучение“, обясни тя и добави, че в гимназията работят учители с богат педагогически опит, както и млади, но мотивирани такива. Директорът на учебното заведение обясни, че Националната финансова стопанска гимназия предлага редица инициативи, помагащи за личностното развитие на децата, което да им покаже кое е доброто в сегашното време на преобърнати ценности, нравствени предизвикателства и провокации.  \r\nГешева каза още, че от тази година дигитализацията в учебното заведение е факт. „Ползват се електронен дневник, учениците нямат хартиени бележници, което е полезно и за комуникацията с родителите“, допълни тя.", "date": "2018.10.24", "title": "Мая Гешева, директор на НФСГ: Над 105 години гимназията изгражда личности с високи цели и достойно гражданско поведение"}
{"url": "http://www.focus-news.net/news/2018/10/24/2582077/deputatite-ot-pg-na-bsp-za-balgariya-shte-se-sreshtnat-s-grazhdanite-ot-starozagorska-slivenska-haskovska-i-sofiyska-oblast-na-25-oktomvri.html", "text": "Продължават срещите на народните представители от ПГ на „БСП за България” с граждани, на които те представят „Визия за България”. На 25 октомври депутатите ще са на посещение в Старозагорска, Сливенска, Хасковска и Софийска област. Това съобщиха от пресцентъра на  НС на БСП . Срещи в Старозагорска област \r\nОт 18.00 часа в с. Братя Даскалови народните представители проф. Иво Христов, Васил Антонов, Георги Търновалийски и Николай Бошкилов ще се срещнат с хората в читалище \"Пейо Милев\". \r\nВ 17.30 часа в гр. Гурково зам.-председателят на ПГ на „БСП за България” Христо Проданов и народният представител Иван Ченчев ще се срещнат с гражданите в Младежкия клуб.  \r\nВ 17.30 часа в гр. Казанлък народните представители Филип Попов, Елена Йончева, Донка Симеонова и Станислав Владимиров ще имат среща в Дом на културата \"Арсенал\" - малката зала            \r\nВ 16.30 часа в гр. Мъглиж народните представители Димитър Данчев и  Георги Андреев ще се срещнат с гражданите в ресторант \"Септември\"       . \r\nВ 17.30 часа в гр. Николаево народните представители доц. Георги Йорданов, инж. Любомир Бонев, Теодора Халачева и Тодор Байчев ще се срещнат с хората в читалище \"Васил Левски\". \r\nВ 16.30 часа в с. Опан народните представители Валери Жаблянов, Цветан Топчиев и Николай Тишев ще имат среща в залата на общинската администрация . \r\nВ 18.00 часа в гр. Павел баня зам.-председателят на ПГ на „БСП за България” Георги Свиленски и депутатите Веска Ненчева, Чавдар Велинов и Николай Пенев ще се срещнат с хората в читалище \"Напред\". \r\nВ 18.00 часа в гр. Раднево народните представители Таско Ерменков, Румен Георгиев и Александър Симов ще се срещнат с гражданите в Художествената галерия.   \r\nВ 16.00 часа в гр. Стара Загора зам.-председателят на ПГ на „БСП за България” Драгомир Стойнев и народните представители Георги Гьоков, Кольо Милев и Славчо Велков ще се срещнат със сержантите и офицерите от запаса в читалище \"Климент Охридски\". По късно, в 18.00ч, Стойнев, Гьоков и Велков  заедно  с депутата Петър Кънев, ще се срещнат с граждани в залата на хотел „Верея”.  \r\nВ 17.30 часа в гр. Чирпан зам.-председателят на ПГ на „БСП за България” Весела Лечева и народният представител Иван Ибришимов ще се срещнат с хората в  Голямата зала на общинска администрация. Срещи в Сливенска област \r\nВ 17.00 часа в гр. Котел, Сливенска област, депутатите Иван Иванов, Денчо Бояджиев и Илиян Тимчев ще се срещнат с граждани залата на Общинския съвет. Срещи в град София \r\nВ 18.00 часа в Лозенец зам.-председателят на ПГ на „БСП за България” Крум Зарков и народният представител Ирена Анастасова ще се срещнат с граждани в читалище \"Пенчо Славейков 1921\" \r\nСрещи в Хасковска област \r\nВ 11.00 часа в гр. Стамболово, Хасковска област, говорителят на ПГ на „БСП за България” Елена Йончева и народните представители Милко Недялков и Николай Цонков ще се срещнат с гражданите в залата на местното читалище.", "date": "2018.10.24", "title": "Депутатите от ПГ на „БСП за България” ще се срещнат с гражданите от Старозагорска, Сливенска , Хасковска и Софийска област на 25 октомври"}
{"url": "http://www.focus-news.net/news/2018/10/24/2582078/haskovo-moleben-za-zdrave-na-detsata-s-uvrezhdaniya-be-otsluzhen-v-grada.html", "text": "Молебен за здраве на децата с увреждания беше отслужен в църквата „Свети Димитър“ в Хасково. За здравето на децата, техните родители и хората, които се грижат за тях, се помоли отец Серафим. Това съобщиха от  Община Хасково . \r\nНа службата присъстваха деца от центрове за настаняване на деца и младежи с увреждания от семеен тип, Дневния център за деца и младежи с умствени и физически увреждания „Марина“, техни родители и асистенти. Молебенът бе организиран от Община Хасково и на него присъства кметът Добри Беливанов.   \r\nПразникът на Света Богородица – „Всех скорбящих радост“, е определен с решение от Светия Синод на Българската православна църква за ден на молитва за децата с увреждания и техните семейства. Молебенът се прави за първи път.", "date": "2018.10.24", "title": "Хасково: Молебен за здраве на децата с увреждания бе отслужен в града"}
{"url": "http://www.focus-news.net/news/2018/10/24/2582079/burgas-kmetat-dimitar-nikolov-shte-se-sreshtne-s-dvoykata-po-sportna-akrobatika-mariela-kostadinova-i-panayot-dimitrov.html", "text": "От 10.30 часа на 25 октомври кметът Димитър Николов ще посрещне в Заседателната зала на Общината бургаската смесена двойка в спортна акробатика Мариела Костадинова и Панайот Димитров, спечелили два златни медала на младежката олимпиада в Буенос Айрес. Това съобщиха от пресцентъра на  Община Бургас . На срещата ще присъстват още: Драгомир Драганов - национален селекционер на националния отбор по спортна акробатика, Гергана Денева - личен треньор на смесената двойка, Дияна Колева - хореограф, Камелия Борисова - председател на \"КСА БУРГАС\" и Недко Костадинов - генерален секретар на \"БФСА\".", "date": "2018.10.24", "title": "Бургас: Кметът Димитър Николов ще се срещне с двойката по спортна акробатика Мариела Костадинова и Панайот Димитров"}
{"url": "http://www.focus-news.net/news/2018/10/24/2582085/izpalnitelna-komisiya-na-gerb-utvardi-obshtinskite-rakovodstva-na-strukturite-v-oblast-smolyan.html", "text": "След изтичане на 3-годишния мандат на общинските ръководства в област Смолян Изпълнителната комисия на ГЕРБ утвърди нови. По нейно указание бяха свикани общи събрания на партията в десетте общини, на които членовете на ГЕРБ направиха номинации за ръководства и ги гласуваха. На базата на предложенията от членовете на партията и по преценка на Изпълнителна комисия вече са утвърдени новите ръководства. Това съобщиха от пресцентъра на  ГЕРБ – Смолян . \r\nПромяна в общинските ръководители на местни структури има само в Неделино. Там мястото се заема от Емил Войводов, а за организационен секретар е назначена Радиела Кавърмова-Кръстева. В Неделино членове на общинското ръководство са Бисер Младенов, Деян Ръжев, Иво Димитров. \r\nД-р Даниела Дариткова продължава да е общински ръководител на структурата в община Смолян, а организационен секретар става Ангел Безергянов. Членове на местната структура са Борислав Георгиев, Марин Захариев, Венера Аръчкова, Петя Пампорова и Ефрем Велинов. \r\nВ община Баните общински ръководител е Венцислав Шишков, организационен секретар – Атанас Кандуров. Останалите членове в структурата са Асен Уручев, Биляна Кючукова, Зорка Димитрова. \r\nОбщина Борино също запазва ръководството на общинската си структура с общински ръководител Ахмед Асанов и организационен секретар Огнян Кликов. Членове са Недко Канлънов, Реджеп Алиев и Реджеп Асанов. \r\nОбщина Девин е с нов организационен секретар Венета Тодорова. Руси Чаушев си запазва мястото на общински ръководител, а членове в ръководството са Велизар Шанов, Венцислав Чолаков, Владимир Солаков, Петър Карагегов, Христина Димитрова. \r\nКметът на Доспат Елин Радев остава на позицията общински ръководител в местната структура, а организационен секретар е Адалберт Ферев. Останалите членове в доспатската структура са Антон Доспатлиев, Красимир Красенов, Красимир Мантов. \r\nОбластният управител Недялко Славов продължава да изпълнява функциите и на общински ръководител на партийната структура в Златоград. Румен Пехливанов е организационен секретар, а членове в ръководството са Асен Хасапчиев, Борислав Хаджиев, Ирина Иванова, Любомир Ангелов, Нина Пашова. \r\nСтруктурата в Мадан се оглавява от Веселин Атанасов с организационен секретар Анелия Хаджиева. Членове са Ангел Найденов, Веселин Андонов, Дарина Софтева, Емил Кадиев, Севина Джукова. \r\nОбщински ръководител в Рудозем е Шукри Халилов, а секретар е Иво Сираков. В ръководството влизат още Звезделина Иванова, Светлин Катрачев, Хайри Чаушев. \r\nТодор Бозуков е общинският лидер в Чепеларе. Севдалин Каров е организационен секретар, членове- Иван Дафов, Павлина Рангелова-Петкова и Райко Сивенов.", "date": "2018.10.24", "title": "Изпълнителна комисия на ГЕРБ утвърди общинските ръководства на структурите в област Смолян"}
{"url": "http://www.focus-news.net/news/2018/10/24/2582083/plenumat-na-visshiya-sadeben-savet-shte-provede-rabotno-zasedanie-v-grad-varna-na-25-oktomvri.html", "text": "Пленумът на Висшия съдебен съвет на 25 октомври 2018 г. от 09.30 часа в зала 1 на Икономическия университет – Варна ще проведе работно заседание. Това съобщиха от пресцентъра на  Висшия съдебен съвет . На заседанието ще бъдат изслушани административните ръководители на Апелативен съд – Варна, Окръжен съд – Варна, Районен съд – Варна, Административен съд – Варна, Апелативна прокуратура – Варна, Окръжна прокуратура – Варна и Районна прокуратура - Варна. В заседанието ще участват кметът и главният архитект на Община Варна, областният управител на област Варна и председателят на Адвокатски съвет – Варна. Заседанието ще се председателства от министъра на правосъдието г-жа Цецка Цачева, като основна тема е обсъждане на възможностите за решаване сградния проблем на органите на съдебната власт във Варна.  \r\nМероприятието се организира в изпълнение на решение на Пленума на ВСС по протокол № 23/20.09.2018 г. и по предложение от административния ръководител на Апелативен съд – Варна.  \r\nЧленовете на Висшия съдебен съвет ще присъстват и на тържествата по случай 140-та годишнина от създаването на държавната и съдебната власт във Варна.", "date": "2018.10.24", "title": "Пленумът на Висшия съдебен съвет ще проведе работно заседание в град Варна на 25 октомври"}
{"url": "http://www.focus-news.net/news/2018/10/24/2582082/blagoevgrad-mazh-e-pochinal-upravlyavayki-karutsa-v-rayona-na-zhp-garata.html", "text": "Мъж е починал, управлявайки каруца в района на жп гарата в Благоевград. Това каза за  Радио „Фокус“ – Пирин  Йорданка Шаркова, говорител на ОДМВР - Благоевград. Към този момент се изясняват причините за смъртта му. \r\nДенис НИКИФОРОВ", "date": "2018.10.24", "title": "Благоевград: Мъж е починал, управлявайки каруца в района на жп гарата"}
{"url": "http://www.focus-news.net/news/2018/10/24/2582088/do-2-076-109-lv-se-otpuskat-po-byudzheta-na-mrrb-za-finansirane-deynostta-na-natsionalno-tol-upravlenie.html", "text": "Министерският съвет одобри допълнителни разходи в размер до 2 076 109 лева по бюджета на Министерството на регионалното развитие и благоустройството. Те ще спомогнат за ефективното управление на новосъздаденото звено „Национално тол управление“ в Агенция „Пътна инфраструктура“, както и подготовката за въвеждане в експлоатация на смесената електронна система за таксуване на различните категории пътни превозни средства на база време и на база изминато разстояние. Това съобщиха от  правителствената информационна служба . \r\nСредствата ще бъдат осигурени за сметка на преструктуриране на централния бюджет за 2018 г. С тях ще се осигурят текущите и капиталови разходи, необходими за въвеждането на тол системата за превозни средства над 3,5 тона и електронна винетка за леките автомобили. \r\nЩе се обезпечат разходите по експлоатацията на 105 моторни превозни средства, оборудвани с мобилни камери за осъществяване на контрол по републиканската пътна мрежа и по предоставянето на услуги, свързани с приемането на платежни карти в тол системата. Предоставеният ресурс ще послужи и за режийни разходи и наеми за разполагане на 500 терминали за самообслужване, за оборудване на работни помещения в администрацията на „Национално тол управление“ и други дейности.", "date": "2018.10.24", "title": "До 2 076 109 лв. се отпускат по бюджета на МРРБ за финансиране дейността на „Национално тол управление“"}
{"url": "http://www.focus-news.net/news/2018/10/24/2582086/sofiya-zaradi-otkrit-star-boepripas-vremenno-e-spryano-dvizhenieto-prez-krastovishteto-na-ul-oborishte-i-bul-evlogi-i-hristo-georgievi.html", "text": "Временно е спряно движението през кръстовището на ул. “Оборище“ и бул. “Евлоги и Христо Георгиеви“. Причината е открит при строителни работи в района стар боеприпас. Това съобщиха от пресцентъра на  Столична община . Временно се променя маршрутът на следните линии на градския транспорт:  \r\n-Автобусна линия №72 се отклонява през бул. “Драган Цанков“, бул. “Яворов“,  \r\n-Автобусна линия №75 се отклонява през ул. “Гурко“, бул. “В. Левски“ и бул. “Янко Сакъзов“ и по маршрута си.  \r\n-Автобусна линия №213 посока централна гара се отклонява през бул. “Ситняково“, в обратна посока маршрутът не се променя.  \r\n-Автобусна линия №9 ще движи през ул. “Гурко“, бул. “В. Левски“, бул. “Янко Сакъзов“ и по маршрута си.  \r\n-Автобусна линия №280 ще преминава през ул. “Гурко“ пред Националния стадион.", "date": "2018.10.24", "title": "София: Заради открит стар боеприпас временно е спряно движението през кръстовището на ул. “Оборище“ и бул. “Евлоги и Христо Георгиеви“"}
{"url": "http://www.focus-news.net/news/2018/10/24/2582089/burgas-rayonen-sad-pomorie-ostavi-v-aresta-mazh-obvinen-v-narushavane-za-sadebna-zapoved-za-zashtita-ot-domashno-nasilie.html", "text": "Районен съд – Поморие остави в ареста мъж, обвинен в нарушаване за съдебна заповед за защита от домашно насилие. Това съобщиха от пресцентъра на  Съда ., По искане на Районна прокуратура – Поморие, съдът задържа под стража Живко К. Той е обвинен за това, че за времето от 23.00 часа на 19 октомври 2018 г. до 15.00 часа на 20 октомври 2018 г. в град Поморие, в жилище, не изпълнил Заповед за защита от домашно насилие, издадена му от Районен съд, влязла в законна сила на 15 декември 2017 г., съгласно която Живко К. е отстранен от съвместно обитаваното жилище  с пострадалата (негова майка), за срок от 18 месеца и му е забранено да доближава пострадалата, нейното жилище и местата ѝ за социални контакти и отдих, а именно – посетил дома на майка си, отправил обиди и псувни към нея, и нанесъл удар в носа на пострадалата. \r\nСпоред прокурора е налице обосновано предположение за това, че Живко К. е извършил престъплението, в което е обвинен. Представителят на държавното обвинение е категоричен, че Живко К. може да се укрие или да извърши ново престъпление. Съдът прие мотивите на прокурора и задържа под стража обвиняемия. \r\nОпределението на Районен съд – Поморие може да бъде обжалвано пред Окръжен съд – Бургас.", "date": "2018.10.24", "title": "Бургас: Районен съд – Поморие остави в ареста мъж, обвинен в нарушаване за съдебна заповед за защита от домашно насилие"}
{"url": "http://www.focus-news.net/news/2018/10/24/2582084/hulusi-akar-turtsiya-nikoga-nyama-da-dopusne-tormoz-v-iztochnoto-sredizemnomorie.html", "text": "Министърът на отбраната на Турция Хулуси Акар увери, че Анкара никога няма да допусне „тормоз“ в акваторията на Източното Средиземноморие. Предупреждението му бе направено, след като турският флот блокира гръцката фрегата, която се опитва да се намеси в сондажните действия на турски изследователски кораб. \r\nАкар заяви пред държавната информационна агенция  Anadolu Agency : „Военните ни кораби в региона осигуряват необходимата защита. Няма да допуснем нов тормоз\". \r\nЗабележките на Акар дойдоха, след като Турция предупреди Гърция да не предприеме действия в Средиземно море, които биха „предизвикали напрежение\" в региона. \r\nМиналата седмица турската флота попречи на гръцката фрегата да се намеси в дейността на турския сеизмичен и сондажен кораб Barbaros Hayrettin Pasa, работещ в Източното Средиземноморие. \r\nАнкара постоянно оспорва едностранната сондажна дейност на гръцката кипърска администрация в Източното Средиземноморие, като твърди, че кипърските турци имат същите права върху ресурсите в района. Тереза Герова", "date": "2018.10.24", "title": "Хулуси Акар: Турция никога няма да допусне тормоз в Източното Средиземноморие"}
{"url": "http://www.focus-news.net/news/2018/10/24/2582090/sazdava-se-spetsializirano-zveno-natsionalno-tol-upravlenie-kam-strukturata-na-agentsiya-patna-infrastruktura.html", "text": "„Национално тол управление“ се създава като специализирано звено към Агенция „Пътна инфраструктура“. С прието от правителството постановление за изменение и допълнение на Правилника за нейната структура, дейност и организация на работа числеността на агенцията се увеличава. Това съобщиха от  правителствената информационна служба . \r\nПромените са във връзка с предстоящото въвеждане на Електронна система за събиране на пътни такси на база на изминато разстояние за превозни средства с обща технически допустима максимална маса над 3.5 тона (тол) и на база време за леки автомобили с обща технически допустима максимална маса до или равна на 3.5 тона (електронна винетка). Така се отразява законовото изменение на структурата на агенцията, в която е предвидено създаването на ново специализирано звено „Национално тол управление“. Изменят се и компетенциите на дирекция „Пътни такси и разрешителни“, от функциите на която отпада събирането на таксите по чл. 10, ал. 1 и 2 от Закона за пътищата. Те се прехвърлят в новосъздаденото специализирано звено. \r\nДопълнени са правомощията на Агенция „Пътна Инфраструктура“. Изрично е предвидено, че тя осъществява функциите на лице, събиращо пътни такси и осъществяване контрол и надзор върху доставчиците на услуги за електронно събиране на такси за изминато разстояние. Едновременно с това, на председателя на управителния съвет на агенцията се вменяват някои нови правомощия, свързани с воденето на регистри на доставчиците на услуги по електронно събиране на такси за изминато разстояние и сключването на договори със същите и с доставчиците на декларирани данни. В неговите компетентности е допълнено и правомощието да издава наказателни постановления в случаите, предвидени в Закона за пътищата и в Закона за движението по пътищата или да оправомощава длъжностни лица от агенцията за това. Досега, тези правомощия бяха предоставени на управителния съвет на агенцията, но поради факта, че той е колективен орган, е целесъобразно те да се осъществяват от председателя на управителния съвет. По същия начин е процедирано и с правомощията на управителния съвет по определяне на длъжностни лица, които да установят извършване на административни нарушения в случаите, предвидени в Закона за пътищата и в Закона за движението по пътищата, като същите са вменени в компетентността на председателя на управителния съвет. \r\nЧрез създаването на новото специализирано звено и прехвърляне на част от дейностите на съществуващата дирекция „Пътни такси и разрешителни“ към него се осигурява възможност за ефективно управление на смесената система за таксуване на различните категории пътни превозни средства на база време и на база изминато разстояние и спазване на изискванията за оперативна съвместимост със системите на доставчиците на услуга за електронно събиране на такса за изминато разстояние.", "date": "2018.10.24", "title": "Създава се специализирано звено „Национално тол управление“ към структурата на Агенция „Пътна инфраструктура“"}
{"url": "http://www.focus-news.net/news/2018/10/24/2582081/nimh-plovdiv-54-msek-e-skorostta-na-vyatara-i-zapochva-da-se-usilva.html", "text": "5,4 м/сек. е скоростта  на вятъра и започва да се усилва, съобщи за  Радио „Фокус“-Пловдив  дежурният в Националния институт по метеорология и хидрология - филиал „Пловдив“. Вятърът ще се усили в късния след обяд, като очакванията са той да е със средна скорост между 20 и 25 м/сек., възможни са пулсации до 32 м/сек.  \r\nОранжев код за силен вятър и рязко застудяване е обявен за област Пловдив. През нощта срещу четвъртък се очаква рязко застудяване над цялата страна. \r\nМария РУСЕВА", "date": "2018.10.24", "title": "НИМХ-Пловдив: 5,4 м/сек. е скоростта на вятъра и започва да се усилва"}
{"url": "http://www.focus-news.net/news/2018/10/24/2582091/otkriva-se-protsedura-za-predostavyane-na-kontsesiya-na-morski-plazh-slanchev-bryag-tsentralen.html", "text": "Правителството открива процедура за предоставяне на концесия на морски плаж „Слънчев бряг- централен“ в община Несебър, като целта е обезопасяване на морския плаж и предоставяне на услуги от обществен интерес за 20-годишния срок на концесията. Размерът на минималното годишно концесионно заплащане е 1 393 210 лева без ДДС. Той е определен съгласно приетата от Министерския съвет Методика за определяне минималния размер на концесионното плащане за морски плажове. Концесионерът на морския плаж ще бъде определен в резултат на конкурс, организиран от министъра на туризма и проведен от комисия, назначена от министър- председателя. Критериите за формиране ла комплексната оценка са съобразни с РМС № 604/2016 г. за утвърждаване на минимални критерии при провеждане на конкурс за определяне на концесионер на морски плаж. Това съобщиха от  правителствената информационна служба . \r\nСъгласно друго решение, правителството приема отправеното от концесионера „Вени-М“ ЕООД предложение за прекратяване на договора за предоставяне на концесия върху част от крайбрежната плажна ивица – морски плаж „Слънчев бряг-централен“ в община Несебър, сключен през 2002 г.", "date": "2018.10.24", "title": "Открива се процедура за предоставяне на концесия на морски плаж „Слънчев бряг- централен“"}
{"url": "http://www.focus-news.net/news/2018/10/24/2582080/nikola-gruevski-iskam-silno-i-obedineno-vmro-dpmne-koeto-barzo-shte-svali-tova-zlo-v-makedoniya.html", "text": "Бившият министър-председател на Македония Никола Груевски подчерта, че не знае какви за причините за изключването на членове от редиците на неговата партия ВМРО-ДПМНЕ. След отлагането на изслушването по делото „Титаник\" Груевски заяви пред сградата на съда, че се е въздържал от коментар, за да не допусне грешка, съобщава македонският  „Фокус“ . \r\n„Не знам всички аргументи и доказателства, които са на разположение на ръководството на ВМРО-ДПМНЕ и базата, на която то основава своите решения. Аз ще се въздържа от коментар, защото мога да направя грешка в една или друга посока. Искам силно и обединено ВМРО-ДПМНЕ бързо да събори това зло, което е в Македония. Доказано е в миналото – когато ВМРО-ДПМНЕ е силно, тогава е силна и Македония. Убеден съм, че гражданите го искат\", категоричен бе бившият лидер на партията. \r\nМеждувременно адвокатите на Груевски потвърдиха, че са получили изпълнителното решение от съда и сега чакат документа, в който се посочва датата, часът и затвора, в който трябва да се яви бившият македонски премиер. Тереза Герова", "date": "2018.10.24", "title": "Никола Груевски: Искам силно и обединено ВМРО-ДПМНЕ, което бързо ще свали това зло в Македония"}
{"url": "http://www.focus-news.net/news/2018/10/24/2582094/blagoevgrad-kmetat-na-obshtina-bansko-georgi-ikonomov-shte-napravi-parva-kopka-po-proekta-za-izgrazhdane-na-podporni-steni-po-dvata-bryaga-na-reka-glazne-na-25-oktomvri.html", "text": "Кметът на Община Банско Георги Икономов ще направи първа копка по проекта за изграждане на подпорни стени по двата бряга на река Глазне от 11.00 часа на 25 октомври. Това съобщиха от пресцентъра на  Община Банско . Договорът за изпълнението на строително-монтажните работи е подписан преди дни и е на стойност от 731 000 лева с включен ДДС. За изпълнител е избран „ЕС ДЖИ 81” ЕООД, като в срок до края на месец април 2019 г. обекта ще бъде завършен. Церемонията ще се проведе в района на ул. „Глазне“ зад хотел „Стражите“.", "date": "2018.10.24", "title": "Благоевград: Кметът на Община Банско Георги Икономов ще направи първа копка по проекта за изграждане на подпорни стени по двата бряга на река Глазне на 25 октомври"}
{"url": "http://www.focus-news.net/news/2018/10/24/2582095/varna-okrazhniyat-sad-ostavi-v-aresta-mazh-izdirvan-s-evropeyska-zapoved-za-arest-ot-republika-gartsiya-za-ukrivane-na-danatsi.html", "text": "Днес състав на Варненския окръжен съд уважи искането на Окръжната прокуратура и задържа под стража мъж, издирван с Европейска заповед за арест. Това съобщиха от пресцентъра на  Апелативна прокуратура - Варна . ЕЗА е била издадена от Апелативния съд в град Пирея, Република Гърция. Срещу 40-годишния Мартин Г. се води наказателно производство за участието му в престъпна организация с цел извършване на наказуеми деяния - укриване на данъци, такси и мита при внос на стоки и за контрабанда с особени методи от повече от 3 лица съвместно, от която държавата е била ощетена със 150 000 евро.  \r\nДвете престъпления са наказуеми и по българския Наказателен кодекс. В Гърция наказанието за първото престъпление е от 5 до 20 години лишаване от свобода, а за контрабанда – от 10 до 20 години затвор.  \r\nОпределението на Варненския окръжен съд, с което е взета мярка за неотклонение „Задържане под стража“ на Мартин Г., подлежи на обжалване пред Апелативния съд.", "date": "2018.10.24", "title": "Варна: Окръжният съд остави в ареста мъж, издирван с Европейска заповед за арест от Република Гърция за укриване на данъци"}
{"url": "http://www.focus-news.net/news/2018/10/24/2582087/blagoevgrad-zhiteli-na-sandanski-izlizat-na-protest-pod-nadslov-mayki-nie-sme-s-vas.html", "text": "Жители на Сандански излизат на протест под надслов „Майки, ние сме с Вас!“, предаде репортер на  Радио „Фокус“ – Пирин . Те се организират в социалните мрежи. Протестът ще започне в 17.00 часа на площада в града. Очаква се в него да се включат както майки от общината, така и от други населени места в областта, тъй като това е първият протест с такава насоченост в Югозападна България. \r\nЛивия НИНОВА", "date": "2018.10.24", "title": "Благоевград: Жители на Сандански излизат на протест под надслов „Майки, ние сме с Вас!“"}
{"url": "http://www.focus-news.net/news/2018/10/24/2582097/kyustendil-ognebortsi-ot-dupnitsa-gasyat-pozhar-v-kashta-v-gizdova-mahala-nyama-postradali.html", "text": "Огнеборци от Дупница гасят пожар в къща в „Гиздова махала”. Това съобщи за  Радио „Фокус” – Кюстендил  Катя Табачка, говорител на Областна дирекция на МВР – Кюстендил. Сигналът за пожара е подаден малко след 13.00 часа. На място са пристигнали екипи на Районна служба „Пожарна безопасност и защита на населението” – Дупница. Огънят е локализиран. Няма пострадали хора. Изясняват се причините за инцидента. \r\nВенцеслав ИЛЧЕВ", "date": "2018.10.24", "title": "Кюстендил: Огнеборци от Дупница гасят пожар в къща в „Гиздова махала”, няма пострадали"}
{"url": "http://www.focus-news.net/news/2018/10/24/2582092/ministar-biser-petkov-predvideno-e-natsionalniyat-savet-za-integratsiya-na-horata-s-uvrezhdaniya-da-se-rakovodi-ot-resorniya-vitsepremier.html", "text": "Предвидено е Националният съвет за интеграция на хората с увреждания да се ръководи от ресорния вицепремиер. Това каза социалният министър Бисер Петков по време на представянето на Закона за хората с увреждания пред Комисия по труда, социалната и демографската политика, предаде репортер на  Агенция „Фокус“   \r\n„Регламентират се специфични функции на централната власт и органите на местното самоуправление, с които се разширяват отговорностите“, зави той. По думите му предвидено е създаване на областни съвети за правата на хората с увреждания на регионално ниво“, каза той.  \r\nДеница КИТАНОВА", "date": "2018.10.24", "title": "Министър Бисер Петков: Предвидено е Националният съвет за интеграция на хората с увреждания да се ръководи от ресорния вицепремиер"}
{"url": "http://www.focus-news.net/news/2018/10/24/2582093/georgi-mihaylov-bsp-zakonoproektat-za-horata-s-uvrezhdaniya-e-polozhitelen-final-na-usiliya-koito-zasluzhavat-admiratsii.html", "text": "Законопроектът за хората с увреждания е положителен финал на усилия, които заслужават адмирации. Това каза на извънредно заседание на парламентарната здравна комисия депутатът от ПГ на БСП Георги Михайлов, предаде репортер на  Агенция „Фокус“ . „Трябва много внимателно да се прецизират съставът и представителството на Съвета за наблюдение на хората с увреждания“, обяви той. „Рискуваме да има изкривявания в начина на разглеждане на проблемите на хората с увреждания“, уточни Георги Михайлов. „Ще внесем, консултирайки се с организациите, конкретни текстове, за да не се допускат проблеми със смисъла на закона в частта за трудовата заетост“, заяви депутатът от БСП. „Тази ранима част на обществото заслужава вниманието на всички нас“, каза още той. \r\nБиляна ИВАНОВА", "date": "2018.10.24", "title": "Георги Михайлов, БСП: Законопроектът за хората с увреждания е положителен финал на усилия, които заслужават адмирации"}
{"url": "http://www.focus-news.net/news/2018/10/24/2582100/aktsenti-v-predavaneto-belovo-gradat-na-trite-planini.html", "text": "В днешното издание на съвместното предаване  „Белово – градът на трите планини”  на  Радио „Фокус“ – Пазарджик , от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2018.10.24", "title": "Акценти в предаването „Белово – градът на трите планини“"}
{"url": "http://www.focus-news.net/news/2018/10/24/2582102/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В днешното издание на предаването „Симитли – минало, настояще и бъдеще“ на  Радио „Фокус“ – Пирин  продължаваме да говорим по актуалните и интересни теми, свързани с града и малките населени места в общината. На 26 октомври целият Православен свят ще отбележи един от големите есенни църковни празници, а именно Димитровден. За Община Симитли и по-специално за селата Брежани и Сенокос това е много специален светец, тъй като храмовете в населените места носят неговото име. Поради тази ще посветим следващите ни 60 минути именно на този голям празник. Наши гости ще бъдат фолклориста проф. Костадин Динчев, отец Яне и Найден Панчев, местен жител на село Брежани. В края очаквайте и традиционния ни обзор на всичко по-важно, което се случи в общината през последните дни. \r\nТелефоните в студиото са: 0885 303 373 и 073/ 88-55-81. Имейлът на предаването е pirin@focus-news.net. Предаването „Симитли – минало, настояще и бъдеще“ се излъчва на честотите на Радио „Фокус“ – Пирин всяка сряда от 15.00 до 16.00 часа с водещ Ливия Нинова.", "date": "2018.10.24", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2018/10/24/2582101/vesela-odadzhieva-sistemata-ni-ubiva-iskame-horata-s-uvrezhdaniya-da-vlyazat-v-sferata-na-zaetostta-a-ne-da-poluchavame-pomoshti.html", "text": "Искаме не да получаваме социални помощи, а хората с увреждания да влязат в сферата на заетостта. Това каза Весела Одаджиева от организацията на протестиращите майки с увреждания „Системата ни убива“ на извънредно заседание на парламентарната здравна комисия за обсъждане на Законопроекта за хората с увреждания, предаде репортер на  Агенция „Фокус“ . „Ние упорито участвахме в работните групи с цел да постигнем приемлив закон“, посочи тя и допълни, че основният проблем преди е бил, че законодателството се изработва основно от едно министерство. „В сферата на хората с увреждания трябва да участват всички министерства“, заяви Весела Одаджиева. „Надяваме се специализираният орган в законопроекта да координира всички политики в сферата. Това е наше искане от много години, която най-накрая „вижда бял свят““, каза още тя. \r\nБиляна ИВАНОВА", "date": "2018.10.24", "title": "Весела Одаджиева, „Системата ни убива“: Искаме хората с увреждания да влязат в сферата на заетостта, а не да получаваме помощи"}
{"url": "http://www.focus-news.net/news/2018/10/24/2582104/edinodushno-parlamentarnata-zdravna-komisiya-prie-na-parvo-chetene-zakonoproekta-na-horata-s-uvrezhdaniya.html", "text": "Комисията по здравеопазване прие единодушно на първо четене Законопроекта на хората с увреждания с вносител Министерски съвет, предаде репортер на  Агенция „Фокус“ . Промените са внесени в парламента на 18 октомври. Според кабинета необходимостта от нов закон идва от това, че действащият Закон за интеграция на хората с увреждания е допълван и изменян над 30 пъти и е изчерпал потенциала си. Правителството предлага създаването на Държавната агенция за хората с увреждания към Министерски съвет. Новосъздадената държавна агенция ще има водеща роля при координацията между отделните институции и организации и ще започне да функционира от 1 януари 2021 г. Държавната агенция ще бъде правоприемник на Агенцията за хората с увреждания. В новата агенция ще работят екипи, които да извършват индивидуалната оценка на потребностите на хората с увреждания. Ще се пренасочват служители от Агенцията за социално подпомагане. \r\nПрез закона ще се създаде и Съвет за наблюдение, който да гарантира защитата на правата на хората с увреждания. В него ще участват- двама представители, определени от омбудсмана, двама представители, определени от председателя на Комисията за защита от дискриминация; четирима представители на организациите на и за хората с увреждания, определени от тях; един представител на академичната общност, определен от Българската академия на науките. Членовете му трябва да бъдат определени в 3-месечен срок от влизането в сила на закона, а в шестмесечен срок Съветът за наблюдение да приеме правилник за  дейността си. \r\nЗаконопроектът въвежда нов подход за социално приобщаване чрез оценка, която да отчита индивидуалните потребности на хората с увреждания. Оценката ще се извършва от специализирани отдели в дирекции „Социално подпомагане“.  \r\nНа законово ниво се предвижда получаване на месечна финансова подкрепа от хората с увреждания. Тя ще се изчислява на базата на линията на бедност, а не на база гарантиран минимален доход, както досега. Месечната финансова подкрепа ще бъде отпусната от 1 януари 2019 г. Всички издадени и влезли в сила месечни добави ще се трансформират. В случай че трансформираната месечна финансова подкрепа е в по-малък размер от досегашната, ще се отпуска по-благоприятната.  \r\nЩе се предоставят и целеви помощи съобразно вида на увреждането и потребностите на оценяваното лице. Помощите ще се отпускат за помощни средства, приспособления, съоръжения и медицински изделия (ПСПСМИ), покупка и/или приспособяване на лично моторно превозно средство, приспособяване на жилище, балнеолечение и/или рехабилитационни услуги и наем на общинско жилище.  \r\nВ рамките на законопроекта се въвежда „квота на работната сила“, която да гарантира и увеличи заетостта на хората с трайни увреждания в обичайна работна среда. Законовите разпореждания се отнасят за публичната и за частната сфера. Неспазването на квотните задължения ще води до изплащане на компенсационни вноски от работодателите. Квотният принцип ще се отнася за работодатели с численост на персонала от 50 и повече работници и служители. С отделна разпоредба се предвиждат преференции за всеки работодател, който създаде производствено звено или сектор, в който работят 5 и повече хора с увреждания.  \r\nСъс законопроекта е предвидено зачитане за осигурителен стаж при пенсиониране на времето, през което са полагани грижи за лице с трайно намалена работоспособност/вид и степен на увреждане над 90 на сто, както и за дете с определена чужда помощ, което се нуждае постоянно от чужда помощ.  \r\nБиляна ИВАНОВА", "date": "2018.10.24", "title": "Единодушно парламентарната здравна комисия прие на първо четене Законопроекта на хората с увреждания"}
{"url": "http://www.focus-news.net/news/2018/10/24/2582103/zam-ministar-valentin-yovev-obsazhda-se-vavezhdaneto-na-po-strogi-pravila-za-deynostta-na-nadzornite-i-konsultantski-firmi-v-stroitelstvoto.html", "text": "Създадена е работна група, която обсъжда въвеждането на по-строги правила при регистрацията и дейността на надзорните и консултантски фирми в строителството. Необходимо е да се засили независимостта на надзорните и консултантски фирми от проектантите и строителите в бранша. Това каза пред представители на медиите заместник-министърът на регионалното развитие и благоустройството Валентин Йовев, съобщиха от пресцентъра на  Министерство на регионалното развитие и благоустройството . Днес той откри 50-ото юбилейно издание на изложението „Стройко Експо“, което се провежда в Националния дворец на културата до 28 октомври. \r\n„Министерството на регионалното развитие и благоустройството работи в посока утвърждаване на все по-благоприятни условия за бизнеса в строителния сектор, за да бъде улеснено и стимулирано предприемачеството у нас“, каза заместник-министърът при откриването на изложението. \r\n„Експозицията на над 180 български и чуждестранни фирми за технологии и продукти за подобряване на околната среда и качеството на живот е категоричен показател за успешната интеграция на българската строителна индустрия“, посочи той. \r\n„През последните 25 години изложението „Стройко Експо“ се наложи като успешен център за търговия и информация, като предлага все повече качествени стоки и услуги. Благодарение на него всички участници в инвестиционно-строителния процес имат възможността да се информират и да направят своя избор в многообразието на продуктите на една от най-бързо развиващите се индустрии“, отбеляза заместник-министър Йовев.  \r\nТой допълни, че изложението продължава да се утвърждава като пресечна точка за осъществяване на преки контакти и обмен на информация между предприемачи, фирми и потребители.", "date": "2018.10.24", "title": "Зам.-министър Валентин Йовев: Обсъжда се въвеждането на по-строги правила за дейността на надзорните и консултантски фирми в строителството"}
{"url": "http://www.focus-news.net/news/2018/10/24/2582105/ombudsmanat-maya-manolova-v-zakona-za-horata-s-uvrezhdaniya-ne-otstapihme-ot-zhalonite-na-reformata-shte-bdim-mezhdu-cheteniyata-nito-edna-ot-malkite-ni-pobedi-da-ne-bade-otstranena.html", "text": "В Закона за хората с увреждания не отстъпихме от жалоните на реформата, ще бдим между четенията нито една от  малките ни победи да не бъде отстранена. Това каза омбудсманът Мая Манолова по време на обсъждането на Закона за хората с увреждания и Закона за личната помощ, предаде репортер на  Агенция „Фокус“ . „Нека да използвам възможността да изразя своето становище и по проекта на Закона за хората с увреждания, защото заедно с моя екип активно участвахме в неговото изработване. Нека да кажа, че ние подкрепяме този проект, който беше представен днес от министъра на труда и социалната политика“, заяви още Манолова. По думите й протестиращите майки са работили сериозно и динамично. „Имахме разправии, скандали, обиди, сълзи, но в крайна сметка се обединихме около този проект, който е представен днес“, обясни омбудсманът. По думите й този проект не е идеален, нито съвършен. „Има много пропуски, които надявам се, част от тях могат да бъдат коригирани между първо и второ четене“, заяви още Манолова.  Тя обясни, че основният проблем е свързан с медицинската експертиза. \"Моето огромно притеснение при изготвянето на този проект, изобщо на пакета от закони, беше какво ще се случи на 1 януари и дали огромните очаквания и надежди, които хората с увреждания имат към правеното от нас законодателство ще се сбъднат. Благодарение на нашата обща работа, наистина ще успеем да покажем, че реформата в тези политики започва\", допълни още тя. По отношение на Закона за личната помощ, Манолова поясни, че той е кауза на много организации. \"Нека да е ясно, че той е жизнено важен за хората с най-тежки увреждания, за техните семейства, ще им осигури спокойствие\", допълни тя. По думите й той създава устойчивост в предоставянето на лична помощ.  \r\nДеница КИТАНОВА", "date": "2018.10.24", "title": "Омбудсманът Мая Манолова: В Закона за хората с увреждания не отстъпихме от жалоните на реформата, ще бдим между четенията нито една от  малките ни победи да не бъде отстранена"}
{"url": "http://www.focus-news.net/news/2018/10/24/2582106/veliko-tarnovo-oblastniyat-savet-na-bchk-otbelyaza-140-godini-ot-osnovavaneto-na-organizatsiyata.html", "text": "Областният съвет на БЧК – Велико Търново отбеляза 140 години от основаването на организацията. Това каза за  Радио „Фокус“ – Велико Търново  Димитър Русев, директор на регионалната структура. 25 доброволци и приятели на организацията се събраха в ресторант в града.  „Това са председатели на дружества  и хора, които работят с нас. Присъстваха общо 25 човека, въпреки че те са много повече“, посочи Русев. Той съобщи, че представители на регионалната структура ще присъстват на празничния концерт по повод 140-ата годишнина от създаването на организацията утре вечер в Народния театър „Иван Вазов“ в столицата. \r\nРусев счобщи още, че доброволци от БМЧК – Велико Търново ще направят демонстрации по първа долекарска помощ ще по повод 140-години от създаването на червенокръстката организация. Проявата ще се проведе от 16.30 часа пред сградата на Община Велико Търново. Младежите ще раздават магнити и листовки с информация за дейността на организацията на преминаващите граждани. \r\nХуманитарна организация е основана през 1885 година, веднага след Съединението на Княжество България и Източна Румелия. БЧК е доброволна организация, част от Международното червенокръстко движение. Структурирана е в четиристепенна организационна система. \r\n5650 са членовете на Областният съвет на БЧК – Велико Търново. В състава на Великотърновската организация влизат 10 общински структури и 153 дружества, от които 92 – в градовете и 61 – в селата. Организацията разполага с 178 активни доброволци сред населението над 18 години, които задоволяват нуждите от доброволчески труд при реализиране на червенокръстки дейности и програми. 160 младежи и 100 доброволци членуват в БМЧК – Велико Търново. БМЧК разполага с общо 8 клуба. \r\nПрез 2017 година Областният съвет на БЧК – Велико Търново подпомогна над 15 000 социално слаби жители. \r\nНадежда КРЪСТЕВА", "date": "2018.10.24", "title": "Велико Търново: Областният съвет на БЧК отбеляза 140 години от основаването на организацията"}
{"url": "http://www.focus-news.net/news/2018/10/24/2582096/georgi-kolev-obedineni-patrioti-ne-biva-da-protivopostavyame-horata-na-uvrezhdaniya-s-rabotodatelite-i-obratnoto.html", "text": "Не бива да противопоставяме хората с увреждания на работодателите и обратното. Това каза на извънредно заседание на парламентарната здравна комисия зам.-председателят й Георги Колев в дебатите по гласуването на Законопроекта за хората с увреждания, предаде репортер на  Агенция „Фокус“ . „Трябва да се дадат предложения, в които работодателите и синдикатите да получат стимули при назначаването на хората с увреждания“, посочи той и допълни, че в закона трябва да бъдат намалени санкциите за работодателите, ако не назначават хора с увреждания. \r\nБиляна ИВАНОВА", "date": "2018.10.24", "title": "Георги Колев, „Обединени патриоти“: Не бива да противопоставяме хората на увреждания с работодателите и обратното"}
{"url": "http://www.focus-news.net/news/2018/10/24/2582108/kyustendil-predstaviteli-na-obshtinata-sa-pocheli-pametta-na-zaginalite-vav-vtorata-svetovna-voyna-kray-stratsin.html", "text": "редставители на Община Кюстендил са почели паметта на загиналите във Втората световна война край Страцин. Това съобщиха за  Радио „Фокус” – Кюстендил  от общинската организация на Съюза на ветераните от войните в Кюстендил. Традиционната проява за почитане паметта на загиналите във Втората световна война по време на Страцино-Кумановската операция се е провела край село Страцин, Македония. На нея са присъствали потомци на героите. На събитието са присъствали кметът на Община Кюстендил Петър Паунов и зам.-кметът Светослав Василев. В покрайнините на Страцин върху железните отбранителни пирамиди са положени венци и цветя от името на министъра на отбраната, началника на отбраната, командира на 68-ма бригада „Специални сили“, кметовете на Куманово и Кратово, военнопатриотичните съюзи, българското посолство в Скопие и други.  Община Кюстендил е изготвила паметна табела с надпис „В памет на загиналите български войни в боевете при Стражин и Страцин срещу войските на хитлеристка Германия, октомври 1944 година”. \r\nВенцеслав ИЛЧЕВ", "date": "2018.10.24", "title": "Кюстендил: Представители на Общината са почели паметта на загиналите във Втората световна война край Страцин"}
{"url": "http://www.focus-news.net/news/2018/10/24/2582110/api-vremenno-dvizhenieto-prez-prohod-na-republikata-v-rayona-na-biloto-se-osashtestvyava-dvuposochno-v-edna-lenta-poradi-katastrofa.html", "text": "Временно движението през проход на Републиката в района на билото се осъществява двупосочно в една лента, поради катастрофа. Това съобщиха от пресцентъра на  Агенция \"Пътна инфраструктура\"  (АПИ). Движението се регулира от \"Пътна полиция\".", "date": "2018.10.24", "title": "АПИ: Временно движението през проход на Републиката в района на билото се осъществява двупосочно в една лента, поради катастрофа"}
{"url": "http://www.focus-news.net/news/2018/10/24/2582033/blagoevgrad-37-bezrabotni-litsa-shte-zapochnat-rabota-v-obshtina-gotse-delchev-po-proekt-obuchenie-i-zaetost-za-bezrabotni-litsa-s-trayni-uvrezhdaniya.html", "text": "37 безработни лица ще започнат работа в Община Гоце Делчев по проект „Обучение и заетост за безработни лица с трайни увреждания“. Това каза за  Радио „Фокус“ – Пирин  Даниела Крантева, експерт „Връзки с обществеността“ към общината. По думите ѝ проектът се реализира с финансовата подкрепа на Европейския социален фонд на Европейския съюз по Оперативна програма „Развитие на човешките ресурси“. Безвъзмездното финансиране по програмата е на стойност 539 921,76 лв. „Целта на проекта е да се даде допълнителна възможност за устойчива заетост на една от най-уязвимите групи на пазара на труда, като по този начин се предотврати изпадането ѝ в продължителна безработица, загубата на трудови умения и социалната изолация“, каза още Крантева. Тя добави, че Община Гоце Делчев участва активно по всички европейски и национални програми за създаване на заетост с цел намаляване броя на безработните лица на територията на общината. \r\n„От началото на годината по програми за заетост към Община Гоце Делчев е осигурена временна заетост на общо 93 безработни лица. Те изпълняват дейности по благоустрояване на паркове, общински терени и сгради в населените места“, уточни Крантева. Тя отбеляза, че към момента безработицата на територията на общината е 6,9%, при средна за областта 9,1%. \r\nЛивия НИНОВА", "date": "2018.10.24", "title": "Благоевград: 37 безработни лица ще започнат работа в община Гоце Делчев по проект „Обучение и заетост за безработни лица с трайни увреждания“"}
{"url": "http://www.focus-news.net/news/2018/10/24/2582109/sofiya-evakuirano-e-129-ou-antim-i-v-rayona-na-krastovishteto-na-ul-oborishte-i-bul-evlogi-i-hristo-georgievi.html", "text": "Евакуирана е сградата, в която се помещават 129 ОУ „Антим I“ и 164 гимназия „Мигел де Сервантес“ в района на кръстовището на „Оборище“ и „Евлоги и Христо Георгиеви“, предаде репортер на  Агенция „Фокус“ . Причината е откритият по-рано стар авиационен боеприпас при строителни дейности в района. Учениците бяха изпратени по домовете си. Движението през кръстовището е ограничено, линиите на градския транспорт се отклоняват.", "date": "2018.10.24", "title": "София: Евакуирано е 129 ОУ „Антим I“ в района на кръстовището на ул. „Оборище“ и бул. „Евлоги и Христо Георгиеви“"}
{"url": "http://www.focus-news.net/news/2018/10/24/2582099/d-r-daniela-daritkova-gerb-zakonoproektat-za-horata-s-uvrezhdaniya-e-mnogo-dobre-strukturiran-yasen-i-saobrazen-s-mezhdunarodnite-standarti.html", "text": "Законопроектът за хората с увреждания е много добре структуриран, ясен и съобразен с международните стандарти в сферата. Това каза на извънредно заседание на парламентарната здравна комисия председателят ѝ д-р Даниела Дариткова, предаде репортер на  Агенция „Фокус“ . „Според разбиранията ми същността на реформата е реалната интеграция на хората с увреждания“, заяви тя. „Много е важно регламентирането и приемането на Националната програма за ранната диагностика и генетични заболявания“, обърна внимание тя и уточни, че това ще бъде крачка напред в диагностиката. „Важен ангажимент е и обезпечаването на бременните неосигурени жени“, каза още д-р Дариткова. \r\nБиляна ИВАНОВА", "date": "2018.10.24", "title": "Д-р Даниела Дариткова, ГЕРБ: Законопроектът за хората с увреждания е много добре структуриран, ясен и съобразен с международните стандарти"}
{"url": "http://www.focus-news.net/news/2018/10/24/2582114/veliko-tarnovo-dva-tir-a-i-lek-avtomobilil-sa-katastrofirali-v-prohoda-na-republikata-postradali-sa-dvama-dushi.html", "text": "Катастрофа затруднява движението през Прохода на Републиката, съобщиха от  Областната дирекция на МВР – Велико Търново . Сигнал за инцидента е получен в 14.18 часа. По първоначална информация са се ударили два ТИР-а и лек автомобил. Пострадали са водачът на единия ТИР и пътник от лекия автомобил. Движението в участъка се регулира от служители на „Пътна полиция“. Водачите, пътуващи по това направление, трябва да преминават през мястото на катастрофата с повишено внимание.", "date": "2018.10.24", "title": "Велико Търново: Два ТИР-а и лек автомобилил са катастрофирали в Прохода на Републиката, пострадали са двама души"}
{"url": "http://www.focus-news.net/news/2018/10/24/2582115/dimitar-danchev-bsp-imame-zhelanieto-da-sazdadem-usloviya-s-koito-mladite-hora-da-imat-stimul-da-se-zavarnat-v-balgariya.html", "text": "Народните представители от ПГ на \"БСП за България\" Димитър Данчев и Иван Ченчев проведоха среща с жители на град Банкя във връзка с предложенията на левицата във \"Визия за България\". Това съобщиха от пресцентъра на  БСП . В дискусията участваха млади лекари и учители. Всички се обединиха около позицията, че най-големият проблем пред България е демографската криза и са необходими повече стимули за насърчаване на раждаемостта сред българското население. Присъстваха и юристи, които направиха някои конкретни предложения в правната сфера. Председателят на РС на БСП - Банкя  Анна Славова откри срещата и представи накратко идеята на проекта. \"Визията цели да отвори и стимулира широка дискусия по темите, залегнали в нея\", каза депутатът  Димитър Данчев. Той коментира, че над 2 млн. българи имат доход под хиляда лева и 40% от населението живее в тежки материални лишения. Народният представител обясни, че в тази връзка, във Визията са предвидени промени в данъчната система, свързани с връщане към прогресивното подоходно облагане, диференцирани ставки на ДДС за хранителни продукти, намаляване на ДДС за хляба на 5 % и намаляване на ДДС за лекарствата. \"Имаме желанието да създадем условия, с които младите хора да имат стимул да се завърнат в България. Вярваме, че един от начините да постигнем това, е чрез връщане на държавата в икономиката като участник, а не като наблюдател\", заяви Димитър Данчев. \r\n\"Визия за България е дългосрочният път пред държавата. От срещите по страната стана ясно, че на много места хората искат и започват да правят регионални визии за съответните региони\", това коментира народният представител Иван Ченчев. Той добави, че българските граждани трябва да продължават все така активно да взимат отношение към предложенията във Визията, за да бъде доразвита.", "date": "2018.10.24", "title": "Димитър Данчев, БСП: Имаме желанието да създадем условия, с които младите хора да имат стимул да се завърнат в България"}
{"url": "http://www.focus-news.net/news/2018/10/24/2582112/mvr-osigurena-e-ohrana-ot-politseyski-patrul-ot-sdvr-do-idvaneto-na-eksperti-koito-shte-izzemat-boepripasa-otkrit-na-krastovishteto-na-bul-evlogi-i-hristo-georgievi-i-ul-oborishte.html", "text": "Временно е заграден районът на кръстовището на бул. „Евлоги и Христо Георгиеви“ и ул. Оборище“ в столицата. Спряно е движението в участъка. Това съобщиха от пресцентъра на  МВР . Стар авиационен боеприпас е открит при изкопни работи в района на кръстовището на бул. „Евлоги и Христо Георгиеви“ и ул. Оборище“ в столицата. На място е осигурена охрана от полицейски патрул от СДВР до идването на експерти, които ще изземат боеприпаса.", "date": "2018.10.24", "title": "МВР: Осигурена е охрана от полицейски патрул от СДВР до идването на експерти, които ще изземат боеприпаса, открит на кръстовището на бул. „Евлоги и Христо Георгиеви“ и ул. Оборище“"}
{"url": "http://www.focus-news.net/news/2018/10/24/2582113/georgi-gyokov-s-kolegite-ot-bsp-shte-podkrepim-na-parvo-chetene-zakona-za-horata-s-uvrezhdaniya-no-ne-oznachava-che-nyama-da-otpravim-seriozni-kritiki.html", "text": "С колегите от БСП ще подкрепим на първо четене Закона за хората с увреждания, но не означава, че няма да отправим сериозни критики. Това каза народният представител от ПГ на „БСП за България“ Георги Гьоков по време на обсъждането на Закона за хората с увреждания и Закона за личната помощ, предаде репортер на  Агенция „Фокус“.  Според него някои от проблемите на хората с увреждания ще останат същите дори и след приемане на този закон. „Аз и представителите на ПГ на „БСП за България“ в Комисията по труда и социалната политика ще подкрепим законопроекта на Закона за хората с увреждания. Това не означава, че няма да отправим сериозни критики. От ПГ на „БСП за България“ оценяваме усилията, които са положени от всички страни. Наясно сме, че се работеше под сериозен обществен и функционален начин“, поясни Гьоков. Той изрази надежда този нов закон да стане основа за интеграцията на хората с увреждания. Според него всички трябва да са наясно, че не само законодателни пречки, но и липса на достатъчни финансови средства, също са проблем. \r\nПо думите му липсва финансова обосновка на предвидените в проекта дейности. По отношение на Закона за личната помощ, Гьоков уточни, че няма как БСП да не го подкрепя. \"Радвам се, че има консенсус в парламента\", каза още той.   \r\nДеница КИТАНОВА", "date": "2018.10.24", "title": "Георги Гьоков: С колегите от БСП ще подкрепим на първо четене Закона за хората с увреждания, но не означава, че няма да отправим сериозни критики"}
{"url": "http://www.focus-news.net/news/2018/10/24/2582111/telma-makedoniya-zapochvat-konsultatsiite-za-konstitutsionnite-promeni.html", "text": "В Македония започват консултациите относно изготвянето на предложения за конституционни промени. Министър-председателят Зоран Заев изрази готовност още в четвъртък да седне на масата за преговори с депутатите, за да бъде съгласуван процес за за хармонизиране на съдържанието. Очакванията са целият процес да завърши до края на месеца, пояснява скопският телевизионен канал  „Телма“ . \r\nПри подготовката на измененията е възможно да се включат исканията на групата на опозиционните депутати, които дадоха подкрепата си в гласуването за стартирането на процеса. „Демократичен съюз за интеграция“ (ДСИ) и движението БЕСА на Африм Гаши заявиха, че няма да представят допълнителни предложения за изменения на Основния закон. За разлика от тях обаче „Алианс на албанците“ на Зиядин Села и БЕСА на Билал Касами ще настояват за промяна на преамбюла на Конституцията, която да признава албанския език като  втори официален в парламента. \r\nСлед представяне на предложенията ще бъде стартирана втората фаза на процеса. Процедурният правилник предвижда срок от минимум 30 дни представянето на предложенията до пленарната сесия за приемането им. За гласуването на измененията във втората фаза се изисква абсолютно мнозинство, т.е. 61 гласа, след което ще започне крайната фаза, в която ще бъде взето окончателно решение за изменение на Конституцията. Тереза Герова", "date": "2018.10.24", "title": "„Телма“ (Македония): Започват консултациите за конституционните промени"}
{"url": "http://www.focus-news.net/news/2018/10/24/2582116/svetlana-angelova-gerb-shte-podkrepim-zakona-za-horata-s-uvrezhdaniya-zashtoto-smyatam-che-sme-stapili-na-pravilnata-pista-za-reshavane-na-problemite-im.html", "text": "Ще подкрепим Закона за хората с увреждания, защото смятам, че сме стъпили на правилната писта за решаване на проблемите на тези хора. Това каза народният представител от ПГ на ГЕРБ и заместник-председател на Комисията по труда, социалната и демографската политика Светлана Ангелова по време на обсъждането на Закона за хората с увреждания и Закона за личната помощ, предаде репортер на  Агенция „Фокус“.   „ПГ на ГЕРБ ще подкрепи закона за хората с увреждания. Не защото това е проект на закон на Министерски съвет. Ние ще гласуваме \"за\" и ще подкрепим точно този вариант, защото в него голяма част от исканията на протестиращите майки на деца с увреждания са намерили израз“, заяви Ангелова. По думите ѝ ГЕРБ ще го подкрепи, защото той е приет и подкрепен от Националния съвет за интеграция на хората с увреждания.  \r\nСпоред нея всички обвинения към управляващите са се оказали неоснователни, тъй като днес се обсъждат двата обещани законопроекта. Тя подчерта, че е необходима реформа за хората с увреждания. Ангелова уточни, че ГЕРБ ще подкрепи и Закона за личната помощ. „Да, той има своите несъвършенства, но се надявам с общи усилия да изчистим текстовете и действително да имаме два работещи закона за хората с увреждания, които ще бъдат в подкрепа на тази група“, допълни депутатът от ГЕРБ.  \r\nДеница КИТАНОВА", "date": "2018.10.24", "title": "Светлана Ангелова, ГЕРБ: Ще подкрепим Закона за хората с увреждания, защото смятам, че сме стъпили на правилната писта за решаване на проблемите им"}
{"url": "http://www.focus-news.net/news/2018/10/24/2582120/plovdiv-sreshta-diskusiya-na-tema-narkotichni-zavisimosti-i-preventsiya-shte-se-provede-v-karlovo-na-30-oktomvri.html", "text": "Среща-дискусия на тема „Наркотични зависимости и превенция” ще се проведе в Карлово на 30 октомври, вторник. Това съобщи за  Радио „Фокус”-Пловдив  зам.-кметът на Карлово Антон Минев. „Срещата е планова, в рамките на годината, в нея ще вземат участие представители на Местни комисии за борба с противообществените прояви от други общини, основно от Варна”, каза Минев. Поканен е и свещеникът отец Георги Фотакиев, основател на Център за зависими. Той ще представи работата на Центъра и ще обмени опит. На тази среща ще бъде представен добрият опит и на Центъра за зависими „Отвори очи” във Варна. Срещата в Карлово е посветена на Международния ден за борба със спин. Ще бъде открита и изложбата „За един живот без наркотици”, ще има и рок-концерт. \r\n„Проблемът с наркотичните зависимости съществува и при нас, но не е както в най-големите градове на България“, каза Антон Минев. По думите му случаите са единични. Местната комисия работи за превенцията му съвместно с Детска педагогическа стая. \r\nЦветана ТОНЧЕВА", "date": "2018.10.24", "title": "Пловдив: Среща-дискусия на тема „Наркотични зависимости и превенция” ще се проведе в Карлово на 30 октомври"}
{"url": "http://www.focus-news.net/news/2018/10/24/2582119/d-r-hasan-ademov-dps-zakonite-za-horata-s-uvrezhdaniya-sa-stapka-v-pravilna-posoka.html", "text": "Законите за хората с увреждания са стъпка в правилна посока. Това каза председателят на Комисията по труда, социалната и демографската политика и депутат от ДПС д-р Хасан Адемов по време на обсъждането на Закона за хората с увреждания и Закона за личната помощ, предаде репортер на  Агенция „Фокус“.  „Основната цел на политиките за хората с увреждания са да изпълним препоръките на конвенцията на ООН за тяхната защита, а от друга страна да дадем възможност на всички хора с увреждания да преодолеят препятствията и абсолютно всички трудности, които им пречат да се интегрират адекватно в обществото“, допълни още д-р Адемов.  \r\nТой съобщи, че се очаква следващата сряда министър Бисер Петков да представи готовия проект на Закона за социалните с услуги в комисията.  \r\nДеница КИТАНОВА", "date": "2018.10.24", "title": "Д-р Хасан Адемов, ДПС: Законите за хората с увреждания са стъпка в правилна посока"}
{"url": "http://www.focus-news.net/news/2018/10/24/2582117/d-r-kalin-popovski-obedineni-patrioti-nadyavam-se-s-priemaneto-na-zakona-za-horata-s-uvrezhdaniya-da-spadne-obshtestvenoto-naprezhenie.html", "text": "Надявам се с приемането на Закона за хората с увреждания да спадне общественото напрежение. Това каза народният представител от ПГ на „Обединени патриоти“ д-р Калин Поповски по време на заседание на Комисия по труда, социалната и демографската политика, на което се обсъждат Законът за хората с увреждания и Законът за личната помощ, предаде репортер на  Агенция „Фокус“ .  \r\n„Двата закона са много тежки, много големи. Знаете колко работни групи, колко консултации. За това не може да виним администрацията на министър Петков, че ги е забавил. Има обективни реалности, които наложиха да ги гледаме в късната есен“, зави той.  \r\nТой изрази надежда да падне общественото напрежение. Поповски обърна внимание и на средствата за хора с увреждания в бюджета за 2019, които според него също би трябвало да намалят общественото напрежение. „Наистина си мисля за тези хора. Правителството на ГЕРБ и „Обединени патриоти“ отдавна е помислило и в разходната част на бюджета тези пари са предвидени“, допълни още той.  \r\nДеница КИТАНОВА", "date": "2018.10.24", "title": "Д-р Калин Поповски, „Обединени патриоти“: Надявам се с приемането на Закона за хората с увреждания да спадне общественото напрежение"}
{"url": "http://www.focus-news.net/news/2018/10/24/2582118/veliko-tarnovo-do-22-ms-se-ochakva-da-dostignat-porivite-na-vyatara-v-svishtov-obshtinata-iznese-preporaki-kam-grazhdanite.html", "text": "Препоръки във връзка с очакваните много силни пориви на вятъра днес отправи към гражданите ръководството на Община Свищов. От пресцентъра на Общината посъветваха чрез  Радио „Фокус“ – Велико Търново  жителите на града и останалите населени места на територията на община Свищов да обезопасят от незакрепени предмети терасите или прозорците на жилищата си. Изпълнителите трябва да проверят състоянието на строителните обекти, на оградите и строителните скелета и да предприемат действия по обезопасяването им. Собствениците на търговски и рекламно-информационни елементи също трябва да обходят и обезопасят обектите си. \r\nОчакваните пориви, според информацията на Националния институт по метеорология и хидрология при Българската академия на науките, са oт 10-15 м/с до 18-22 м/с. В Свищов вятърът вече започна да се усилва и духа от запад-северозапад. До момента няма регистрирани сериозни инциденти. \r\nЛуиза ТРАНЧЕВА", "date": "2018.10.24", "title": "Велико Търново: До 22 м/с се очаква да достигнат поривите на вятъра в Свищов, Общината изнесе препоръки към гражданите"}
{"url": "http://www.focus-news.net/news/2018/10/24/2582122/vremenno-nyama-da-badat-dostapni-chast-ot-elektronnite-uslugi-predostavyani-ot-portala-na-mvr-ot-1700-ch-na-26-oktomvri-do-0800-ch-na-29-oktomvri.html", "text": "Временно няма да бъдат достъпни част от електронните услуги, предоставяни от портала на МВР. От 17.00 ч. на 26 октомври до 08.00 ч. на 29 октомври ще бъде извършена миграция на системния софтуер и хардуер, на които функционира Регистъра на ППС и собствениците им. Това съобщиха от пресцентъра на  МВР . \r\nОт Дирекция „Комуникационни и информационни системи” информират, че част от услугите, предоставяни от портала за електронни административни услуги на МВР, както и за регистрация на договори за продажба на пътни превозни средства от нотариусите, свързани с Националния регистър на превозните средства и техните собственици, временно няма да бъдат достъпни. Причина е изпълнението на дейности по миграция на системния софтуер и хардуер, на които функционира Регистъра на ППС и собствениците им. Миграцията ще бъде осъществена в периода от 17.00 часа на 26 октомври, петък, до 8.00 часа на 29 октомври, понеделник.  \r\nВъзможно е да възникнат затруднения и в услугите, предоставяни от МВР към застрахователните дружества при сключване на застраховки за МПС.  \r\nПредварително поднасяме извинения за евентуалните затруднения, които могат да възникнат в обслужването при регистрация на ППС, с въвеждането в експлоатация на новата среда от 29 октомври 2018 г.", "date": "2018.10.24", "title": "Временно няма да бъдат достъпни част от електронните услуги, предоставяни от портала на МВР от 17.00 ч. на 26 октомври до 08.00 ч. на 29 октомври"}
{"url": "http://www.focus-news.net/news/2018/10/24/2582121/the-wall-street-journal-pobeda-za-tramp-merkel-smeni-kursa-po-vaprosa-za-vnosa-na-amerikanski-gaz.html", "text": "Канцлерът на ФРГ Ангела Меркел предложи правителствена подкрепа за усилията, насочени към отварянето на Германия за доставките на втечнен природен газ от САЩ. По този начин Берлин вероятно се надява, че ще може да допринесе за разрешаването на търговския спор с Вашингтон и да принуди американската администрация да се откаже от желанието си да наложи санкции на компаниите, участващи в проекта за газопровода „Северен поток 2“. Това е ключова отстъпка за Тръмп, който се опитва да отслаби руското присъствие на най-големия енергиен пазар в Европа, коментират в редакцията на водещото американско издание  The Wall Street Journal . \r\nПрипомня се, че по-рано този месец германският канцлер обяви пред група депутати, че кабинетът й е взел решение да вземе участие във финансирането на строителството на терминал за втечнен природен газ в северната част на страната, стойността на който се оценява на 500 млн. евро. Така е даден решаващ импулс на проекта, който в продължение на няколко години нямаше място в страната, която получава голяма част от необходимия на потребителите природен газ от Русия, при това на по-ниски цени.  \r\nТръмп лобира активно с цел да принуди Европа да купува втечнен природен газ от САЩ и действа в съответствие с програмата си за преразглеждане на условията за търговските отношения със Стария континент. Според представители на двете държави, Берлин се надява, че вносът на американски природен газ може да помогне за разрешаването на търговския спор и дори да застави Вашингтон да се откаже от желанието си да наложи санкции заради „Северен поток 2“. Реализацията на проекта ще позволи на Русия да удвои възможностите си за експорт на природен газ за Германия.  \r\nСпоред източници, промяната в курса на Берлин Меркел е определила не като поражение, а като „стратегическо решение“, което може да донесе изгода в дългосрочна перспектива.  Експерти са съгласни, че откриването за енергийния пазар няма да доведе веднага до печеленето на дивиденти за Германия, но в крайна сметка ще помогне на страната да диверсифицира източниците, от които получава енергия.  \r\nОт редакцията припомнят, че в продължение на много години пановете на няколко компании за строителството на терминал за втечнен природен газ бяха в застой, защото за реализирането им е необходима поддръжката на правителството, за да бъдат проектите икономически оправдани.  Тереза Герова", "date": "2018.10.24", "title": "The Wall Street Journal: Победа за Тръмп: Меркел смени курса по въпроса за вноса на американски газ"}
{"url": "http://www.focus-news.net/news/2018/10/24/2582123/sadat-dade-hod-na-deloto-sreshtu-zam-ministara-na-transporta-angel-popov.html", "text": "По време на разпоредително заседание Софийският районен съд даде ход на делото срещу зам.-министъра на транспорта, информационните технологии и съобщенията Ангел Попов, предаде репортер на  Агенция „Фокус“ . Съдът счете, че няма основания и делото да се гледа при закрити врати и да се събират допълнителни доказателства. Няма основание и за изменение на взетата мярка „подписка“ срещу зам.-министърът. Съдът насрочи делото да се проведе на 18 януари 2019 година от 10.00 часа. \r\n\"Фокус\" припомня, че в хода на досъдебното производство бе установено, че през август 2012 г., с цел да набави за себе си имотна облага от 8000 евро, Попов е заблудил собственик на транспортна фирма, че срещу тези пари служители от Министерството на транспорта ще уредят фирмата му да получи допълнително четири броя ЕКМТ/СЕМТ разрешителни. \r\n„Не съм виновен и ще го докажа в съда“, заяви зам.-министърът на транспорта, информационните технологии и съобщенията Ангел Попов преди началото на разпоредителното заседание на СРС.  \r\nПо време на заседанието бяха призовани 3-ма свидетели.  \r\nСпоред съда гражданският иск за имуществени вреди не би затруднил разследването и в този смисъл не е необходимо събирането на допълнителни доказателства. Искът от пострадалото лице за 10 000 лева, съдът намери, че би затруднил разследването на делото, доколкото неминуемо ще се наложи събирането на допълнителни доказателства, които не касаят наказателно-правно делото.  \r\nНа основание чл. 85 от НПК съдът конституира пострадалия като граждански ищец. \r\nЦветелин ДИМИТРОВ", "date": "2018.10.24", "title": "Съдът даде ход на делото срещу зам.-министъра на транспорта Ангел Попов"}
{"url": "http://www.focus-news.net/news/2018/10/24/2582107/1tv-makedoniya-alians-na-albantsite-i-besa-na-bilal-kasami-shte-predstavyat-predlozheniya-za-promeni-v-konstitutsiyata-na-makedoniya.html", "text": "В процеса на предлагане на промени в Конституцията на Македония ще се включат „Алианс на албанците“ и „Беса“ на Билал Касами, предава скопската  „1tv“ , като привежда думите на депутата Фадил Зендели, според  е настъпил моментът за напредък за правата на албанците. \r\n„Като политическа партия казахме, че ще бъдем част от процеса на приемане на конституционните промени и ще се намесим с предложения за популяризиране на правата на албанците. Не можем да го приемем, че след 27 години ще оставим тези права за по-добри времена. Смятаме, че тези въпроси откриват проблеми, защото засягат албанците. Те трябва да бъдат разгледани\", обясни Зендели. \r\nОт друга страна, лидерът на „Алианс за албанците“ Зиядин Села заяви, че ще информира обществеността, когато има нещо конкретно. В реч пред Събранието той подчерта, че исканията на председателя на опозиционната ВМРО-ДПМНЕ Християн Мицковски за амнистия са в грешната посока. Тереза Герова", "date": "2018.10.24", "title": "„1tv“ (Македония): „Алианс на албанците“ и „Беса“ на Билал Касами ще представят предложения за промени в Конституцията на Македония"}
{"url": "http://www.focus-news.net/news/2018/10/24/2582124/ek-evropeyskata-komisiya-predlaga-vazmozhnosti-za-ustoychiv-ribolov-v-cherno-more-za-2019-g.html", "text": "Европейската комисия прие предложение относно възможности за риболов през 2019г. за най-важните видове риба използвани за търговия в Черно море, се казва в съобщение от  пресслужбата на ЕК . Ограниченията за улов и квоти за двата вида, хамсия и калкан, са споделени между България и Румъния.  \r\nПредложението се основава на научни препоръки от Научния, технически и икономически комитет по рибарство (НТИКР) и следва многогодишния план за управление на лова на калкан в Черно море, одобрен от Генералната комисия по риболова в Средиземно море (ГКРСМ). За калкана ЕК отразява многогодишния план за управление чрез предлагане на лимит за улов от 114 тона, равно разпределен между България и Румъния. Вземайки предвид стабилните цени на борсата за хамсията, Комисията предлага поддържане на лимит от 11 475 тона, от които 70% да са определени за България и 30% за Румъния.  \r\nОт 2017 г. ЕК подкрепя напреднал многостранен кооперативен подход при управление на риболова в Черно море, което стъпва на Букурещката декларация и декларацията Малта MedFish4ever. За пръв път през 2018 г. мерките по управление и контрол на калкан се прилагат на регионално ниво, което е свидетелство за споделен регионален интерес към осигуряване на устойчив риболов, от който зависят много работни места и индустрии. Ефективното им прилагане се осигурява чрез международен контрол и пилотен инспекционен проект. Основан с помощта на Европейската агенция за контрол на риболова (EFCA), той допринася за борбата срещу незаконния, недокладван и нерегулиран риболов в басейна.  \r\nПредложението на Комисията ще бъде прегледано от страните членки при декемврийската среща на Съвета по земеделие и рибарство (17-18 декември).", "date": "2018.10.24", "title": "ЕК: Европейската комисия предлага възможности за устойчив риболов в Черно море за 2019 г."}
{"url": "http://www.focus-news.net/news/2018/10/24/2582126/haskovo-kmetat-dobri-belivanov-podari-plaketi-i-znameto-na-haskovo-na-shampionite-emirdzhan-mehmed-i-goryana-stoeva.html", "text": "Кметът на Хасково Добри Беливанов посрещна боксьорите Емирджан Мехмед и Горяна Стоева. Това съобщиха от  Общината . Емирджан показа на кмета спечелената от него купа и златен медал на европейско първенство за юноши в Анапа, Русия.  Шампионът разказа повече за срещите си на ринга, след които спечели златния медал.  Горяна  сподели емоциите си от четвъртото си място на Олимпиадата за младежи в Аржентина. \r\nКметът Добри Беливанов поздрави боксьорите и техните треньори за успеха , пожела им олимпийски титли, и им благодари, че прославят  Хасково. Той подари на спортистите знаме на Хасково и кристални плакети с герба на града, като им припомни девиза  на Хасково: „С достойнство и вяра“. „С достойнство и вяра, да вървите към следващите си високи постижения, желая ви успех не само на ринга, но и в училище и в живота!“. \r\nКметът на Хасково припомни, че Общината тази година е отпуснала близо половин  милион лева за развитие на детско- юношеския спорт и се ангажира догодина да работи за подобряване на спортно-техническите бази.", "date": "2018.10.24", "title": "Хасково: Кметът Добри Беливанов подари плакети и знамето на Хасково на шампионите Емирджан Мехмед и Горяна Стоева"}
{"url": "http://www.focus-news.net/news/2018/10/24/2582129/sofiya-vazrasten-mazh-e-propadnal-v-shahta-na-krastovishteto-na-bul-vasil-levski-i-ul-6-i-septemvri.html", "text": "Възрастен мъж е пропаднал в шахта тази сутрин на кръстовището на бул. „Васил Левски” и ул. „6-и септември”. Това съобщиха от пресцентъра на  УМБАЛСМ „Пирогов“  във връзка с пропаднал мъж в отворена за почистване шахта. Той е преминал подробни прегледи и изследвания, които са показали, че състоянието налага хоспитализация, но пациентът е подписал отказ и си е тръгнал.", "date": "2018.10.24", "title": "София: Възрастен мъж е пропаднал в шахта на кръстовището на бул. „Васил Левски” и ул. „6-и септември”"}
{"url": "http://www.focus-news.net/news/2018/10/24/2582125/d-r-zlatina-dimova-odbh-varna-shest-obekta-byaha-s-vremenno-spryana-deynost-prez-letniya-sezon-zaradi-losha-higiena.html", "text": "Шест обекта във Варна са били с временно спряна дейност през летния сезон заради лоша хигиена. Това каза в интервю за  Радио „Фокус“ – Варна  д-р Златина Димова, директор на Областната дирекция по безопасност на храните (ОДБХ) във Варна. Тя посочи, че през изминалия летен туристически сезон на територията на регион Варна са извършени 1 593 проверки, насочени към туристически обекти. „Това са обекти за търговия на дребно, подвижни временни обекти, заведения за хранене, включително и обекти, предлагащи услугата „ол инклузив“. Имаме временно спряна дейност на 6 обекта, като основният проблем е била лошата хигиена“, заяви д-р Златина Димова.  \r\nТя допълни, че по време на проверките са съставени 35 акта за установени административни нарушения и 12 предписания. По думите на д-р Златина Димова най-честите несъответствия са идентични – несъответствия по сграден фонд и оборудване, незадоволителна хигиена, неспазване на лична хигиена от страна на персонала, както и извършване на дейност без регистрация. „Неправилно съхранение на храни, храни без етикети и храни с изтекъл срок на реализация са по-рядко срещани несъответствия“, добави д-р Златина Димова. \r\nМарияна ВАЛЕНТИНОВА", "date": "2018.10.24", "title": "Д-р Златина Димова, ОДБХ – Варна: Шест обекта бяха с временно спряна дейност през летния сезон заради лоша хигиена"}
{"url": "http://www.focus-news.net/news/2018/10/24/2582127/sport-natsionalite-startirat-sreshtu-arzhentina-portugaliya-i-kanada-v-ligata-na-natsiite-2019.html", "text": "България ще започне участието си във Волейболната лига на нациите при мъжете през 2019 година с мачове срещу Аржентина, Португалия и Канада. Международната волейболна федерация публикува календара и разпределението на групите в турнира за следващата година.  \r\nБългария остава отбор \"претендент\" заедно с Австралия, Канада и Португалия. Ядрото на турнира се запазва - Бразилия, Италия, САЩ, Китай, Сърбия, Франция, Аржентина, Иран, Полша, Германия, Япония и Русия. В следващите шест години на надпреварата тези 12 основни отбора няма да могат да изпаднат от първата група на турнира независимо от мястото си в крайното класиране. За сметка на това четирите претенденти са заплашени от изпадане през всеки един от сезоните.  \r\nФорматът на Волейболната лига на нациите се запазва, като ще има пет седмици предварителен кръг, в който всеки отбор ще играе 15 мача - всеки срещу всеки на отделни турнири, след което шестте най-добри тима в общото класиране ще играят на финална шестица. Всяка страна ще бъде домакин на поне един турнир, а някои ще приемат по два, като България ще бъде домакин на два турнира.", "date": "2018.10.24", "title": "Спорт: Националите стартират срещу Аржентина, Португалия и Канада в Лигата на нациите 2019"}
{"url": "http://www.focus-news.net/news/2018/10/24/2582131/plovdiv-karlovo-kandidatstva-za-finansirane-na-proekt-za-videonablyudenie-na-teritoriyata-na-tsyalata-obshtina.html", "text": "Карлово кандидатства за финансиране на Проект за видеонаблюдение на територията на цялата община. Това съобщи за  Радио „Фокус”-Пловдив  зам.-кметът Антон Минев. „Проектът предвижда комплексна система за видеоналюдение в цялата община и щатни бройки за обезпечаването му – център, където ще се обобщават данните и патрули, нещо като общинска полиция”, отбеляза Минев, като добави, че не може да даде повече конкретика за проекта.  \r\nЩе бъде изградена и система за наблюдение на нивата на реките, като ще се сигнализира при проблеми, за да се вземат мерки. Системата за видеонаблюдение предвижда още и охрана на земеделската продукция и имоти. \r\nЦветана ТОНЧЕВА", "date": "2018.10.24", "title": "Пловдив: Карлово кандидатства за финансиране на Проект за видеонаблюдение на територията на цялата община"}
{"url": "http://www.focus-news.net/news/2018/10/24/2582098/afp-velikobritaniya-otnema-vizite-na-zapodozreni-v-ubiystvoto-na-dzhamal-hashogi.html", "text": "Великобритания ще отмени визите на заподозрените в убийството на журналист Джамал Ханшоги саудитци, предава  AFP , като се позовава на думите на премиера на Обединеното кралство Тереза Мей.  \r\n„Министърът на вътрешните работи предприема действия срещу всички заподозрени, за да не им позволи да влязат в Обединеното кралство. Ако тези лица понастоящем притежават визи, тези визи ще бъдат отменени още днес\", поясни Мей на заседание на парламента в Лондон. Тереза Герова", "date": "2018.10.24", "title": "AFP: Великобритания отнема визите на заподозрени в убийството на Джамал Хашоги"}
{"url": "http://www.focus-news.net/news/2018/10/24/2582133/varna-hilyadi-abonati-v-grada-ostavat-bez-voda-za-poveche-ot-polovin-denonoshtie.html", "text": "Хиляди абонати във Варна остават без вода за повече от половин денонощие на 25 октомври. Това съобщиха за  Радио „Фокус“ – Варна  от дружеството „Водоснабдяване и канализация“ в града. Поради реконструкция на бул. „Васил Левски“ утре с нарушено водоподаване от 9 часа до около 24 часа ще бъде районът на ул. „Кирил Шиваров“, карето между бул. „Чаталджа“ и улиците „Ген.Колев“ и „Царевец“. В същия времеви диапазон вода няма да има и на адреси между булевардите „Александър Стамболийски“, „Чаталджа“, „Осми Приморски полк“ и „Княз Борис Първи“, районът между ул. „Прилеп“, бул. „Владислав Варненчик“, ул. „Струга“, ул. „Отец Паисий“ и ул. „Кестен“, районът между бул. „Васил Левски“, бул. „Осми Приморски полк“ и ул. „Царевец“. Водоноски ще бъдат разположени в района на Курортна поликлиника, до бл. 10 в кв. „Чайка“ и СОУ „Найден Геров“.", "date": "2018.10.24", "title": "Варна: Хиляди абонати в града остават без вода за повече от половин денонощие"}
{"url": "http://www.focus-news.net/news/2018/10/24/2582135/prezidentat-rumen-radev-shte-se-sreshtne-s-vitsepremiera-i-ministar-na-vanshnite-raboti-na-republika-sloveniya-miro-tserar-na-25-oktomvri.html", "text": "На 25 октомври, четвъртък, от 11.00 часа на „Дондуков“ 2 президентът Румен Радев ще се срещне с вицепремиера и министър на външните работи на Република Словения Миро Церар. Това съобщиха от  прессекретариата на държавния глава . \r\nПо-късно през деня, от 13.00 часа, на „Дондуков“ 2 президентът ще приеме Франческо Рока - председател на Международната федерация на Червения кръст/Червения полумесец. Той е на посещение у нас по повод отбелязването на 140-годишнината от създаването на БЧК, което се провежда под патронажа на държавния глава Румен Радев.", "date": "2018.10.24", "title": "Президентът Румен Радев ще се срещне с вицепремиера и министър на външните работи на Република Словения Миро Церар на 25 октомври"}
{"url": "http://www.focus-news.net/news/2018/10/24/2582132/plovdiv-mazh-zapodozryan-za-razprostranenie-na-narkotitsi-e-zadarzhan-ot-politseyski-sluzhiteli-v-grada.html", "text": "Мъж, заподозрян за разпространение на наркотици, е задържан от полицейските служители в Пловдив, съобщи за  Радио „Фокус“-Пловдив  говорителят на ОДМВР-Пловдив. Служители на Шесто Районно управление на МВР извършват процесуални и следствени действия по сигнал за разпространение на наркотици на ул. „Ландос“. Към момента в Районното управление е задържан един мъж, заподозрян за незаконната дейност. На по-късен етап ще бъде уточнено количеството и вида на иззетите наркотици, както и евентуални съпричастни лица. \r\nМария РУСЕВА", "date": "2018.10.24", "title": "Пловдив: Мъж, заподозрян за разпространение на наркотици, е задържан от полицейски служители в града"}
{"url": "http://www.focus-news.net/news/2018/10/24/2582134/stara-zagora-po-obvinitelen-akt-na-rayonna-prokuratura-kazanlak-e-osaden-25-godishen-mazh-za-iznasilvane-na-62-godishna-zhena.html", "text": "По обвинителен акт на Районна прокуратура-Казанлък бе предаден на съд и осъден В.Р. ,на 25 г., за това, че на 11 май 2018 г. в с.Е., общ. Н., обл. Стара Загора, в условията на опасен рецидив, се съвкупил с 62-годишна жена, като я е принудил към това със сила – оказал натиск и нанесъл множество удари в областта на главата и тялото й – престъпление по чл.152 ал.3 т.5 вр. с ал.1 т.2 вр. с чл.29 ал.1 от Наказателния кодекс. Това съобщиха от  Апелативна прокуратура-Пловдив . \r\nСпрямо В.Р. е взета мярка за неотклонение „Задържане под стража“ непосредствено след разкриване на престъплението на 12 май 2018 г.  Той е осъждан седем пъти, включително и на наказание „лишаване от свобода“. \r\nВ хода на съдебното производство  подсъдимият призна вината си и бе проведено съкратено съдебно следствие.  \r\nРайонен съд-Казанлък призна подсъдимия В.Р. за виновен и му определи наказание от девет години „лишаване от свобода“, като съобразно законовите изисквания намали наказанието с 1/3 т.е. на шест години „лишаване от свобода“. В.Р. се намира в Затвора по определената му мярка за неотклонение „задържане под стража“. \r\nПрисъдата не е влязла в законна сила и подлежи на обжалване или протестиране.", "date": "2018.10.24", "title": "Стара Загора: По обвинителен акт на Районна прокуратура-Казанлък е осъден 25-годишен мъж за изнасилване на 62-годишна жена"}
{"url": "http://www.focus-news.net/news/2018/10/24/2582130/lovech-15-msek-e-skorostta-na-vyatara-v-grada-porivite-dostigat-do-18-msek.html", "text": "15 м/сек е скоростта на вятъра в Ловеч. Това съобщи за  Радио „Фокус“ – Велико Търново  дежурният в Хидрометеорологичната станция в града. Поривите достигат до 18 м/сек. Данните са измерени в 13.00 часа. Дежурният посочи, че при над 15 м/сек. вятърът се води силен и се пуска щурмово известие. Температурите все още се покачват, въпреки прогнозите за застудяване. В 15.00 часа в Ловеч са измерени 16,5⁰. \r\nВ област Ловеч е обявен оранжев код за силен вятър и рязко застудяване. Очакванията са вятърът да достигне средна скорост между 20 и 25 м/сек., възможни пулсации до 32 м/сек. През нощта срещу четвъртък се очаква рязко застудяване. \r\nНадежда КРЪСТЕВА", "date": "2018.10.24", "title": "Ловеч: 15 м/сек е скоростта на вятъра в града, поривите достигат до 18 м/сек"}
{"url": "http://www.focus-news.net/news/2018/10/24/2582137/zapochnati-sa-nakazatelno-i-distsiplinarno-proizvodstvo-sreshtu-voenen-prokuror-i-voenen-sledovatel.html", "text": "Започнати са наказателно и дисциплинарно производство срещу военен прокурор и военен следовател. Това съобщиха от пресцентъра на  Прокуратурата на Република България . На 22 октомври 2018 г., около 23.00 ч., в заведение в град София, на ул. „Цар Самуил“, военен прокурор (полковник) и военен следовател (подполковник) от състава на Военноокръжна прокуратура – София, след употреба на алкохол, са предизвикали скандал с други посетители на заведението. При излизане пред входа на заведението, военният следовател демонстративно е извадил законно притежаван пистолет „Глок 19“ и пред напусналалите вече помещението други граждани е произвел изстрел  по метална врата на отсрещна стена. След сигнал на телефон 112, на място са пристигнали патрули на СДВР. При установяване на длъжността на предизвикалите скандала лица в нетрезво състояние (военни магистрати - офицери) е сигнализирана и Военна полиция.  \r\nНа мястото на произшествието са повикани военни прокурори и военен следовател, които незабавно са извършили необходимите действия по разследването (оглед, личен обиск и изземване на оръжието и боеприпасите, разпити на свидетели – очевидци). Започнато е досъдебно производство за престъпление по чл. 325 НК, като с постановление на главния прокурор разследването е възложено на Военноокръжна прокуратура – Сливен (лицата са магистрати от състава от военната прокуратура в София). \r\nПо разпореждане на главния прокурор Сотир Цацаров, срещу военния прокурор и военния следовател е започнато и дисциплинарно производство, за внасяне до Прокурорската колегия на Висшия съдебен съвет на искания за дисциплинарно уволнение на двамата магистрати.", "date": "2018.10.24", "title": "Започнати са наказателно и дисциплинарно производство срещу военен прокурор и военен следовател"}
{"url": "http://www.focus-news.net/news/2018/10/24/2582139/plovdiv-za-okolo-5-miliona-leva-kino-kosmos-mozhe-da-otvori-vrati-do-6-mesetsa.html", "text": "За около 5 милиона лева кино „Космос” в Пловдив може да отвори врати до 6 месеца. Това стана ясно по време на представянето на проекта за реконструкцията на киното, предаде репортер на  Радио „Фокус”-Пловдив . Освен кинопрожекции в салона ще могат да се провеждат малки представления и други подобни събития. Проекта е изработен безвъзмездно за община Пловдив от студио „Стивън Джордж Интернешънъл България“. Той бе представен от проектантите арх. Тихомир Казаков и арх. Мария Мишинова, в присъствието на заместник-кмета по култура Александър Държиков. „Целта ни е да ревитализираме сградата, като максимално запазим функцията й. По външната част не променяме абсолютно нищо. Ще бъде възстановен оригиналният проектен вид на сградата“, каза арх. Мишинова. По думите и промените предвиждат още подземното ниво на киното да бъде запазено за технически помещения, като ще се обособят и две съблекални, с директен достъп към основната зала. На партера ще има гардеробна и кафе-бар, като ще се премахнат сега съществуващите кабинети. На горното ниво няма да има промяна в преназначението на залата. На мястото на малките кабинета там ще се направи един голям офис за администрацията. Проектът предвижда и обособяване на рецепция. Планира се още изграждане на читалня към Народна библиотека „Иван Вазов“. Предвижда се залата да има 400 места, като около 25 % от тях ще са фиксирани, а тези от първия ред ще могат да се премахват, за да се освобождава пространство. \r\nЗаместник-кметът Александър Държиков посочи, че фирмата дарява освен проекта и авторските права към него на община Пловдив. Той каза още, че община Пловдив е спечелила всички дела за площада пред сградата и пространството там също ще се разработва. \r\nКино „Космос“ е било изградено за 4 години, като през 1964-та приема първите си зрители. През годините то се превръща в едно от най-посещаваните места в Пловдив, поради прекрасното му местоположение на улица „Гладстон“, в центъра на града. 10 години след промените то затваря врати. Община Пловдив планира да върне старата слава на киното, като се очаква в него да се провеждат и инициативи от Европейска столица на културата Пловдив 2019. \r\nЦветана ТОНЧЕВА", "date": "2018.10.24", "title": "Пловдив:  За около 5 милиона лева кино „Космос” може да отвори врати до 6 месеца"}
{"url": "http://www.focus-news.net/news/2018/10/24/2582142/prezidentat-rumen-radev-obsadi-perspektivite-za-podobryavane-na-biznes-klimata-v-balgariya-s-holandski-investitori.html", "text": "Възможностите за подобряване на бизнес климата в България обсъди на „Дондуков“ 2 президентът Румен Радев с представители на холандски компании, които са инвестирали в страната ни. Това съобщиха от  прессекретариата на държавния глава . Холандия е най-големият инвеститор в България и в срещата участваха представители на фирми в сферата на информационните технологии, брокерските и банковите услуги, енергетиката, екологичната индустрия, професионалното образование и други. В разговора участва и посланикът на Кралство Нидерландия в България Берендина Мария тен Тъшър.  \r\n„България заема последните места в класациите на Европейския съюз по много икономически и социални показатели и се нуждае от качествена промяна в моделите на отношения между институциите, бизнеса, образованието и кадрите“, заяви на срещата президентът. Румен Радев подчерта, че страната ни трябва да работи за привличането на инвеститори, които залагат не само на финансовите резултати от своята дейност у нас, но и споделят своя опит и експертиза в изграждането на нови връзки между образованието и бизнеса, подобряват икономическата  среда и имат своята социална отговорност. Една от най-важните предпоставки за това е компаниите да залагат на привличането на младите и образовани българи в своите екипи, подчерта още държавният глава.  \r\nОптимизирането на работата на администрацията, борбата с корупцията, подобряването на инфраструктурата, липсата на кадри, улесняване на достъпа до професионално образование и за чуждестранни студенти, които се обучават в колежите у нас, бяха сред въпросите, повдигнати на срещата от представителите на бизнеса. Те изразиха пред държавния глава готовността на своите компании да споделят следваните от тях добри бизнес практики и модели и особено за предоставянето на възможност на повече млади българи да намерят именно у нас своята професионална реализация.", "date": "2018.10.24", "title": "Президентът Румен Радев обсъди перспективите за подобряване на бизнес климата в България с холандски инвеститори"}
{"url": "http://www.focus-news.net/news/2018/10/24/2582143/biznesat-v-haskovo-pred-bsp-iskame-izgrazhdane-na-transporten-koridor-9.html", "text": "Искаме във \"Визия за България\" да залегне изграждане на транспортен коридор №9, което ще помогне за развитието и на бизнеса, и на икономиката на Хасково. Това включва изграждане на нови ж.п. линии. Ще бъде засилен търговският трафик, което ще отвори нови работни места. Това казаха представители на бизнеса в Хасково на среща с народни представители от ПГ на „БСП за България“ по време на обсъждане на „Визия за България“, съобщиха от пресцентъра на  БСП . Представителите на бизнеса настояха за засилване на хранително-вкусовата промишленост.  \r\n„В България не говорим за корупция, а за грабеж.“ Това каза говорителят на ПГ на „БСП за България“  Елена Йончева. По думите й 80% от всички болници са концентрирани в 3 града в страната, а здравеопазването е пред пълен фалит.  Тя бе категорична, че няма връзка между бизнеса и образованието и доказателство за това е, че няма кадри, които са нужни на работодателите. „60% от българите, за последните 10 години, са станали функционално неграмотни. В момента сме на първо място в Европа по неграмотни хора“, каза Елена Йончева.  Тя коментира думите на премиера, че сме щели да изнасяме храни в арабския свят, като посочи,че не е ясно какво точно ще изнасяме, след като над 80% от храните на пазара ни са внос. \r\n„Имаме една основна мисия- да я има България. Според учените, след 30 години, това ще е само територия. Целта на „Визия за България“ е да предотвратим това да се случи.“ Това каза народният представител от левицата Георги Търновалийски. Той добави, че Визията е отворен документ, който е надпартиен.  „На първо място, трябва да задържим напускащите. Това може да стане през икономиката. Голяма част от напускащите са икономически имигранти.  Трябва държавата да влезе в своите функции“, категоричен бе депутатът. Той посочи, че по анализ на БАН, от държавата се крадат, през корупция и обществени поръчки, над 10 милиарда лева. „Държавата не мисли как да намали и ограничи този процес, защото налива още пари в тази бездънна каца“, каза още Търновалийски. „Бюджетът е прекрояван 1530 пъти за миналата година и това е становище на Сметната палата. Това става така, защото управляващите промениха закони, за да раздават обществените пари“, добави народният представител.  \r\nСпоред народния представител Васил Антонов България е изпуснала възможността да има силни и мощни икономически енергийни проекти заради недалновидно решение на настоящите управляващи. Той добави, че те можеха да съживят икономиката на страната и да ограничат напускането на млади хора от България.  \r\nНа срещата присъстваха и народните представители от левицата проф. Светла Бъчварова, Иван Генов, Николай Иванов и Ирена Анастасова.", "date": "2018.10.24", "title": "Бизнесът в Хасково пред БСП: Искаме изграждане на транспортен коридор 9"}
{"url": "http://www.focus-news.net/news/2018/10/24/2582136/kanal-5-makedoniya-talat-dzhaferi-se-varna-ot-cheshkata-republika-no-i-tova-ne-pomogna-za-formiraneto-na-organa-za-pomirenie-v-sabranieto.html", "text": "Председателят на македонския парламент Талат Джафери се завърна от официално посещение в Чешката република, но и това не помогна за стартиране на процеса за създаване на органа за помирение в Събранието, коментира скопската телевизия  „Канал 5“ . \r\nОсновното предизвикателство пред властта е да успее да убеди парламентарната група на ВМРО-ДПМНЕ да делегира членове в органа, но ако се съди по последното изявление на председателя й Християн Мицковски, опозицията няма намерение да се включи в процеса, който определи като опит за отделяне на селективна истина. Искането е за приемането на закон за амнистия на всички обвинени за щурма на македонския парламент от 27 април 2017 г. Засега обаче остава неясно дали управляващите са готови на подобна стъпка. Министър-председателят Зоран Заев индиректно притвори вратата за амнистия с думите, че правосъдието трябва да бъде оставено да си свърши работата.  Тереза Герова", "date": "2018.10.24", "title": "„Канал 5“ (Македония): Талат Джафери се върна от Чешката република, но и това не помогна за формирането на органа за помирение в Събранието"}
{"url": "http://www.focus-news.net/news/2018/10/24/2582144/burgas-esennite-literaturni-praznitsi-shte-badat-zakriti-s-predstavyane-na-almanah-burgas-v-doma-na-pisatelya-na-31-oktomvri.html", "text": "От 18.00 часа на 31 октомври, сряда, ще бъдат закрити Есенните литературни празници с представяне на алманах Бургас в Дома на писателя. Това съобщиха от пресцентъра на  Общината . Изданието излиза веднъж в годината и включва избрани произведения предимно от бургаски автори. За него ще говорят редакторите на списание \"Море\".   \r\n\"Какво още предлага на публиката в дните до закриването инициативата Есенни литературни празници, вижте в афиша\", посочват още от Общината.", "date": "2018.10.24", "title": "Бургас: Есенните литературни празници ще бъдат закрити с представяне на алманах Бургас в Дома на писателя на 31 октомври"}
{"url": "http://www.focus-news.net/news/2018/10/24/2582145/yambol-obshtinata-planira-poemane-na-dalgosrochen-zaem-za-finansirane-na-mashtabni-podobreniya-v-infrastrukturata-na-grada.html", "text": "На 2 ноември 2018 г., петък, в зала 107 на Община Ямбол ще се състои публично обсъждане на предложението на кмета Георги Славов за поемане на дългосрочен общински дълг в размер на 9 млн. евро. Това съобщиха от пресцентъра ма  Общината . Целта е средствата да се вложат в реализирането на 15 значими обекта от техническата и социалната инфраструктура, които да допълнят мерките по цялостно подобряване на градската среда. Предвижда се срокът за изплащане на главницата да бъде до 12 години, с до 2 години гратисен период, при лихвен процент не по-голям от 2,5%. \r\nТова е второто публично обсъждане, инициирано по повод поемането на подобен дълг. Първото намерение не бе реализирано, поради наложилите се промени в някои от параметрите, най-съществената от които е промяната на валутата от лева в евро. Изменението е заради по-изгодните условия, ако заемът е в европейската валута, както и с оглед възможното предстоящо влизане на страната ни в еврозоната, съответно смяната на националната валута. \r\nПредвидените мащабни подобрения в инфраструктурата на града включват изграждане, реконструкция и модернизация на уличното осветление в целия град, както и изграждане на видеонаблюдение в най-невралгичните точки на територията на общината. Сред останалите инфраструктурни обекти са: основен ремонт (реконструкция) на улици в централна градска част в района на старата автогара, както и на ул. „Търговска\" от „стара автогара“ до изхода на града при обходен път Изток; ремонт на участъци от ул. „Крайречен булевард“; цялостно преустройство и ремонт на района около ДКЦ – 1, заключен между ул. „Независима България“, „Г. Раковски“ и „Ген. В. Заимов“; основен ремонт на участък от ул. „Преслав\" - от ул. „Тимок\" до кръстовище с. Обходен път Изток; рехабилитация на ул. „Милин камък“ и ул. „Руен“ и др. Предвижда се също така обособяване на няколко големи паркинг-зони в централна част на града с благоустрояване на околните пространства, както и изграждането на велоалеи по основни пътни артерии.  \r\n Мерките са част от управленската програма на кмета Георги Славов за мандат 2015-2019 и са в отговор на конкретни искания от страна на жителите на Ямбол.  Изпълнението им е наложително, заради многобройните проблеми, които създава амортизираната и неефективна техническа и пътна инфраструктура.  \r\nВ продължение на вече 10 години Община Ямбол е сред първенците по финансова стабилност, не са допускани просрочвания на задължения и се поддържа изрядна финансова дисциплина. Всичко това дава основание за спокойствие при направените разчети да поемането на дългосрочния заем. \r\nПоканата за публичното обсъждане е публикувана на сайта на Община Ямбол, в раздел „Актуално“.", "date": "2018.10.24", "title": "Ямбол: Общината планира поемане на дългосрочен заем за финансиране на мащабни подобрения в инфраструктурата на града"}
{"url": "http://www.focus-news.net/news/2018/10/24/2582148/the-new-york-times-eksplozivni-ustroystva-sa-izprateni-do-barak-obama-i-hilari-klintan.html", "text": "Две експлозивни устройства са били изпратени до бившия президент на САЩ Барак Обама и държавния секретар в администрацията му – Хилари Клинтън, съобщава водещото американско издание  The New York Times , като се позовава на информация от тайните служби на страната.  \r\nУстройствата бяха подобни на тези, открити в понеделник в дома на милиардера филантроп Джордж Сорос, съобщиха двама представители на правоохранителните органи. В изявление от службите се казва, че „са заловили два подозрителни пакета, адресирани до защитниците на тайните служби\", определени като Барак Обама и Хилари Клинтън.   \r\nУстройството, адресирано до Клинтън в окръг Уестчестър, е открито късно във вторник (местно време) от техник на тайните служби, се казва в изявлението. Пакетът, адресиран до Обама, е задържан от служителите на тайните служби във Вашингтон в ранните часове на сряда (местно време).  \r\n„Съдържанието на пакетите бе незабавно идентифицирано по време на рутинни процедури за скраниране на поща за потенциални взривни устройства и бяха съответно третирани като такива\", се казва в изявлението.  \r\nВ изявлението се казва, че тайните служби са „инициирали широкообхватно наказателно разследване, което ще използва всички налични федерални, държавни и местни ресурси, за да определи източника на пакетите и да открие отговорните\". \r\nОт редакцията припомнят, че в началото на седмицата подобен пакет бе адресиран и до Джордж Сорос. В него имаше устройство, конструирано от тръба с дължина около шест инча, пълна с експлозивен прах. Мотивът на адресанта, все още неясно кой, не е известен.  Тереза Герова", "date": "2018.10.24", "title": "The New York Times: Експлозивни устройства са изпратени до Барак Обама и Хилари Клинтън"}
{"url": "http://www.focus-news.net/news/2018/10/24/2582146/ministar-biser-petkov-golyamata-zadacha-e-mezhdu-parvo-i-vtoro-chetene-da-postignem-sinhron-mezhdu-zakona-za-horata-s-uvrezhdaniya-i-zakona-za-lichnata-pomosht.html", "text": "Голямата задача е между първо и второ четене да постигнем синхрон между Закона за хората с увреждания и Закона за личната помощ.Това каза министърът на труда и социалната политика Бисер Петков в края на обсъжданията на Закона за хората с увреждания и Закона за личната помощ на заседание на Комисия по труда, социалната и демографската политика, предаде репортер на  Агенция „Фокус“.  Той посочи, че крайният резултат не е съвършен, но е стъпка в правилната посока.  \r\nПо думите му е важно да има стиковане в разпоредбите на проектите. „Ние предложихме и благодаря на председателя на Комисията да представим проекта на Закона за социалните услуги, за да можете, вие уважаеми народни представители, да имате представа и от третия законопроект и на тази база да можем да търсим по-голямо решаване на проблемите на хората с увреждания. В законопроекта за социалните услуги са всъщност механизмите и възможностите за подкрепа“, допълни още той.  \r\nДеница КИТАНОВА", "date": "2018.10.24", "title": "Министър Бисер Петков: Голямата задача е между първо и второ четене да постигнем синхрон между Закона за хората с увреждания и Закона за личната помощ"}
{"url": "http://www.focus-news.net/news/2018/10/24/2582149/sadat-schete-za-neosnovatelno-otstranyavaneto-na-angel-popov-ot-dlazhnostta-zam-ministar-na-transporta.html", "text": "Състав на СРС остави без уважение искането на СГП за отстраняването от длъжността зам.-министър на транспорта на Ангел Попов, предаде репортер на  Агенция „Фокус“ . На Попов е повдигнато обвинение за това, че през август 2012 г., с цел да набави за себе си имотна облага от 8000 евро, е заблудил собственик на транспортна фирма, че срещу тези пари служители от Министерството на транспорта ще уредят фирмата му да получи допълнително четири броя ЕКМТ/СЕМТ разрешителни.  \r\nПо време на заседанието беше докладвано искане от прокурор на СГП за отстраняване на зам.-министърът от позицията му. Той заяви, че обвиняемият трябва да бъде отстранен, тъй като служебните му задължения могат да създадат пречки за пълно изясняване на обстоятелствата около делото.  \r\n„Аз не се занимавам пряко със издаването на разрешителните, нямам нито един подпис и нямам право, тъй като заповедите за разпределението на разрешителните се издават от директорът на ИААА и се подписват от министъра на транспорта“, заяви зам.-министър Попов в своя защита.  \r\n„Считам, че искането за отстраняване от длъжност е закононесъобразно и не следва да бъде уважено. Обвинението не е в кръга на престъпленията, извършени по служба“, заяви адвокатът на зам.-министър Попов.  \r\nСъдът установи, че няма връзка между деянието, за което е обвинен Ангел Попов и дейността, която извършва в момента. Решението може да бъде обжалвано в рамките на 3-дневен срок.  \r\nЦветелин ДИМИТРОВ", "date": "2018.10.24", "title": "Съдът счете за неоснователно отстраняването на Ангел Попов от длъжността зам.-министър на транспорта"}
{"url": "http://www.focus-news.net/news/2018/10/24/2582151/blagoevgrad-detska-gradina-sinchets-se-vklyuchi-v-natsionalnata-sedmitsa-na-cheteneto.html", "text": "За поредна година Детска градина „Синчец се включи в Националната седмица на четенето. Това съобщиха от пресцентъра на  Община Благоевград . Педагози от всяка група в детското заведение разкриха тайнствата на книгата пред малчуганите. \r\nНа импровизираната театрална сцена любими приказни герои  оживяха под ръководството на Бранимир Митов–основател и художествен ръководител на Драматичен театър „Проф. Енчо Халачев“. С талант и умения малките актьори успяха да пресъздадат различни истории в присъствието на своите родители, които също участваха в инициативата. Малчуганите от II Б група „Лъвчета“ предизвикаха своите родители на дуел да премерят артистичните си умения, по време на игрите. \r\nДиректорът на Детска градина „Синчец“ Даниела Пърличкова награди родителите-артисти с грамоти за най-въздействащо представление, а всяко дете получи подарък книжка.", "date": "2018.10.24", "title": "Благоевград: Детска градина  „Синчец“ се включи в Националната седмица на четенето"}
{"url": "http://www.focus-news.net/news/2018/10/24/2582152/sotsialna-komisiya-prie-na-parvo-chetene-zakona-za-horata-s-uvrezhdaniya-i-zakona-za-lichnata-pomosht.html", "text": "Социална комисия прие на първо четене Закона за хората с увреждания и Закона за личната помощ, предаде репортер на  Агенция „Фокус“ . И двата законопроекта бяха приети единодушно с 21 гласа \"за\", без \"против\" и \"въздържали се\". Предстои двата законопроекта  да бъдат разгледани на първо четене и  от пленарна зала. Те са заложени в дневния ред на депутатите като точка първа и втора за петък.  \r\nВ рамките на заседанието освен министър Бисер Петков, членовете на Социална комисия и омбудсмана Мая Манолова, присъстваха работодателски и синдикални организации, както и представители на хората с увреждания. Протестиращите майки изразиха становище, че двата закона предлагат един цялостно нов подход към хората с увреждания и са стъпка напред, но според тях обаче само с това няма да се направи цялостната реформа.  Законът за хората с увреждания  е внесен от Министерски съвет. Стратегическата цел, която се постига с проекта, е предоставяне от държавата на необходимата и адекватна социално-икономическа подкрепа за хората с увреждания, чрез която да бъдат максимално приобщени в обществото. С предлаганата нормативна уредба се гарантира равноправното и пълноценното упражняване на правата на хората с увреждания. Със закона се дефинират по нов начин областите и средствата за подкрепа за социално приобщаване и се въвеждат принципи, които определят личния избор, независимост, равнопоставеност, достъпност, пълноценно и ефективно участие в обществения живот на хората с увреждания и техните семейства.Със закона се създава Национален съвет за интеграция на хората с увреждания, като е предвидено ръководство му да се осъществява от ресорния вицепремиер. Със законопроекта се предвижда създаването на нова структура към Министерския съвет със статут на държавна агенция. Предвижда се Държавната агенция за хората с увреждания да осъществява дейности, свързани с изготвяне на индивидуалната оценка на потребностите и координиране на политиката за правата на хората с увреждания. Целта е единната структура да координира изпълнението на цялостната държавна политика за правата на хората с увреждания. Новосъздадената държавна агенция ще има водеща роля при координацията между отделните институции и организации и ще започне да функционира от 1 януари 2021 г.  Законът за личната помощ  е разработен от екипа на омбудсмана Мая Манолова и е внесен от ПГ на „БСП за България“ и ПГ на „Воля“. Целта на закона е чрез осигуряване на лична помощ да се подпомогнат лицата с увреждания да упражняват основните си права, да имат възможности за избор, независим живот, активно включване и участие в общността и достъп до различни услуги и дейности, като по този начин се разрешат описаните по-горе проблеми с действащите социални услуги „личен и социален асистент“ и се отговори на изискванията на Конвенцията на ООН за правата на хората с увреждания. Проектът регламентира механизма лична помощ, чрез който се осигурява устойчивост на личната помощ и нейното финансиране; предоставяне на лична помощ въз основа на реална индивидуална оценка на потребностите и единни критерии за включване в механизма, които са определени на нормативно ниво, както и гъвкавост на дейностите  и предоставяне на възможност на нуждаещия се да избира кой ще му бъде асистент.  \r\nДеница КИТАНОВА", "date": "2018.10.24", "title": "Социална комисия прие на първо четене Закона за хората с увреждания и Закона за личната помощ"}
{"url": "http://www.focus-news.net/news/2018/10/24/2582153/zam-nachalnikat-na-otbranata-emil-eftimov-shte-napravim-vsichko-vazmozhno-da-se-spravim-s-otkritiya-v-sofiya-boepripas-v-ramkite-na-denya.html", "text": "В зависимост от условията ще направим всичко възможно да се справим с обезвреждането на боеприпаса в рамките на деня. Ако не можем, ще бъдете своевременно уведомени. Това каза пред журналисти зам.-началникът на отбраната вицеадмирал Емил Ефтимов за открития боеприпас в столицата, предаде репортер на  Агенция „Фокус“ . „Ще продължим утре, ако не успеем днес“, заяви той. „Ситуацията е под контрол. Изказвам благодарности към екипите на СДВР и Столична община за бързата реакция и отличната координация“, посочи зам.-началникът на отбраната. „Екипите ни по обезвреждане на боеприпаси пътуват към мястото. Ще направим всичко възможно да проведем операцията при строго спазване на мерките за безопасност“, обяви Емил Ефтимов. „Преди всичко и на първо място са мерките за безопасност. Условията и изискванията ни определят действията да се извършват в светлата част на денонощието“, каза още той. \r\nБиляна ИВАНОВА", "date": "2018.10.24", "title": "Зам.-началникът на отбраната Емил Ефтимов: Ще направим всичко възможно да се справим с открития в София боеприпас в рамките на деня"}
{"url": "http://www.focus-news.net/news/2018/10/24/2582128/burgas-protestite-na-maykite-na-detsa-s-uvrezhdaniya-v-grada-prodalzhavat.html", "text": "Протестите на майките на деца с увреждания продължават. Това каза за  Радио „Фокус“ – Бургас  Гергана Маврова, един от организаторите на протеста и майка на дете с увреждане. Протестът ще се проведе отново на пл. „Атанас Сиреков“ от 17.30 часа. \r\n„Ние излязохме на протест, за да искаме промяна в системата и реформа“, добави Маврова. Според нея обнадеждаващото е, че в тяхна подкрепа идват и млади хора, и майки със здрави деца, които са съпричастни с проблемите им, а това означава, че обществото не е безпристрастно. Относно извинението на вицепремиера Валери Симеонов, Маврова коментира, че то не е искрено, но в случая не е важна оставката, а да се подобрят условията за живот на хората с увреждания в страната. \r\nДеница ДИМИТРОВА", "date": "2018.10.24", "title": "Бургас: Протестите на майките на деца с увреждания в града продължават"}
{"url": "http://www.focus-news.net/news/2018/10/24/2582154/varna-dazhd-vali-v-grada-patnite-nastilki-sa-mokri-i-hlazgavi.html", "text": "Дъжд вали във Варна, пътните настилки са мокри и хлъзгави, предаде репортер на  Радио „Фокус“ – Варна . Движението в града е натоварено по основните улици и булеварди, като на много от ключовите кръстовища се образуват задръствания. Водачите трябва да преминават с повишено внимание през новите кръгови кръстовища на булевардите „Сливница“ и „Владислав Варненчик“, в участъците на пресичане с новия бул. „Васил Левски“. С повишено внимание трябва да се преминава и по бул. „Цар Освободител“ в района на Окръжна болница, където се изгражда подход за линейки към лечебното заведение. Участъкът по ул. „Георги Бенковски“ между бул. „Сливница“ и бул. „Вл. Варненчик“ остава затворен за движение. Работи се и по реконструкция на улична мрежа на бул. „Осми Приморски полк” в участъка от бул. „Васил Левски” до бул. „Христо Смирненски”, включващ основен ремонт на пътен възел „Виница” и пешеходния подлез. \r\nМарияна ВАЛЕНТИНОВА", "date": "2018.10.24", "title": "Варна: Дъжд вали в града, пътните настилки са мокри и хлъзгави"}
{"url": "http://www.focus-news.net/news/2018/10/24/2582147/sergey-stanishev-levite-partii-i-sindikatite-prodalzhavat-da-badat-estestveniyat-i-edinstven-zashtitnik-na-rabotnitsite.html", "text": "Синдикатите и левите партии са двете лица на хората на труда. Тази връзка продължава да бъде актуална и днес, и ни задължава да работим заедно, за да запазим социалния облик на ЕС и да отстояваме интересите на работниците в един бързо променящ се свят. Това заяви евродепутатът и президент на ПЕС в обръщение пред повече от 100 национални профсъюзни организации и Изпълнителния комитет на Европейската конфедерация на профсъюзите, в която членуват над 45 млн. европейски работници, съобщиха от  пресофиса на Сергей Станишев . Станишев потвърди ангажираността на ПЕС да продължи съвместната си работа с европейските синдикати, които остават с водеща роля за отстояването на правата на работниците пред работодателите и държавните институции. \r\n„Глобализацията, демографските предизвикателства, темповете на технологично развитие, промените в климата – това е само част от многото фактори, които имат сериозно отражение върху социалната защита, работните места и обществото ни като цяло. Мнозина мислят, че щом икономическата криза вече е зад гърба ни,  нещата ще се оправят от само себе си. Фактите обаче, сочат друго – задълбочаващи се неравенства, все повече „работещи бедни“, т.е. хора, които имат някаква работа, но не получават достойно възнаграждение за труда си, а вместо това едвам свързват двата края, не могат да си позволят отопление и други сметки, не могат да си позволят да изпратят децата си на училище и т.н. В Европа, в XXI век, това е срамно. Би било историческа грешка да пренебрегнем влошаването на социално-икономическото положение в Европа в резултат на годините на бюджетни ограничения, наложени от десните“, категоричен подчерта Станишев. \r\n„Благодарения на съвместните ни инициативи с европейските синдикати за равенство, социална закрила, колективно трудово договаряне, справедливо заплащане и достойни работни места, успяхме да променим дневния ред на Европейските институции. Въпреки успехите обаче, като младежката гаранция, Младежкия план на ПЕС, пилотния проект за детска гаранция, въвеждането на известна гъвкавост в правилата за публични инвестиции, приемането на директивата за командированите работници, прокламирането на Европейски стълб на социалните права и др., добрите намерения остават повече от конкретните ползи, които гражданите могат да усетят по джоба си. Обещанията на водената от Юнкер Европейска комисия за повишаване на социалните стандарти не се реализираха, а половинчатите мерки просто не са достатъчни, предвид дълбочината на проблемите“, заяви той. \r\n„Ето защо ние, социалистите в Европа, ще се борим за пълна промяна на следващите европейски избори – промяна не просто на състава на институциите, а на модела на управление и водените политики. Това няма да бъде никак лесно, защото борбата е както срещу дясно-консервативното статукво, така и срещу анти-европейските националисти, които все по-успешно продават една идилична носталгия по илюзията за силната и добра национална държава от миналото.“, отбеляза Сергей Станишев. \r\n„Ние, социалистите, обаче, помним борбата за права на работниците и достойни условия на труд и заплащане – златните времена на националните държави и индустриализацията бяха тъмни векове за работниците, и именно така се родиха силните синдикални движения и силните леви партии, които още от създаването си вървят ръка за ръка.“, посочи той. \r\n„Това сътрудничество продължава и днес – ПЕС разработва своя манифест за предстоящите избори в сътрудничество с широк кръг от неправителствени организации, европейските профсъюзи, представители на академичните среди и ключови леви фигури. В него ще залегнат ключови инициативи на социалистите, като по-справедливо данъчно облагане на мултинационалните компании (плащане на данъци в държавата, където се реализира печалба, вместо изнасяне на всички приходи в данъчни убежища), по-справедливо данъчно облагане на технологичните гиганти като Фейсбук, Гугъл и Амазон, данък върху финансовите транзакции, повече права и сигурност за работниците в новите форми на заетост (като платформите Uber и Deliveroo, например) и др. Реализирането на тези инициативи ще бъде не само стъпка към по-справедливи общества, но и ще предостави значителен ресурс за социални политики и инвестиции в ръцете на правителствата“, заяви в заключение Станишев.", "date": "2018.10.24", "title": "Сергей Станишев: Левите партии и синдикатите продължават да бъдат естественият и единствен защитник на работниците"}
{"url": "http://www.focus-news.net/news/2018/10/24/2582150/sport-troen-udar-za-inter-perishich-i-brozovich-pod-vapros-radzha-aut.html", "text": "Марсело Брозович и Иван Перишич се качиха на самолета за Барселона, въпреки че са с травми. Двамата световни вицешампиони с Хърватия са сред най-добре представящите се играчи на „нерадзурите\" и евентуалната им липса ще бъде сериозен удар за треньора Лучано Спалети. Преди тях окончателно отпадна от сметките белгиецът Раджа Наинголан, който също е твърд титуляр.  \r\nЗагубата на Меси е сериозен удар за Барселона и изравнява шансовете на двата отбора за победа на „Камп Hoy\", оптимистично коментира капитанът на Интер Мауро Икарди, който отрече слуховете, че ще напусне отбора.  \r\nВенцислав ДРАГОМАНОВ", "date": "2018.10.24", "title": "Спорт: Троен удар за Интер - Перишич и Брозович под въпрос, Раджа аут"}
{"url": "http://www.focus-news.net/news/2018/10/24/2582141/spetsialisti-ot-vvs-i-suhopatnite-voyski-shte-obezvredyat-nevzriveniya-boepripas-otkrit-v-stolitsata.html", "text": "Специалисти от Военновъздушните сили (ВВС) и Сухопътните войски ще действат по транспортирането и обезвреждането на откритата днес при изкопни работи авиационна бомба в района на столичния булевард „Евлоги и Христо Георгиеви“ № 82. Това съобщиха от пресцентъра на  Министерството на отбраната . За отстраняването ѝ ще бъде използвана подемна техника. Военна полиция осигурява ескорт на придвижването и съдейства на органите на МВР за безопасността в района. Към момента на място е осигурена охрана от полицейски патрул от СДВР до идването на експертите, които ще изземат боеприпаса. \r\nНевзривеният боеприпас ще бъде разузнат, транспортиран и унищожен на безопасно място. \r\nЗаместник-началникът на отбраната вицеадмирал Емил Ефтимов ще даде кратко изявление пред журналисти на мястото на открития боеприпас около 16.40 часа.", "date": "2018.10.24", "title": "Специалисти от ВВС и Сухопътните войски ще обезвредят невзривения боеприпас, открит в столицата"}
{"url": "http://www.focus-news.net/news/2018/10/24/2582155/zam-nachalnikat-na-otbranata-emil-eftimov-otkritiyat-v-sofiya-boepripas-e-ot-vtorata-svetovna-voyna-zasega-nyama-neposredstvena-opasnost-ot-vzriv.html", "text": "Боеприпасът е от Втората световна война, авиобомба, около 200 кг. Това каза пред журналисти зам.-началникът на отбраната вицеадмирал Емил Ефтимов за открития боеприпас в столицата, предаде репортер на  Агенция „Фокус“ . „Засега не предвиждаме непосредствена опасност от взрив“, заяви той. Попитан, ако операцията не приключи днес, ще нощуват ли живущите в района навън, Емил Ефтимов коментира: „Ще направим всичко възможно това да не се случи. Засега сградите в непосредствена близост до мястото на боеприпаса трябва да останат обезлюдени“. „Процедурата е, че боеприпасът се разузнава на място. След това се определя начинът за транспортирането му, извозването и унищожаването“, посочи той и уточни, че такива боеприпаси не се обезвреждат, а се унищожават. „Специалистите ни го разузнаха бързо, дори направиха кратка историческа справка“, поясни зам.-началникът на отбраната и допълни, че намереният боеприпас е силно корозирал. „Бомбардировки са паднали в тази част на града, боеприпасът е оттогава“, каза още вицеадмиралът. \r\nБиляна ИВАНОВА", "date": "2018.10.24", "title": "Зам.-началникът на отбраната Емил Ефтимов: Откритият в София боеприпас е от Втората световна война, засега няма непосредствена опасност от взрив"}
{"url": "http://www.focus-news.net/news/2018/10/24/2582156/kyustendil-diskusiya-za-biorazgradimite-otpadatsi-se-organizira-v-grada.html", "text": "Дискусия за биоразградимите отпадъци се организира в Кюстендил. Това съобщи за  Радио „Фокус” – Кюстендил  Росица Плачкова, зам.-кмет на Община Кюстендил. Дискусията ще се проведе на 26 октомври, от 17.30 часа, в залата на възрожденското училище. Тя е част от реализираната от Община Кюстендил екологична кампания. Четвъртата среща е на тема „Биоразградимите отпадъци – проблем или ресурс”. В нея могат да участват всички заинтересовани лица. Тя е част от информационно-образователната кампания по проект „Информираността – ключов фактор в управлението на отпадъците”, с който Община Кюстендил спечели наградата за най – зелена община за 2017 година. На срещата ще бъде засегната и темата за компостирането, като начин за оползотворяване на биоразградимите отпадъци. \r\nВенцеслав ИЛЧЕВ", "date": "2018.10.24", "title": "Кюстендил: Дискусия за биоразградимите отпадъци се организира в града"}
{"url": "http://www.focus-news.net/news/2018/10/24/2582158/narodniyat-predstavitel-ot-pg-na-bsp-za-balgariya-ivan-chenchev-dari-15-000-lv-na-detsko-yunosheska-shkola-na-tsska.html", "text": "„Дарявам 15 000 лева на Детско-юношеска школа на ЦСКА“. Това написа във Фейсбук народният представител от ПГ на „БСП за България“ Иван Ченчев, съобщиха от пресцентъра на  БСП . Той коментира, че още на следващия ден, след като са били преведени парите за откупуване на емблемата на ЦСКА, той е провел разговор с Гриша Ганчев и му е потвърдил желанието си да дари парите, които има да получава - 15 870, 39 лева. „След получаването на сумата, 870,39 лева от нея ще предоставя за закупуването на абонаментна карта за ВИП - ложата на „Армията”, на Лъчо“, пише още той и обяснява, че това е момчето, което е на всеки мач на пистата на стадиона и подкрепя отбора от инвалидната си количка. „Останалите 15 000 лева ще прехвърля по сметка на Детско- юношеската школа на клуба“, заявява той.", "date": "2018.10.24", "title": "Народният представител от ПГ на „БСП за България“ Иван Ченчев дари 15 000 лв. на Детско-юношеска школа на ЦСКА"}
{"url": "http://www.focus-news.net/news/2018/10/24/2582157/deyan-vasilev-investitsiya-koyato-obeshtava-nad-10-godishna-dohodnost-e-signal-za-izmama.html", "text": "Инвестиция, която обещава над 10% годишна доходност, е сигнал за измама. Това каза за  Радио „Фокус“   Деян Василев, управител на финансовия портал „ moitepari.bg“ и главен организатор на Експо „Моите пари“, който ще се проведе на 27 и 28 октомври в конферентния център „Интерпред“ под надслов „Разкодирай твоите финанси“. Деян Василев уточни, че разумните инвестиции ще бъдат  една от темите, които могат да бъдат консултирани по време на форума.  Той допълни, че  финансови експерти ще съветват гражданите и по теми, свързани с финансовото планиране, дългосрочното инвестиране, застраховането и много други. “В неделя от 14:00 до 15:30 ч. е панела за недвижими имоти. Там има брокер за недвижими имоти, кредитен консултант и фирма за оценка на недвижими имоти. Ще се обсъжда и темата относно кредитирането. Ще има експерт, който ще говори за сътресенията в сектора относно автомобилното застраховане и ще може да разкаже на хората за уловките, от които трябва да се пазят, да внимават с кои дружества сключват договори, кои са най-важните рискове при автомобилите, както за гражданската, така и за Каско застраховките. Мисля, че на форума ще се дадат смислени отговори на всички тези въпроси”, обясни Деян Василев. Той каза още, че една от най-често срещаните грешки при управлението на личните финанси е сравняването с възможностите на други хора и стремеж за поддържане на чужд стандарт на живот. Той добави, че навиците като шопинг терапия и очакването за бързи печалби са също често срещани грешки при управлението на финансите.", "date": "2018.10.24", "title": "Деян Василев: Инвестиция, която обещава над 10% годишна доходност, е сигнал за измама"}
{"url": "http://www.focus-news.net/news/2018/10/24/2582160/prokurorskata-kolegiya-na-vss-otlozhi-reshenieto-za-opredelyane-na-izpalnyavasht-funktsiite-administrativen-rakovoditel-na-spetsializiranata-prokuratura.html", "text": "Прокурорската колегия на Висшия съдебен съвет отложи приемането на решение за определяне на изпълняващ функциите „административен ръководител“ на Специализираната прокуратура, след изслушване на тримата ѝ заместник-административни ръководители. Това съобщиха от пресцентъра на  Висшия съдебен съвет .", "date": "2018.10.24", "title": "Прокурорската колегия на ВСС отложи решението за определяне на изпълняващ функциите „административен ръководител“ на Специализираната прокуратура"}
{"url": "http://www.focus-news.net/news/2018/10/24/2582138/dha-turskata-opozitsiya-nastoyatelno-pita-kak-taka-sauditskiyat-konsul-se-zavarna-neobezpokoyavano-v-riyad-sled-ubiystvoto-na-dzhamal-kashogii.html", "text": "Генералният председател на основната опозиционна Народнорепубликанска партия (НРП) Кемал Кълъчдароглу направи подробни разяснения с конкретни факти и обстоятелства около жестокото убийство на Джамал Кашоги (известен още и като Хашоги, или Кашъкчъ) в дипломатическото представителство на Саудитска Арабия в Истанбул, предаде информационната агенция  ДХА . Изявленията му са направени пред вчерашното редовно заседание на Парламентарната група (ПГ) на НРП в Меджлиса. \r\nСледва пълният текст в ДХА, подписан от Каан Улу – без редакторска намеса: \r\n„Джемал Кашъкчъ (КШЧ) влиза в Генералното консулство (ГК) на Саудитска Арабия на 2 октомври – вторник, в 13.14 часа. Преди това обаче казва на годеницата си (турска гражданка): „Ако не изляза оттам; уведоми Дружеството на турско-арабските медии. След това ще информираш зам.-генералния председател на управляващата Партия на справедливостта и развитието (ПСР) Ясин Актай (дългогодишен личен приятел на КШЧ; журналист и колумнист в проправителствения вестник „Йени Шафак” – бел. на „Фокус”)”.  \r\nСъщият ден в 16.40 часа, т.е. след  изтичане на 3.5 часа, годеницата се обажда и на двете места; включително и на полицейския участък в кв. „Левент”. И още същия ден – на 2 октомври, съвсем нормално, Главната републиканска прокуратура започва разследване на случая. \r\nДобре, какво прави Ясин Актай? Чета буквално неговите думи: „След като годеницата на КШЧ ме потърси, аз уведомих в спешен порядък както нашето разузнаване, така също и органите за сигурност, а също и лично канцеларията на  президента Реджеп Тайип Ердоган”. Т.е., след като КШЧ не е излязъл от сградата на ГК в течение на случая са били както разузнаването, така и органите за сигурност, както и Президентството. И веднага след това са били взети нужните мерки. Дори на самото летище са били задействани всички системи, така че да не може и пиле да прехвръкне.  \r\nКаква е равносметката към 16.40 часа, след като КШЧ не излиза от сградата на ГК? Годеницата му уведомява по телефона; Ясин Актай алармира всички, на летището са взети такива мерки, че дори и пиле да прехвръкне, това ще стане ясно за всички. \r\nОтиваме на 5 октомври. Все още няма сведения за КШЧ. Обаче случаят вече е подет от световните медии. Писанията са, че ”е убит вътре в ГК”. Престолонаследникът на Саудитска Арабия принц Салман дава изявления за „Блумбърг”. Казва така: „Може да бъде дадено разрешение на Турция да претърси ГК на Саудитска Арабия в Истанбул.”. Т.е., казва ни: „Хей, собственици на властта в Турция; ако искате да претърсите ГК – моля, заповядайте, търсете.” Това го казва на 5 октомври. Добре, а кога е извършено претърсването? Започна след пет дни – т.е. на 10 октомври. \r\nПървият ми въпрос е към Ердоган: Защо изчака цели 5 дни? Кой ти даде указания да чакаш  и да започнеш след 5 дни? И да приключиш това претърсване чак на 15 октомври – след цели 10 дни от полученото разрешение? Питам и в името на съвестта на нацията. \r\nВторият ми въпрос: Трябваше и щеше ли да се извърши претърсване и на резиденцията на ГК. Кога? На 16 октомври. На 15 октомври – на ГК; на 16 октомври – на резиденцията на генералния консул. Вижте колко е странно. На същата дата – 16 октомври, генералният консул си взима шапката, качва се на самолета и необезпокояван от никого напуска Турция – заминава си за Саудитска Арабия. Защо не му беше попречено? Той е или извършител, или свидетел, на едно жестоко престъпление. Защо е пуснат на свобода?  \r\nКазват ни: Имал дипломатически имунитет. В случая – няма дипломатически имунитет. Защо го няма?  Посочено е ясно и конкретно във Виенската конвенция за дипломатическите и консулските отношения от 1963 година, в чл. 41: „Задържане или арест на консулски служители може да става само в случай на тежки престъпления, или по решение на компетентни съдебни власти.”. В случая е извършено едно жестоко престъпление. Може ли да има по-тежко престъпление от това? Защо го пускате на свобода? От кого сте взели разрешение за това; по какви причини? Очакваме отговор на тези въпроси. \r\nВие сте властта в момента, управлявате страната. Трябва да го правите с нужната вещина и чувствителност.  \r\nНа 17 октомври главният съветник на Президентството дава изявления. Казва така: Ердоган демонстрира приятелство с кралското семейство и не рови,  не човърка много по случая; прави точно обратното – стъпки на добра воля, опитва се да помогне на крал Салман.”  А тук е извършено едно жестоко престъпление! Убит е един напълно невинен човек.  Г-н Ердоган, как става така, че вие се опитвате да правите неща, без да „раздухвате случая”? Замесените ясно изразяват и признават своята вина. … \r\nПо-нататък: От Саудитска Арабия идва екип с цел убийство на КШЧ. Настанява се в ГК. Убива КШЧ, когато той влиза в ГК. Това веднага се тиражира в световните медии. Всички са едно мнение -  че КШЧ действително е убит. Добре, а какво става след това? \r\nУбийците – всички до един, си вдигат чукалата и необезпокоявани напускат Турция. Сега ни се казва: „От 15-членния екип, заподозрян за убийството на КШЧ, 13 души се качват на частни самолети, които излитат от Истанбул в 18.30 ч. и в 22.45 ч., а останалите двама напускат Турция след полунощ с редовен полет до Саудитска Арабия. Убийците си тръгват пред очите на всички нас – напълно необезпокоявани. И което е по-жалко – пред очите на властимащите. Спокойно си се качват на частни самолети и на самолет по редовните линии и напускат Турция. \r\nКакво ни се казва за това? Същият Ясин Актай прави изявление за Би Би Си: „В съвсем кратък срок бяха информирани всички компетентни органи и бяха взети нужните мерки. Стигна се дотам, че от летището не можеше и пиле да прехвръкне…”. Какво ти пиле; самите убийци отлетяха! \r\nТова обаче означава следното: Гордата и чувствителна държава Република Турция вече е изпаднала до положението на една палаткова страна. Казва на целия свят: „Елате у нас. В Турция може да извършите престъпление; да убиете човек – никой няма да ви докосне, попречи и преследва.” \r\nВчера (във вторник) г-н Ердоган ни казва: „Престъплението е извършено в Турция, в Истанбул; нека извършителите да бъдат докарани и съдени в Турция.”.  Г-н Ердоган; те извършиха това пред вашите очи и под вашата закрила избягаха зад граница. Ако могат така необезпокоявани да си заминават; когато това е случай, известен на всеки – в т.ч. и на притежаващите специални сведения по въпроса - това означава само едно: имаме свидетел и съучастник в престъпление.   \r\nРепублика Турция не може да бъде тласкана в подобно унизително положение. От името на съвестта на 81 милиона турски граждани искам отговор на зададените въпроси.  В крайна сметка дали става въпрос за много пари; това ли е цената? Вижте докъде докараха страната – заради пари да пускат на свобода убийци. С манталитета – ако дойдат пари, ние ще се оправим.  Това обаче е гавра и игра с честта, достойнството и чувствителността на държавата Република Турция.  Никой няма право да го извършва…”  Георги Димов", "date": "2018.10.24", "title": "ДХА: Турската опозиция настоятелно пита: Как така саудитският консул се завърна необезпокоявано в Рияд – след убийството на Джамал Кашоги?"}
{"url": "http://www.focus-news.net/news/2018/10/24/2582140/afp-frantsiya-obeshta-nakazatelni-merki-ako-rolyata-na-riyad-v-ubiystvoto-na-dzhamal-hashogi-bade-dokazana.html", "text": "Франция ще предприеме „наказателни мерки\", ако бъде доказано, че Саудитска Арабия стои зад убийството на журналиста Джамал Хашоги. Това подчерта говорителят на правителството в Париж, предава  AFP . \r\n„Ако отговорността на Саудитска Арабия бъде доказана, ще предприемем наказателни мерки\", увери правителственият говорител на Париж по време на заседание на кабинета, като подчерта, че ролята на Рияд трябва да бъде „потвърдена от нашите разузнавателни служби\". Тереза Герова", "date": "2018.10.24", "title": "AFP: Франция обеща „наказателни мерки\", ако ролята на Рияд в убийството на Джамал Хашоги бъде доказана"}
{"url": "http://www.focus-news.net/news/2018/10/24/2582161/ek-tri-miliarda-evro-po-erazam-za-sazdavane-na-evropeyski-universiteti-prez-2019g.html", "text": "Европейската комисия публикува днес своята покана за представяне на предложения по програмата „Еразъм+“ за 2019 г. 30 милиона евро от прогнозния бюджет за следващата година, който възлиза на 3 милиарда евро, са заделени за конкретни „европейски университети“, се казва в съобщение от  пресслужбата на ЕК. \r\nТова е нова инициатива, която лидерите на Европейския съюз подкрепиха на социалната среща на върха в Гьотеборг, проведена през ноември миналата година. Тя е част от стремежа към създаване на Европейско пространство за образование до 2025 г.  \r\nВсички публични или частни органи, които извършват дейност в областта на образованието, обучението, младежта и спорта, могат да кандидатстват за финансиране в рамките на поканата за представяне на предложения по програма „Еразъм +“ за 2019 г. Освен това за финансиране могат да кандидатстват групи от млади хора, които работят с младежи, но не са част от младежка организация.  \r\nЗаедно с поканата за представяне на предложения Комисията публикува днес и ръководството за програма „Еразъм+“ на всички официални езици на ЕС. Това ръководство предоставя на кандидатите подробна информация за всички налични възможности по програма „Еразъм+“ за 2019 г. за студенти, служители, стажанти, преподаватели и др.  \r\nКато част от установяването до 2025 г. на Европейско пространство за образование Комисията предложи в Европейския съюз да се създадат „европейски университети“.  \r\nВ рамките на поканата за представяне на предложения за 2019 г. Комисията ще стартира пилотна програма, която ще подпомогне шест обединения на „европейски университети“, всяко от които съставено от поне 3 висши учебни заведения от 3 държави, за да насърчи укрепването на европейската идентичност, като същевременно стимулира върховите постижения и помага за повишаване на конкурентоспособността на европейските висши учебни заведения.", "date": "2018.10.24", "title": "ЕК: Три милиарда евро по Еразъм+ за създаване на „европейски университети“ през 2019г."}
{"url": "http://www.focus-news.net/news/2018/10/24/2582162/ministar-petya-avramova-kampaniyata-moyat-grad-e-moyata-krepost-e-mnogo-polezna-za-detsata.html", "text": "Отборът на Кърджали е победител в третия полуфинал на образователно-патриотичната кампания „Моят град е моята крепост“, организирана от Министерството на регионалното развитие и благоустройството (МРРБ), който се проведе в Сливен, предаде репортер на  Радио „Фокус“ – Сливен . „Кампанията е много полезна за децата и носи много позитивизъм“, заяви министърът на регионалното развитие и благоустройството Петя Аврамова – председател на журито, оценяващо участниците в състезанието. \r\nВ препълнената с ученици и преподаватели зала „Сливен“ в три кръга за победата се състезаваха  ученически отбори от областите Сливен, Бургас, Ямбол, Хасково, Пловдив, Смолян, Кърджали и Стара Загора. Те бяха изпитвани от актьорите Димитър Рачков, Васил Василев – Зуека и от водещата Евелина Павлова. Учениците отговаряха на  въпроси, свързани с българската история, география, фолклор и съвременна култура, както и на такива, свързани с исторически обекти, обновени по Оперативна програма „Региони в растеж“. По програмите „Региони в растеж“ и „Регионално развитие“ на МРРБ в област Сливен има реализирани 22 проекта за над 43 700 000 лева, посочи министър Аврамова. \r\nВ третия полуфинал за първи път в историята на кампанията победителят бе определен след блиц – въпроси заради реми. Отборът на Кърджали  завоюва победата като отговори на  въпрос на министър Петя Аврамова за името на новострояща се магистрала, която носи името на река. Така второто място остана за отборът на Пловдив.   На трето място са учениците от Стара Загора. \r\nЦелта на кампанията, насочена към децата, е да се популяризира постигнатото в регионите, да накара малчуганите да се гордеят още повече с родните си места, както и да открият предимствата им. Четвъртият полуфинал ще се състои в Габрово, а финалът на кампанията –  на 4 ноември в София. \r\nЛюдмила ЙОРГОВА", "date": "2018.10.24", "title": "Министър Петя Аврамова: Кампанията „Моят град е моята крепост“ е много полезна за децата"}
{"url": "http://www.focus-news.net/news/2018/10/24/2582163/ministar-ekaterina-zaharieva-se-sreshtna-s-predsedatelya-na-mezhdunarodnata-federatsiya-na-cherveniya-krast-i-cherveniya-polumesets.html", "text": "„Високо ценим дейността на Българският червен кръст не само на местно, но и на международно равнище. Ще продължим да подкрепяме организацията, която би могла да играе ролята на „хуманитарен хъб“ за региона“. Това заяви председателят на Международната федерация на дружествата на Червения кръст и Червения полумесец (МФЧК/ЧП) Франческо Рока, който се срещна с вицепремиера и министър на външните работи Екатерина Захариева, съобщиха от пресцентъра на  МВнР .  \r\n„Ние подкрепяме множество проекти на Балканите в различни области. Западните Балкани бяха приоритет на Българското председателство на Съвета на ЕС и постигнахме доста в това отношение – изтъкна Екатерина Захариева. - Що се отнася до хуманитарната помощ, винаги сме били първи в подкрепата за нашите съседи“.  \r\nДвамата събеседници обсъдиха най-наболелите хуманитарни проблеми в света, и по-специално, ситуацията в Северна Африка, като се обединиха около мнението, че единната политика от страна на ЕС е ключова за подобряване на стабилността в този регион. „Европа трябва да говори и да действа в един глас“, заяви вицепремиерът. „Ние не сме политическа организация, но сме зависими от стабилността, която е в ръцете на политиците“, подчерта Рока.  \r\nМинистър Захариева изрази подкрепата си към проект на Българския червен кръст в сътрудничество с МФЧК/ЧП за създаване на склад за бедствена готовност у нас, който да обслужва целия регион, както и на училище, което да обучава парамедици от Балканите.", "date": "2018.10.24", "title": "Министър Екатерина Захариева се срещна с председателя на Международната федерация на Червения кръст и Червения полумесец"}
{"url": "http://www.focus-news.net/news/2018/10/24/2582165/sofiyskiyat-rayonen-sad-shte-gleda-delo-vav-vrazka-s-intsident-s-avariral-asansyor-v-sbal-maychin-dom-prez-2010-g.html", "text": "На 25 октомври 2018 г., (четвъртък), от 13.30 ч. зала 25, в сградата на бул. \"Генерал Михаил Д. Скобелев\" № 23, 102 състав на Софийски районен съд (СРС), ще разгледа наказателно дело с номер 9702/12 г. по описа на СРС. Това съобщиха от пресцентъра на  съда . Делото се води срещу обвиняемите К. Паунов, Г. Стоянов, В. Златков и Н. Костевски, във връзка с инцидент с аварирал асансьор в СБАЛ „Майчин дом“ през 2010 г.", "date": "2018.10.24", "title": "Софийският районен съд ще гледа дело във връзка с инцидент с аварирал асансьор в СБАЛ „Майчин дом“ през 2010 г."}
{"url": "http://www.focus-news.net/news/2018/10/24/2582166/veliko-tarnovo-obyavena-e-obshtestvena-porachka-za-dostavkata-na-chetiri-parking-avtomata.html", "text": "Обявена е обществена поръчка за доставката на четири паркинг автомата за Велико Търново. Това сочи справка на сайта на  Общината . Разходът ще бъде извършен със собствени средства на Общинско предприятие „Организация на движението, паркинги и гаражи”,  а инвестицията ще надхвърли 30 000 лева. На последната си сесия Общински съвет – Велико Търново даде съгласието си на последното проведено заседание, за купуването на още четири автомата за талони за платено паркиране, с които общият им брой ще стане шест. Към момента има 2 броя функциониращи устройства – единият се намира до паметника „Майка България“, а другият край парк „Марно поле“, зад Военния клуб. Останалите четири машини също ще бъдат поставени на възлови места в града – край Паметника на обесените, на площада зад старите Централни хали, до Туристическия информационен център и в района на най-голямото здравно заведение за доболнична помощ – бившата Първа градска поликлиника. \r\nУстройствата са енергийно независими и черпят енергия от светлината. Изработени са от стомана, която е удароустойчива. Работят както с български монети, така и с евроцентове, а софтуерът им е достъпен начетири езика – български, английски, немски и френски. Машините издават автоматично попълнен талон, върху който са нанесени датата, начален час на паркиране и продължителността. Трезорът за монети автоматично се заключва след края на работното време на синята зона. \r\nЗакупуването на паркинг автоматите бе заложено в бизнес програмата на общинското дружество „Организация на движението, паркинги и гаражи“, одобрена с решение на Общинския съвет. \r\nДо 29 октомври е крайният срок за получаване на оферти.", "date": "2018.10.24", "title": "Велико Търново: Обявена е обществена поръчка за доставката на четири паркинг автомата"}
{"url": "http://www.focus-news.net/news/2018/10/24/2582168/veliko-tarnovo-36-godishen-mazh-ot-pleven-i-59-godishen-turski-grazhdani-sa-postradalite-pri-katastrofata-v-prohoda-na-republikata.html", "text": "36-годишен мъж от Плевен и 59-годишен турски граждани са пострадалите при катастрофата между два ТИР-а и лек автомобил в Прохода на Републиката, след село Мишеморков хан, според първоначалната информация, съобщиха от  Областната дирекция на МВР – Велико Търново . Тримата водачи са изпробвани за употреба на алкохол, пробите са отрицателни. Причините за произшествието са в процес на изясняване.", "date": "2018.10.24", "title": "Велико Търново: 36-годишен мъж от Плевен и 59-годишен турски граждани са пострадалите при катастрофата в Прохода на Републиката"}
{"url": "http://www.focus-news.net/news/2018/10/24/2582169/plyus-24-makedoniya-nay-golemiyat-vrah-na-baba-planina-pelister-osamna-pod-snezhnata-pokrivka-samo-predi-dni.html", "text": "Най-големият връх на Баба планина – Пелистер, само преди дни осъмна под снежната покривка, предава електронното издание на  „Плюс 24“ . Медията прилага снимка за доказателство за зимната идилия в Македония и едно от най-красивите зимни туристически места,  предава Радио „Фокус“ в рубриката „Балкански туристически часовник“. \r\nМедията припомня, че метеоролозите в страната още преди дни предсказаха, че ще има значителен спад на температурите, а на по-високите места – снеговалежи.", "date": "2018.10.24", "title": "„Плюс 24“ (Македония): Най-големият връх на Баба планина – Пелистер, осъмна под снежната покривка само преди дни"}
{"url": "http://www.focus-news.net/news/2018/10/24/2582164/d-r-hasan-ademov-dps-yasna-e-pozitsiyata-ni-za-ideyata-valeri-simeonov-da-oglavi-natsionalniya-savet-za-integratsiya-na-horata-s-uvrezhdaniya.html", "text": "Позицията на ДПС по този въпрос е ясна. Това каза пред журналисти д-р Хасан Адемов, председател на Комисията по социална политика във връзка с текстовете на Закона за хората с увреждания, в които се посочва, че ресорният вицепремиер трябва да оглави Националния съвет за интеграция на хората с увреждания, предаде репортер на  Агенция „Фокус“ .    \r\nНа въпрос дали този текст няма да провокира напрежение сред хората, д-р Адемов обясни: „Това е въпрос, който е извън компетенциите на народните представители. Мисля, че отговорът на този въпрос, се налага от само себе си\". \"Нашата позиция по този въпрос е ясна, така че няма смисъл да коментирам“, допълни д-р Адемов. Той уточни, че е доволен от постигнатия консенсус по пакета от закони за хората с увреждания.  \r\nДеница КИТАНОВА", "date": "2018.10.24", "title": "Д-р Хасан Адемов, ДПС: Ясна е позицията ни за идеята Валери Симеонов да оглави Националния съвет за интеграция на хората с увреждания"}
{"url": "http://www.focus-news.net/news/2018/10/24/2582170/mzhg-rdg-berkovitsa-i-prokuraturata-razkriha-shema-za-dostavka-na-nezakonna-darvesina-14-000-proverki-sa-izvarsheni-samo-za-ya-sedmitsa-na-teritoriyata-na-tsyalata-strana.html", "text": "Списък с населени места и адреси откриха горските инспектори и прокуратурата в Берковица при последвалото разследване на случай на незаконен превоз на дървесина от 20 октомври, когато бяха задържани 7 лица с 4 автомобила, натоварени с незаконна дървесина в землището на с. Градешница, област Враца. Това съобщиха от пресцентъра на  Министерството на земеделието, храните и горите  (МЗХГ). Горските инспектори от Регионална дирекция по горите (РДГ) - Берковица извършиха  проверки  на част от адресите от списъка. Съставени са 12 акта за нарушения по Закона за горите. Проверяващите са задържали 20,5 куб. м незаконни дърва за огрев, като проверките по случая продължават, информират от Изпълнителна агенция по горите. \r\nДнес в землището на село Трудовец, екип от горски инспектори забелязва лек автомобил Нисан Терано без регистрационни табели. Служителите на Дирекцията правят опит да спрат превозното средство за извършване на проверка, като подават светлинен и звуков сигнал от автомобил със специален режим на движение. Водачът на джипа отказва да се подчини и прави опит да напусне мястото на проверката. Веднага горските инспектори тръгват след джипа и забелязват, че с него се транспортира дървесина. След продължително следване, нарушителят спира и оказва физическа съпротива с цел възпрепятстване на проверката. Екипът от горски инспектори е потърсил  съдействие от РУ на МВР Ботевград, като служителите са им оказали съдействие при установяване на самоличността на нарушителите и те са задържани в РУ на МВР Ботевград. Установено е, че са транспортирани 1 пространствен кубик дърва за огрев от габър, като дървесината не е маркирана с контролна горска марка и не е придружена с превозен билет, доказващ законния й произход. Установено е също, че на нарушителите, многократно са съставяни актове за нарушения по закона за горите. Превозното средство и дървесината са задържани и оставени за съхранение в базата на ДГС Ботевград. \r\nЕдно от най-фрапиращите нарушения през седмицата е в землището на село Медово, община Братя Даскалови, където след постъпил сигнал за извършване на сеч и проверка на място е установено, че в държавна горска територия се извършва сеч без издадено писмено позволително от Държавното горско стопанство в Чирпан, както и че отрязаните стъбла не са маркирани с контролна горска марка за сеч. Отсечената широколистна дървесина от благун и цер е била в размер на над 73 пространствени куб. м и е била открита на терена кубирана на фигури. Съставен е констативен протокол, като незаконно отсечената дървесина е задържана в полза на държавата и е транспортирана до ДГС Чирпан, където е оставена на отговорно пазене, като е уведомен началника на РУ на полицията в града. По случая е образувано досъдебно производство. \r\nБлизо 14 000 са общо проверките за предходната седмица, извършени от горските инспектори на Изпълнителна агенция по горите и 16-те й регионални дирекции, както и от горските стражари и мобилни екипи на 6-те държавни горски предприятия, като резултат от работната среща на служителите в сектор „Гори” с министър Порожанов и ресорния заместник-министър Атанас Добрев миналата седмица. На срещата бяха набелязани мерки за по-ефективен контрол и висока отговорност при опазване на българската гора през отоплителния сезон. \r\nПроверките са комплексни и са за нарушения на Закона за горите, Закона за лова и опазване на дивеча, Закона за рибарството и аквакултурите и Закона за защитените територии. Общо на територията на страната са проверени близо 1 700 обекта за добив на дървесина, 435 обекта за съхранение, преработка и търговия с дървесина, над 3 650 превозни средства, близо 6 500 ловци, 210 риболовци и над 1400 други физически лица.  \r\nСъставени са над 300 акта за установени административни нарушения за над 520 пространствени кубически метра дървесина. Задържани са над 300 куб. м дърва за огрев и обла строителна дървесина. Най-често нарушенията са за незаконно добити дърва, без контролна марка и без наличие на превозен билет. Задържани са и 10 моторни превозни средства, 5 коня, 25 каруци, 10 моторни триони и други уреди за незаконен дърводобив.", "date": "2018.10.24", "title": "МЗХГ: РДГ-Берковица и прокуратурата разкриха схема за доставка на незаконна дървесина, 14 000 проверки са извършени само за я седмица на територията на цялата страна"}
{"url": "http://www.focus-news.net/news/2018/10/24/2582172/silistra-opredelena-e-20-kilometrova-infektirana-zona-koyato-obhvashta-selishta-ot-obshtinite-silistra-kaynardzha-alfatar-krushari-i-tervel.html", "text": "Мерки, за недопускане на заболяването Африканска чума по свинете в т.нар. заден двор, както и във фермите и индустриалните комплекси бяха набелязани по време на извънредното заседание на Областна комисия по епизотии, заедно с Областен кризисен щаб, във връзка с намирането на българска територия, край Кайнарджа на диво прасе, умряло от вируса на африканска чима по свинете. Това съобщиха от пресцентъра на  Областната администрация в Силистра . Д-р Цвятко Александров от Българска агенция по безопасност на храните и д-р Себахтин Халид, директор на ОД към БАБХ са представиха фактическата обстановка по повод случая, който е от 18 октомври, с доказана проба от 23 октомври. Определена е инфектирана зона от 20 км, в която влизат населени места от общини от областите Силистра – Силистра, Кайнарджа, Алфатар, и Добрич – Крушари, Тервел. Определена е и 20- буферна зона, включващо още общините Дулово, Алфатар, Генерал Тошево, Ситово, Тервел. Предстои актуализиране на списъците с отглеждани при домашни условия свине. Ще бъде проведено претърсване за болни или умрели диви прасета при строг ред с участието на Областната дирекция на БАБХ, горско стопанство, граничните власти и ловните дружинки.", "date": "2018.10.24", "title": "Силистра: Определена е 20-километрова инфектирана зона, която обхваща селища от общините Силистра, Кайнарджа, Алфатар, Крушари и Тервел"}
{"url": "http://www.focus-news.net/news/2018/10/24/2582174/aktsenti-v-sutreshniya-blok-dobro-utro-balgariya-na-radio-fokus-na-25-oktomvri.html", "text": "Навършват се 140 години от създаването на една от първите институции, възникнали след Освобождението на България и участвали в изграждането на новата държава – Българският червен кръст. Гост в сутрешния блок  „Добро утро, България“  на  Радио „Фокус“  ще бъде председателят на БЧК Христо Григоров. \r\nKабинетът „Борисов 3“ оцеля и след третия вот на недоверие, а вицепремиерът Валери Симеонов се извини. Какво не достигна и този път на поредния вот на опозицията, за да бъде успешен? И какви бяха реакциите в парламента след извинението на Симеонов – тези и още теми ще коментираме с доц. Антоний Гълъбов. \r\nЗа развитието на градската среда и образователната инфраструктура както и над какви проекти работи Община Ямбол ще ни каже кметът Георги Славов. \r\nХрамът „Св. великомъченик Димитър“ в село Селци ще отбележи храмовия празник в петък. Какво са подготвили местните жители за отбелязване на храмовия празник ще ни разкаже Мария Русева от Радио „Фокус“-Пловдив. \r\nВ Регионалния исторически музей – Благоевград ще бъдат представени две книги на историческа тематика. Повече ще научим от Ливия Нинова от Радио „Фокус“-Пирин.  \r\nЗапочнете деня информирани! Тези и още теми в „Добро утро, България“ от 6.00 до 10.00 часа с водещ Йоланда Пелова.", "date": "2018.10.24", "title": "Акценти в сутрешния блок „Добро утро, България“ на Радио „Фокус“ на 25 октомври"}
{"url": "http://www.focus-news.net/news/2018/10/24/2582167/varna-pristanishteto-v-grada-e-zatvoreno-za-vsichki-korabi-zaradi-silen-vyatar.html", "text": "Ограничение на трафика на кораби е въведено на пристанището във Варна. Това съобщиха за  Радио „Фокус“ – Варна  от Областна администрация – Варна във връзка с очакваното влошаване на метеорологичната обстановка и обявения код за опасно време. Всички портове и канали са затворени за маневриране на  кораби заради силен вятър, който на места достига пориви до 12-13 м/сек. От Областна администрация посочиха, че на този етап от оперативните дежурни към общинските съвети за сигурност няма информация за инциденти, свързани с влошаване на метеорологичната обстановка. Валежи от дъжд има в цялата област. От пресцентъра на Областната дирекция на МВР във Варна допълниха, че няма засилване на сигналите заради усилването на вятъра. До момента екипите на Регионална дирекция „Пожарна безопасност и защита на населението“ са отработили един сигнал, свързан с отстраняване на паднали клони по пътя за Долище. \r\nМарияна ВАЛЕНТИНОВА", "date": "2018.10.24", "title": "Варна: Пристанището в града е затворено за всички кораби заради силен вятър"}
{"url": "http://www.focus-news.net/news/2018/10/24/2582175/veliko-tarnovo-do-17-msek-dostiga-skorostta-na-vyatara-v-grada.html", "text": "До 17 м/сек достига скоростта на вятъра във Велико Търново. Това съобщи за  Радио „Фокус“ – Велико Търново  Петър Станков, директор на Хидрометеорологичната обсерватория в града. Скоростта на вятъра е преминала 15 м/сек към 13.30 часа. В момента пулсациите му надвишават 17 м/сек. Температурата е 15.8⁰. „Очаква се по-късно през деня да започне застудяване. В момента температурите са високи, но вятърът е студен и създава усещането за по-студено време“, посочи Петър Станков. \r\nЗа област Велико Търново за е обявен оранжев код за силен вятър и рязко застудяване. Очакванията са вятърът да достигне средна скорост между 20 и 25 м/сек., възможни пулсации до 32 м/сек. През нощта срещу четвъртък се очаква рязко застудяване. \r\nНадежда КРЪСТЕВА", "date": "2018.10.24", "title": "Велико Търново: До 17 м/сек достига скоростта на вятъра в града"}
{"url": "http://www.focus-news.net/news/2018/10/24/2582176/kyustendil-poradi-propadane-na-patnoto-platno-e-vaveden-obhoden-marshrut-za-tovarnite-avtomobili-preminavashti-po-patya-smolichano-pelatikovo.html", "text": "Поради пропадане на пътното платно е въведен обходен маршрут за товарните автомобили, преминаващи по пътя Смоличано – Пелатиково. Това съобщи за  Радио „Фокус” – Кюстендил  дежурният в Областно пътно управление – Кюстендил. Ограничението важи за участъка от километър 10 до километър 14 от пътя. Мястото е сигнализирано с пътни знаци. Въведеният обходен маршрут е Згурово – Невестино – Друмухар – Ваксево. Срокът е до 30 октомври. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът в посока ГКПП „Гюешево”. \r\nВенцеслав ИЛЧЕВ", "date": "2018.10.24", "title": "Кюстендил: Поради пропадане на пътното платно е въведен обходен маршрут за товарните автомобили, преминаващи по пътя Смоличано – Пелатиково"}
{"url": "http://www.focus-news.net/news/2018/10/24/2582173/diana-markova-uchitel-i-mayka-na-dete-s-uvrezhdane-ot-varna-izvineniyata-na-valeri-simeonov-nyama-da-sprat-zhelanieto-ni-za-ostavkata-mu.html", "text": "Извиненията на Валери Симеонов не прозвучаха искрено. Това каза за  Радио „Фокус“ – Варна  Диана Маркова, учител и майка на дете с увреждане. Искането за оставката на вицепремиера остава, каза още тя. „Изключително недемократично и непрофесионално изказване от него, точно когато Законът за хората с увреждания се внася в Народното събрание. Не мога да разбера защо постоянно се повтарят фразите „крещящите майки“ и „уж болните деца“ в медиите“, сподели още Диана Маркова. Тя не може да повярва, че Валери Симеонов е говорил пред цяла група хора по толкова деликатна тема по този грозен и арогантен начин с цел притискане по най-болното място на майките. „Този човек няма място във високата политика“, допълни още Диана Маркова. Протестът продължава и тази вечер пред сградата на Община Варна.", "date": "2018.10.24", "title": "Диана Маркова, учител и майка на дете с увреждане от Варна: Извиненията на Валери Симеонов няма да спрат желанието ни за оставката му"}
{"url": "http://www.focus-news.net/news/2018/10/24/2582178/shumen-31-godishniyat-mazh-privlechen-kato-obvinyaem-za-huliganstvo-v-patnicheski-vlak-i-zakana-s-ubiystvo-kam-konduktorkata-ostava-za-postoyanno-v-aresta.html", "text": "31-годишният мъж, привлечен като обвиняем за хулиганство в пътнически влак и закана с убийство към кондукторката, остава за постоянно в ареста, предаде репортер на  Радио „Фокус“-Шумен . Съдът в Шумен уважи искането на Районната прокуратура и постанови „Задържане под стража“ за Емил Михайлов. Мярката подлежи на обжалване в 3-дневен срок, като в случай на жалба е насрочено дело на 1 ноември от 14.00 часа в Окръжен съд- Шумен. На 22 октомври Емил се качил в пътническия влак Варна – Шумен от спирка Калугерица. Пътувал е без билет, отказал да си закупи такъв от кондукторката във влака, като отправил обиди и закани към служебното лице. На нередовния пътник съобщили, че ще се наложи да слезе на следващата спирка. Афектиран, мъжът ударил по една от вратите между двата вагона. Стъклото паднало и ударило 41-годишната кондукторка. Жената се отървала без наранявания.  \r\nРайонната прокуратура в Шумен му е повдигнала две обвинения – за престъпление по член 325, ал. 5, във връзка с ал. 1 от НК, извършено при условията на опасен рецидив, и по член 144, ал. 3, във връзка с ал. 1 от НК. В съдебната зала служебният защитник на обвиняемия поиска да му бъде наложена мярка „домашен арест“. Адвокатът посочи, че по първото обвинение Емил признава вината си, но по второто няма доказателства освен разказа на потърпевшата.  Пред съда Емил Михайлов заяви, че се признава за виновен за хулиганската проява. Той обясни, че когато се е качил във влака не е имал пари, при проверката се изнервил, повишил тон и реагирал агресивно, за което съжалява.Мъжът е криминално проявен, осъждан е за хулиганство, нанасяне на телесна повреда, както и за кражби и грабеж. \r\nИвелина ИВАНОВА", "date": "2018.10.24", "title": "Шумен: 31-годишният мъж, привлечен като обвиняем за хулиганство в пътнически влак и закана с убийство към кондукторката, остава за постоянно в ареста"}
{"url": "http://www.focus-news.net/news/2018/10/24/2582171/ministar-biser-petkov-normalno-e-resorniyat-vitsepremier-da-bade-predsedatel-na-natsionalniya-savet-za-integratsiya-na-horata-s-uvrezhdaniya-kakto-e-i-na-nsts.html", "text": "Нормално е ресорният вицепремиер, както е председател на Съвета за тристранно сътрудничество, да бъде председател на Националния съвет за интеграция на хората с увреждания. Това каза пред журналисти министърът на труда и социалната политика Бисер Петков  във връзка с текстовете на Закона за хората с увреждания, в които се посочва, че ресорният вицепремиер трябва да оглави Националния съвет за интеграция на хората с увреждания, предаде репортер на  Агенция „Фокус“ . Министърът уточни, че се говори за бъдеще време и че това е мярка, която не е за този кабинет, а занапред.  \r\nНа въпрос дали мисли, че ще върви работата в този съвет предвид настроенията срещу него, Бисер Петков отговори: „Предвидено е в тази втора глава от законопроекта за хората с увреждания да се реализира на практика хоризонталния характер на политиките на хората с увреждания. Една от мерките е да се повиши нивото на ръководството на Националния съвет за интеграция на хората с увреждания. Съгласно действащото законодателство министърът на труда и социалната политика е председател на този съвет. Останалите министерства, които имат ангажименти за провеждане на тази политика, са представени от заместник-министър. Нормално е и това е предложението ресорният вицепремиер, както е председател на националния съвет за тристранно сътрудничество, да бъде председател на Националния съвет за интеграция на хората с увреждания“.  \r\n„Аз съм удовлетворен, че Комисията по труда и социалната политика подкрепи с консенсус двата законопроекта. Това е признание за няколкомесечен труд на един голям екип от хора, които се ангажираха с подготовка на тези два законопроекта, които целят да подобрят положението на хората с увреждания“, заяви министърът по повод приетите от комисията Закон за хората с увреждания и Закон за личната помощ. По думите му обаче проблемите няма да се решат с магическа пръчка. „Нормално е да има критики. Това, че гласуването беше единодушно в подкрепа от народните представители, не отменя критиките“, каза той.  \r\nДеница КИТАНОВА", "date": "2018.10.24", "title": "Министър Бисер Петков: Нормално е ресорният вицепремиер да бъде председател на Националния съвет за интеграция на хората с увреждания, както е и на НСТС"}
{"url": "http://www.focus-news.net/news/2018/10/24/2582179/kyustendil-rayonniyat-sad-postanovi-uslovna-prisada-za-sobstvenichka-na-kashta-v-koyato-sa-otkriti-orazhie-i-boepripasi.html", "text": "Районният съд в Кюстендил постанови условна присъда за собственичка на къща, в която са открити оръжие и боеприпаси, предаде репортер на  Радио „Фокус” – Кюстендил . Случаят е от 22 февруари 2018 година, когато по данни на Областна дирекция на МВР – Кюстендил, в къща на 35-годишен мъж, са открити боен пистолет, две пушки, 117 патрона и 129 грама марихуана.Съдебното дело е образувано срещу собственичката на къщата, която се призна за виновна и сключи споразумение с прокуратурата, одобрено от Районния съд в Кюстендил.  \r\nПо делото е записано, че жената е държала в дома си годни за употреба по предназначение оръжия – боен автоматичен пистолет, гладкоцевна ловна пушка и  боеприпаси за огнестрелни  оръжия, годни за употреба по предназначение, без да има за това надлежно разрешение по Закона за оръжията, боеприпасите, взривните вещества и пиротехническите изделия. Наложеното наказание е лишаване от свобода за срок от 14 месеца, чието изпълнение  се отлага за срок от три години. \r\nВенцеслав ИЛЧЕВ", "date": "2018.10.24", "title": "Кюстендил: Районният съд постанови условна присъда за собственичка на къща, в която са открити оръжие и боеприпаси"}
{"url": "http://www.focus-news.net/news/2018/10/24/2582181/sport-shalke-okutsya-za-galatasaray.html", "text": "Шалке гостува на Галатасарай, като евентуален успех ще доближи тима много близо до елиминациите. Шалке събра 4 точки от първите си два мача, след победа над Локомотив Москва и равенство с Порто. Младият наставник Доменико Teдеско няма да разчита на двама от ключовите си футболисти. 30-годишният вратар и капитан Ралф Ферман има разтежение и не отпътува за Турция. Опитният защитник Налдо също не се качи на самолета за Истанбул. Бразилецът е болен от няколко дни, а това оставя Шалке само с 4 типични бранители за визитата на Галатасарай. \r\nВ другата среща от групата Локомотив Москва приема Порто. Руснаците се нуждаят от задължителен успех, за да запазят шансовете си за осминафиналите, след 2 загуби до момента.", "date": "2018.10.24", "title": "Спорт: Шалке окуця за Галатасарай"}
{"url": "http://www.focus-news.net/news/2018/10/24/2582180/time-natsionalizmat-ima-losha-reputatsiya-no-tochno-ot-nego-se-nuzhdae-sega-amerika.html", "text": "Неотдавна държавният глава на САЩ Доналд Тръмп определи себе си като националист. Какво имаше предвид? Американците никога не са били толкова разединени, страната практически се разпада, лишавайки се от традиционната културна основа, в ролята на която някога влизаше християнството. Сега САЩ се нуждаят именно от американски национализъм, пише Йорам Хазони в статия за популярното нюйоркско списание  TIME .  Агенция „Фокус“ представя превод на статията с пояснението, че публикуваните на страницата материали съдържат оценки на цитираните медии и не са отражение на позицията на нашата редакция.  \r\nВ днешно време слушаме неточно и невярно разбиране на термина „бял национализъм“ най-често при споменаването на „американски национализъм“. И всеки път, когато в разговор бъде спомената думата „национализъм“, той бързо бива свеждан към расизма. Например, на митинг на 23 октомври президентът Доналд Тръмп нарече себе си националист. Той използва този термин, за да се противопостави на глобалистите, т.е. по неговите думи, на „човек, който иска всичко в света да е хубаво, и който не е много загрижен за благополучието на нашата страна“. Мнозина коментатори побързаха да интерпретират думите на Тръмп като сигнал, адресиран преди всичко към неговите съмишленици, за това, че той искрено поддържа идеята за „белия национализъм“. И тъкмо тези коментатори за пореден път потушиха напълно оправданите спорове за ценностите на американския национализъм, твърдейки, че расисткият „бял национализъм“ е точно това, което сега трябва да се обсъжда.   \r\nТочно това е проблемът. Защото в настоящия момент САЩ се нуждаят именно от американски национализъм. През целия ни живот нито веднъж не станахме свидетели на това различни своеве от американското общество да е толкова фрагментирано, толкова нетърпимо един към друг, толкова готово да се лиши от правото си на съществуване. Взаимната отдаденост, която обединява американците заедно като нация, изглежда се променя. Горещият дебат относно продължаващия процес на имиграция е само една от проявите на много по-дълбок въпрос: могат ли американците отново да се обединяват около обща национална идея? Ще могат ли отново да видят един в друг братя? \r\nТерминът „бял национализъм\" се използва, за да опише малка част от американците, които са убедени, че националността се определя от цвета на кожата им. Тези групи хора популяризират такива идеи, които имат някаква връзка с теорията на Дарвин и които са в основата на германския нацизъм: от тяхната гледна точка „качеството\" на гените играе решаваща роля. Следователно, хората трябва да обърнат специално внимание на цвета на кожата и на характеристиките на лицето - т.е. тези характеристики, които показват степента на правилност на гените. \r\nПовечето американци смятат тези опити за свеждането на националността до раса като отвратителна. Това е така, защото расовата политика доведе до унищожаването на милиони европейци, а в Америка създаде робство, гражданска война и недоволство -  дори и насилие от време на време - което все още не е преодоляно.  \r\nОсвен това мнозина разбират погрешно термина „бял национализъм\", защото „бял\" не е нация. Ние сме запознати с народите на Англия, Нидерландия, Франция и Полша. Те могат да бъдат идентифицирани по общото културно наследство, по езика и религията, както и от обвързаността на взаимната лоялност, която се е формирала в продължение на много векове на съвместна борба. Например полският народ е известен с полския си език, с привързаността към католицизма и с дългата болезнена история на борбата за независимост от Германия и Русия. И в нито един исторически документ не се споменава за „бял народ\". Няма такива концепции като език, религия и културното наследство на „белите\". Идеята за „бяла нация\" е просто фантазия. Вместо да се гордеят и укрепват връзките си с забележителните англо-американски политически и религиозни традиции, благодарение на които САЩ възникват, „белите националисти\" провеждат парадите си под странните нови знамена, които са създали за себе си. Те предпочитат да заменят автентичните традиции на американския национализъм с измислена нова расова идентичност, която има толкова много общо с миналото на Америка, колкото и неомарксистката революция, за която се борят левите.  \r\nНо ако американският народ не е раса, тогава какво е? В настоящите времена често се казва, че американският народ всъщност е „идея\" – идея, че всички хора са създадени равни и всички правителствени правомощия произтичат от съгласието на управляваните, както е посочено в Декларацията за независимост. Тази идея обаче не е по-убедителна от расизма на алтернативното право. В края на краищата, ако Америка е просто една шепа абстрактни принципи, извлечени от философията на Просвещението от XVIII век, как да се отнасяме към американците, които отказват да приемат тази философия - позовавайки се на Библията, Аристотел, (Едмънд) Бърк или (Дейвид) Хюм? Дали несъгласието с философските идеи наистина означава, че не сте американци? Разбира се, че не. Освен това, ако хората, живеещи в друга държава, се кълнат във вярност към идеалите на Декларацията за независимост, дали ги прави американци? Не, не ги прави.  \r\nПовечето американци не са привлечени от политиката на белите расисти и расистката политика на идентичност, предложена от левите неомарксисти. Твърдението, че Америка е просто „идея\", обаче не намери много поддръжници. Повечето американци остават верни на по-традиционното разбиране за нацията си - разбиране, което днес малко хора ясно изразяват. \r\nНе толкова отдавна американците все още имаха интуитивно разбиране за националната общност, чийто източник беше Библията. В Библията термините „нация\" и „народ\" са споменати хиляди пъти. Четейки Светото писание, американците, подобно на техните английски, нидерландски и шотландски братовчеди, са прочели, че Бог обещава на Авраам: „И ще направя от вас велики хора\" (Битие 12: 2); че Бог обещава на Мойсей: „Вие ще бъдете царство от свещеници и свят народ\" (Изход 19: 6). За много поколения американци, които четат Библията, древният Израел е бил прототип на „нацията\". \r\nВ Библията „нациите\" не се дефинират по раса. Библията казва, че много египтяни са се присъединили към израилтяните и са отишли  заедно с тях на планината Синай, и че цар Давид е потомък на моавитянката Рут, която е дошла при израилтяните и е казала: „Народът ти ще бъде мой народ и твоят Бог ще ми бъде Бог\" (Рут 1 : 16). В Библията, народите приемат като част от себе си индивиди и дори цели племена. \r\nНародите в Библията не са били дефинирани от расата, но не са били просто „идея\". Библейският Израел се състои от много различни племена, които въпреки това са свързани помежду си чрез общ език и закон, както и от преданост един към друг, която се формира по време на съвместната борба срещу враговете им.  Обърнете внимание, когато Рут идва при израилтяните, тя приема както еврейския народ, така и неговия Бог. Това означава, че не само „идеята\" на един Бог, който го прави израелски. Тя се асоциира със специфичните семейства и племена на тази нация, с техния език и начин на живот: „Вашият народ ще бъде мой народ\". \r\nАмериканските националисти са възприели нацията си точно по този начин: нито като раса, нито като абстрактна „идея\", а като съюз на много племена, които имат общо наследство и са лоялни едни към други поради обща история. Първите американски щати, макар и много разнородни, по правило говорят английски език, изповядват протестантство и следват общия закон - и заедно воюват срещу Великобритания. Нацията, притежавала тези характеристики, е била толкова силна, че постепенно е успяла да приеме в своите редици други „племена\" - католици, евреи и евентуално афроамериканци, оцелели от ерата на робството и сегрегацията. Тереза Герова", "date": "2018.10.24", "title": "TIME: Национализмът има лоша репутация, но точно от него се нуждае сега Америка"}
{"url": "http://www.focus-news.net/news/2018/10/24/2582183/pregled-na-mezhdunarodnite-novini-do-18-chasa-agentsiya-fokus.html", "text": "Държавният глава на Руската федерация Владимир Путин има готовност да направи официално посещение в САЩ, но няма конкретни решения по въпроса. Това заяви говорителят на Кремъл Дмитрий Песков, като потвърди, че темата за обмен на визити между лидерите на САЩ и Русия е била засегната в рамките на разговорите между Путин и съветника по националната сигурност на американския президент – Джон Болтън, който бе на посещение в Москва, предава  РИА Новости . \r\n„Определено сме готови. Като цяло темата за обмен на визити наистина бе засегната, но конкретни решения по въпроса все още няма. Засега, както знаете, на дневен ред е 11 ноември – възможната среща в Париж между двамата президенти в кулоарите на мемориалните мероприятия, които ще се провеждат там. Предстои започването на подготовката на тази среща“, заяви Песков в отговор на въпрос дали Русия е готова да обсъжда възможната визита на Путин във Вашингтон. \r\n***  Великобритания ще отмени визите на заподозрените в убийството на журналист Джамал Ханшоги саудитци, предава  AFP , като се позовава на думите на премиера на Обединеното кралство Тереза Мей.  \r\n„Министърът на вътрешните работи предприема действия срещу всички заподозрени, за да не им позволи да влязат в Обединеното кралство. Ако тези лица понастоящем притежават визи, тези визи ще бъдат отменени още днес\", поясни Мей на заседание на парламента в Лондон. \r\n***  Франция ще предприеме „наказателни мерки\", ако бъде доказано, че Саудитска Арабия стои зад убийството на журналиста Джамал Хашоги. Това подчерта говорителят на правителството в Париж, предава  AFP . \r\n„Ако отговорността на Саудитска Арабия бъде доказана, ще предприемем наказателни мерки\", увери правителственият говорител на Париж по време на заседание на кабинета, като подчерта, че ролята на Рияд трябва да бъде „потвърдена от нашите разузнавателни служби\". \r\n***  Две експлозивни устройства са били изпратени до бившия президент на САЩ Барак Обама и държавния секретар в администрацията му – Хилари Клинтън, съобщава водещото американско издание  The New York Times , като се позовава на информация от тайните служби на страната.  \r\nУстройствата бяха подобни на тези, открити в понеделник в дома на милиардера филантроп Джордж Сорос, съобщиха двама представители на правоохранителните органи. В изявление от службите се казва, че „са заловили два подозрителни пакета, адресирани до защитниците на тайните служби\", определени като Барак Обама и Хилари Клинтън.   \r\nУстройството, адресирано до Клинтън в окръг Уестчестър, е открито късно във вторник (местно време) от техник на тайните служби, се казва в изявлението. Пакетът, адресиран до Обама, е задържан от служителите на тайните служби във Вашингтон в ранните часове на сряда (местно време).  \r\n„Съдържанието на пакетите бе незабавно идентифицирано по време на рутинни процедури за скраниране на поща за потенциални взривни устройства и бяха съответно третирани като такива\", се казва в изявлението.  \r\nВ изявлението се казва, че тайните служби са „инициирали широкообхватно наказателно разследване, което ще използва всички налични федерални, държавни и местни ресурси, за да определи източника на пакетите и да открие отговорните\". \r\nОт редакцията припомнят, че в началото на седмицата подобен пакет бе адресиран и до Джордж Сорос. В него имаше устройство, конструирано от тръба с дължина около шест инча, пълна с експлозивен прах. Мотивът на адресанта, все още неясно кой, не е известен. \r\n***  Председателят на македонския парламент Талат Джафери се завърна от официално посещение в Чешката република, но и това не помогна за стартиране на процеса за създаване на органа за помирение в Събранието, коментира скопската телевизия  „Канал 5“ . \r\nОсновното предизвикателство пред властта е да успее да убеди парламентарната група на ВМРО-ДПМНЕ да делегира членове в органа, но ако се съди по последното изявление на председателя й Християн Мицковски, опозицията няма намерение да се включи в процеса, който определи като опит за отделяне на селективна истина. Искането е за приемането на закон за амнистия на всички обвинени за щурма на македонския парламент от 27 април 2017 г. Засега обаче остава неясно дали управляващите са готови на подобна стъпка. Министър-председателят Зоран Заев индиректно притвори вратата за амнистия с думите, че правосъдието трябва да бъде оставено да си свърши работата. \r\n***  В Македония започват консултациите относно изготвянето на предложения за конституционни промени. Министър-председателят Зоран Заев изрази готовност още в четвъртък да седне на масата за преговори с депутатите, за да бъде съгласуван процес за за хармонизиране на съдържанието. Очакванията са целият процес да завърши до края на месеца, пояснява скопският телевизионен канал  „Телма“ . \r\nПри подготовката на измененията е възможно да се включат исканията на групата на опозиционните депутати, които дадоха подкрепата си в гласуването за стартирането на процеса. „Демократичен съюз за интеграция“ (ДСИ) и движението БЕСА на Африм Гаши заявиха, че няма да представят допълнителни предложения за изменения на Основния закон. За разлика от тях обаче „Алианс на албанците“ на Зиядин Села и БЕСА на Билал Касами ще настояват за промяна на преамбюла на Конституцията, която да признава албанския език като  втори официален в парламента. \r\nСлед представяне на предложенията ще бъде стартирана втората фаза на процеса. Процедурният правилник предвижда срок от минимум 30 дни представянето на предложенията до пленарната сесия за приемането им. За гласуването на измененията във втората фаза се изисква абсолютно мнозинство, т.е. 61 гласа, след което ще започне крайната фаза, в която ще бъде взето окончателно решение за изменение на Конституцията. \r\n***  Министърът на отбраната на Израел Авигдор Либерман издаде разрешение за възобновяване на доставките на гориво от Катар за Ивицата Газа, след като по-рано бяха преустановени заради ракетна атака, поразила жилищна сграда в Беер Шева, съобщава вестник  The Times of Israel . \r\nОт редакцията привеждат снимки, на които се виждат цистерни на контролно-пропускателния пункт „Карем Шалом“, основна входна точка за доставки в Ивицата Газа. Доставките на гориво бяха позволени след седмица на относително спокойствие в иначе напрегнатата ситуация в  крайбрежния анклав.  \r\nИзраелското звено за връзка с палестинците потвърди докладите от Рамала, че сутринта е влязъл на територията на Ивицата Газа пред КПП „Карем Шалом“. Остава неясно обаче какво е количеството на доставките.  \r\nДоставките на горива бяха прекъснати за седмица, след поредна доза напрежение между Израел и движението „Хамас“.  \r\n\"В съответствие с решението на министъра на отбраната Авигдор Либерман и в съответствие с препоръките на органите за сигурност е решено, че доставката на гориво от Катар за Газа ще бъде подновено от утре\", бе казано в изявление на кабинета, разпространено във вторник. \r\n***  Министърът на отбраната на Турция Хулуси Акар увери, че Анкара никога няма да допусне „тормоз“ в акваторията на Източното Средиземноморие. Предупреждението му бе направено, след като турският флот блокира гръцката фрегата, която се опитва да се намеси в сондажните действия на турски изследователски кораб. \r\nАкар заяви пред държавната информационна агенция  Anadolu Agency : „Военните ни кораби в региона осигуряват необходимата защита. Няма да допуснем нов тормоз\". \r\nЗабележките на Акар дойдоха, след като Турция предупреди Гърция да не предприеме действия в Средиземно море, които биха „предизвикали напрежение\" в региона. \r\nМиналата седмица турската флота попречи на гръцката фрегата да се намеси в дейността на турския сеизмичен и сондажен кораб Barbaros Hayrettin Pasa, работещ в Източното Средиземноморие. \r\nАнкара постоянно оспорва едностранната сондажна дейност на гръцката кипърска администрация в Източното Средиземноморие, като твърди, че кипърските турци имат същите права върху ресурсите в района. \r\n***", "date": "2018.10.24", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/10/24/2582182/predsedatelyat-na-pg-na-gerb-tsvetan-tsvetanov-se-sreshtna-s-predsedatelya-na-fondatsiya-hans-zaydel-prof-ursula-menle.html", "text": "Председателят на ПГ на ГЕРБ и зам.-председател на партията Цветан Цветанов се срещна с председателя на Фондация „Ханс Зайдел“ проф. Урсула Менле. Това съобщиха от пресцентъра на  ПП ГЕРБ . В работната среща участваха още директорът на Института за европейски и трансатлантически диалог на Фондация „Ханс Зайдел“  д-р Волф Круг, ръководителят на отдела за Източна Европа Армин Хьолер, регионалният директор за Югоизточна Европа д-р Клаус Физингер, както и ръководителят на бюрото на Фондацията в България Богдан Мирчев. Срещата се състоя в централата на ГЕРБ в София. \r\nЦветанов и проф. Менле обсъдиха отличното сътрудничество между ГЕРБ и Фондация „Ханс Зайдел“. Проф. Урсула Менле и представителите на Фондацията дадоха изключително висока оценка на съвместните инициативи и кампании, които провеждат със структурите на ГЕРБ. Взаимно бе изразено желание дългогодишното успешно партньорство между Фондация „Ханс Зайдел“ и ПП ГЕРБ да продължи и в бъдеще. В рамките на разговора бе изтъкнато, че редицата кръгли маси и дискусии, които Фондацията провежда съвместно със Сдружение „Граждани за европейско развитие на България“, Жени ГЕРБ, Младежи ГЕРБ, Предприемачи ГЕРБ и Старейшини ГЕРБ, имат изключително положително влияние върху усъвършенстването на законодателната база в страната и формирането на успешни информационни кампании. \r\nЦветанов запозна представителите на немската делегация с резултатите от Българското председателство на Съвета на ЕС. Той подчерта, че основният приоритет на председателството – европейската перспектива за страните от Западните Балкани е била поставена на най-високо европейско ниво и страната ни е успяла да осигури приемственост на темата по време на австрийското председателство. Цветанов изрази надежда, че евроинтеграцията на Западните Балкани ще намери място сред приоритетите и на румънското председателство, което стартира на 1 януари 2019 г. \r\nОт своя страна проф. Менле поздрави Цветанов за приемането на процедурните правила за парламентарен контрол на Европол в рамките на парламентарното измерение на европредседателството. Проф. Урсула Менле поздрави председателя на ПГ на ГЕРБ и за избирането му с пълен консенсус за представител на Съвместната група за парламентарен контрол на Европол в Управителния съвет на Агенцията. \r\nНа свой ред Цветан Цветанов запозна гостите от Фондация „Ханс Зайдел“ с работата на правителството на Бойко Борисов и управляващото мнозинство в парламента. Той благодари на немските си партньори за дългогодишното сътрудничество, като подчерта, че тези отлични отношения градят мостове между българския и немския народ. В края на срещата Цветанов благодари на проф. Менле, че вече 25 години Фондация „Ханс Зайдел“ е истински партньор на правоохранителните органи и на гражданското общество в България.", "date": "2018.10.24", "title": "Председателят на ПГ на ГЕРБ Цветан Цветанов се срещна с председателя на Фондация „Ханс Зайдел“ проф. Урсула Менле"}
{"url": "http://www.focus-news.net/news/2018/10/24/2582184/gd-granichna-politsiya-intenziven-e-trafikat-na-izhod-za-tovarni-avtomobili-na-granichnite-punktove-kapitan-andreevo-lesovo-dunav-most-ruse-dunav-most-vidin-i-kalotina.html", "text": "Интензивен е трафикът на изход за товарни автомобили на граничните пунктове „Капитан Андреево“, „Лесово“, „Дунав мост-Русе“ и „Дунав мост-Видин“ и „Калотина“. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 18.00 часа. На българо-македонската и българо-гръцката граници трафикът е нормален на всички гранични контролно-пропускателни пунктове. От „Гранична полиция“ уведомяват, че на 24 октомври поради лоши метеорологични условия и ниско ниво на река Дунав, фериботните платформи обслужващи Оряхово - Бекет, Никопол - Турну Мъгуреле и Свищов - Зимнич преустановяват работа.", "date": "2018.10.24", "title": "ГД „Гранична полиция“: Интензивен е трафикът на изход за товарни автомобили на граничните пунктове „Капитан Андреево“, „Лесово“, „Дунав мост-Русе“, „Дунав мост-Видин“ и „Калотина“"}
{"url": "http://www.focus-news.net/news/2018/10/24/2582185/predsedatelyat-na-pg-na-gerb-tsvetan-tsvetanov-shte-uchastva-v-konferentsiya-trafik-na-hora-i-kiber-prestapleniya-vrazki-protivodeystvie-i-preventsiya-na-25-oktomvri.html", "text": "Председателят на ПГ на ГЕРБ и председател на Комисията по вътрешна сигурност и обществен ред Цветан Цветанов ще участва в конференцията „Трафик на хора и кибер престъпления: връзки, противодействие и превенция“ на 25 октомври 2018 г. Това съобщиха от пресцентъра на  ПП ГЕРБ . Форумът, който се провежда по повод Европейския ден за борба с трафика на хора, ще бъде открит в 9:30 часа в зала „Мусала“ на хотел „Хилтън“ в София. Организатори на събитието са Сдружение „Граждани за европейско развитие на България“ и Фондация „Ханс Зайдел“. \r\nВ конференцията ще участват председателят на Сдружение „Граждани за европейско развитие на България“ и кмет на София Йорданка Фандъкова, председателят на Фондация „Ханс Зайдел“ проф. Урсула Менле, министърът на вътрешните работи Младен Маринов, началникът на отдел „Киберпрестъпност“ – ГДБОП Явор Колев, секретарят на Националната комисия за борба с трафика на хора Камелия Димитрова, Надя Кожухарова от фондация Асоциация Анимус, експертът и консултант по линия на противодействието на трафика на хора Антоанета Василева и др. \r\nУчастие във форума ще вземе и българският еврокомисар по цифровата икономика и общество Мария Габриел. Специални обръщения към участниците в събитието ще имат и Н.Пр. Ема Хопкинс, посланик на Великобритания в България и д-р Хелмут Палдер, бивш ръководен съветник в Баварското министерство на правосъдието.", "date": "2018.10.24", "title": "Председателят на ПГ на ГЕРБ Цветан Цветанов ще участва в конференция „Трафик на хора и кибер престъпления: връзки, противодействие и превенция“ на 25 октомври"}
{"url": "http://www.focus-news.net/news/2018/10/24/2582187/gabrovo-ogranicheno-e-dvizhenieto-za-avtomobili-nad-10-tona-po-pat-kramolin-veliko-tarnovo.html", "text": "Добри са условията за пътуване на територията на област Габрово. Това казаха за  Радио „Фокус“ – Велико Търново  от Областно пътно управление-Габрово. Времето е предимнол слънчево. Температурата на въздуха е 17°. Пътните настилки са сухи. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. \r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 август 2018 година. \r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 30 септември 2018г. \r\nДвижението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 октомври. Движението в участък от път Севлиево – Драгановци се осъществява в една лента поради ремонт на пътни съоръжения и укрепителна стена, до 31 октомври. \r\nНадежда КРЪСТЕВА", "date": "2018.10.24", "title": "Габрово: Ограничено е движението за автомобили над 10 тона по път Крамолин – Велико Търново"}
{"url": "http://www.focus-news.net/news/2018/10/24/2582186/veliko-tarnovo-60-detsa-ot-svishtovsko-uchilishte-shte-poluchavat-topal-obyad-po-ednoimennata-programa-na-balgarski-cherven-krast.html", "text": "60 деца от свищовско училище ще получават топъл обяд по едноименната програма на Български Червен кръст. Това съобщи за  Радио „Фокус“ – Велико Търново  Димитър Русев, директор на Областният съвет на БЧК – Велико Търново. Проектът на регионалната структура вече е подготвен и чака одобрение за финансиране. Всяка година Областният съвет избира едно училище от областта. Благодарение на програмата социално слаби деца от избраното учебно заведение получават храна в продължение на три месеца през зимата. Желанието на организацията тази година е дейностите по проекта да стартират от 1 декември и да продължат до месец март. „Фокус“ припомня, че през предходната учебна година 60 деца от СУ „Св. Св. Кирил и Методий“ в Златарица получаваха храна в рамките на програма „Топъл обяд“ на Български Червен кръст. Трапезарията бе открита на 1 декември, като програмата продължи до 28 февруари. В рамките на три месеца, или 55 учебни дни, учениците от 8 до 12 клас получаваха едно основно ядене, две филийки хляб и един плод на ден. Стойността на хранодена на ученик бе 2 лева, а бюджетът на програмата 6600 лева. През 2016 година програма „Топъл обяд“ на територията на област Велико Търново се реализира в Професионалната гимназия по аграрни технологии в град Павликени, където топла храна получаваха  50 деца от социално слаби семейства. Областният съвет на БЧК реализира тази програма в продължение на повече от 10 години. \r\nНадежда КРЪСТЕВА", "date": "2018.10.24", "title": "Велико Търново: 60 деца от свищовско училище ще получават топъл обяд по едноименната програма на Български Червен кръст"}
{"url": "http://www.focus-news.net/news/2018/10/24/2582188/veliko-tarnovo-dvizhenieto-v-uchastak-ot-pat-pavlikeni-gorna-studena-se-osashtestvyava-v-edna-lenta-poradi-remontni-deynosti.html", "text": "Добри са условията за пътуване на територията на област Велико Търново, предаде репортер на  Радио „Фокус“ – Велико Търново . Времето е предимно слънчево. Температурата е 17 градуса. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 11 януари 2019 година. Обходният маршрут е Чешма-Сливовица-Горско Ново село-Джулюница-Кесарево. \r\nОграничено е движението в участък от път Стефан Стамболово – Обединение поради ремонтни дейности. Обходен маршрут е по път Стефан Стамболово – VTR1235/за Полски Сеновец/ – път I-5 Полски Тръмбеш – път-502 – Обединение и обратно. \r\nДвижението в участък от път Павликени – Горна Студена се осъществява в една лента поради ремонтни дейности на асфалтовата настилка. Превозните средства се пропуска последователно в двете посоки от регулировчици. Организацията на движение е в сила до 18.00 часа на 31 октомври. \r\nНадежда КРЪСТЕВА", "date": "2018.10.24", "title": "Велико Търново: Движението в участък от път Павликени – Горна Студена се осъществява в една лента поради ремонтни дейности"}
{"url": "http://www.focus-news.net/news/2018/10/24/2582190/blagoevgrad-intenziven-e-trafikat-po-osnovnite-patni-arterii-v-oblastta.html", "text": "Интензивен е трафикът по основните пътни артерии в Благоевградска област. Това съобщи за  Радио „Фокус“ – Пирин  дежурният служител в Областно пътно управление – Благоевград. През деня няма регистрирани тежки пътни инциденти, които да са довели до спиране на движението или въвеждане на ограничения по републиканската пътна мрежа. В региона не се извършват ремонтни дейности по пътищата. Стационарни камери са разположени в района на Монца и в град Кресна. Движението по автомагистрала „Струма“, главен път Е-79 и второкласен път Симитли – Гоце Делчев се извършва без забавяне. \r\nНатоварен е трафикът в централна градска част в областния център, на места се образуват колони от автомобили. До този момент няма регистрирани катастрофи в града. Задръствания се образуват по пътя в района на жп гарата и автогарата в посока първи корпус на ЮЗУ „Неофит Рилски“, на кръговото кръстовище при Зърнени храни. Натоварен трафик има ѝ по булевардите „Св. Димитър Солунски“ и „Васил Левски“, както и по улиците „Мечна Кърничева“, „Владо Черноземски“ и „14-ти полк“. Градския транспорт се движи без отклонения от редовния си маршрут и по график. Ремонт се извършва на улица „Марица“, като движението в по-голямата ѝ част е преустановено, затова се използват обходни маршрути. \r\nЛивия НИНОВА", "date": "2018.10.24", "title": "Благоевград: Интензивен е трафикът по основните пътни артерии в областта"}
{"url": "http://www.focus-news.net/news/2018/10/24/2582189/predstoyashti-sabitiya-v-stranata-za-25-oktomvri-agentsiya-fokus.html", "text": "*** \r\nОт 11.00 часа на „Дондуков“ 2 държавният глава Румен Радев ще се срещне с вицепремиера и министър на външните работи на Република Словения Миро Церар. По-късно през деня, от 13.00 часа, на „Дондуков“ 2 президентът ще приеме Франческо Рока  - председател на Международната федерация на Червения кръст/Червения полумесец. Той е на посещение у нас по повод отбелязването на 140-годишнината от създаването на БЧК, което се провежда под патронажа на държавния глава Румен Радев.  \r\n*** \r\nОт 09.00 часа ще се проведе заседание на Народното събрание.  \r\n*** \r\nОт 11.30 часа в Северното фоайе на Народното събрание председателят на парламента Цвета Караянчева ще връчи удостоверенията на сътрудниците от „Студентската програма за законодателни проучвания” към парламента. \r\n*** \r\nОт 14.10 часа в Министерството на външните работи вицепремиерът и министър на външните работи Екатерина Захариева ще се срещне със словенския си колега Миро Церар.  \r\n*** \r\nОт 08.00 часа в София Тех Парк ще се проведе CEE Block Sofia 2018. \r\n*** \r\nОт 09.00 часа в клуб 42, НДК ще започне конференцията „Зелени градове за устойчива Европа“. \r\n*** \r\nОт 09.00 часа в International Business School, зала Универсум (улица \"Винсент ван Гог\" 7, до МОЛ „Парадайс”) ще бъде открита XIV национална конференция по е-Образование, която ще премине под мотото „Дигитални умения за устойчиво е-Образование”. Зам.-министърът на образованието и науката Деница Сачева ще открие събитието.  \r\n*** \r\nОт 09.30 часа в хотел „Хилтън“ еврокомисарят Мария Габриел ще участва в конференцията „Трафик на хора и киберпрестъпления\" по повод Европейския ден за борба с трафика на хора. В събитието ще се включат още кметът на София Йорданка Фандъкова, председателят на фондация Ханс Зайдел Урсула Менле, посланикът на Обединеното кралство Ема Хопкинс, Явор Колев и др.  \r\n*** \r\nОт 09.30 часа 8-и състав на Специализирания наказателен съд ще заседава по делото срещу Цветан В.,  Александър П. и др., на които са повдигнати обвинения за организиране и ръководене на организирана престъпна група. \r\n*** \r\nОт 09.30 часа 5-и състав на Специализирания наказателен съд ще заседава по делото срещу Мирослав В., Живко И. и др., на които са повдигнати обвинения за организиране и ръководене на организирана престъпна група. \r\n*** \r\nОт 09.30 часа 6-и състав на Специализирания наказателен съд ще заседава по делото срещу Атанас А., Красимир Я. и Николай Р., на които са повдигнати обвинения за организиране и ръководене на организирана престъпна група. \r\n*** \r\nОт 09.30 часа в Клуб 42 на Националния дворец на културата ще се проведе Европейска конференция „Зелени градове за устойчива Европа“.   \r\n*** \r\nОт 10.00 часа в зала „Европа“ в конферентен център „Глобус“ на ет. 2 в сградата на КНСБ Владислав Горанов и социалният министър Бисер Петков ще представят параметрите на проекта за държавен бюджет за 2019 година пред членовете на Координационния съвет на КНСБ.  \r\n*** \r\nОт 10.00 часа ще започне редовното заседание на Столичния общински съвет. \r\n*** \r\nОт 10.00 часа 9-и състав на Специализирания наказателен съд ще заседава по делото срещу Вихър М., Минчо М. и Иво И., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 7-и състав на Специализирания наказателен съд ще заседава по делото срещу Поля П., Спасен Г. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 3-ти състав на Специализирания наказателен съд ще заседава по делото срещу Хованес М., Пламен Т. и др., на които са повдигнати обвинения за организиране и ръководене на организирана престъпна група. \r\n*** \r\nОт 11.00 часа в Центъра за култура и дебат „Червената къща“ (ул. „Л. Каравелов“ 15) ще отвори врати за посетители. Семинарната програма ще започне с презентации и демонстрации на 3D визуализации.  \r\n*** \r\nОт 11.00 часа Селскостопанска академия ще отбележи  празника на земеделската наука „Даровете на природата“, който е професионален празник на работещите в областта на земеделската наука. \r\n*** \r\nОт 11.00 часа 10-и състав на Специализирания наказателен съд ще заседава по делото срещу Владимир Н., Томи Х. и Стоян С.., на които са повдигнати обвинения за организиране и ръководене на организирана престъпна група. \r\n*** \r\nОт 11.30 часа в Националния пресклуб  на БТА ще се проведе пресконференция на Българската академия по естетична стоматология /БАЕС/ и Факултетът по дентална медицина при МУ-Пловдив за проблемите на пациентите с увреждания в областта на лицето. \r\n*** \r\nОт 13.00 часа в сградата на Българската стопанска камара ще се проведе национална конференция на тема „Предизвикателства пред развитието на човешкия капитал в индустрията“. \r\n*** \r\nОт 13.30 часа 9-и състав на Специализирания наказателен съд ще заседава по делото срещу Станислав С., Станислав Т. и др., на които са повдигнати обвинения за организиране и ръководене на организирана престъпна група. \r\n*** \r\nОт 13.30 часа 18-и състав на Специализирания наказателен съд ще заседава по делото срещу  Брайан С. и Калин Й., на които са повдигнати обвинения за организиране и ръководене на престъпна група. \r\n*** \r\nОт 13.30 часа в зала 25 в сградата на на бул. „Генерал Михаил Д. Скобелев“ № 23, 102 състав на Софийски районен съд (СРС), ще разгледа делото срещу обвиняемите К. Паунов, Г. Стоянов, В. Златков и Н. Костевски, във връзка с инцидент с аварирал асансьор в СБАЛ „Майчин дом“ през 2010 г. \r\n*** \r\nОт 14.00 часа 14-и състав на Специализирания наказателен съд ще заседава по делото срещу Десислава Иванчева, Биляна Петрова и Петко Дюлгеров и др., на които са повдигнати обвинения за подкуп. \r\n*** \r\nВ 15.00 часа в зала „София“ на БЧК с редица празнични прояви ще бъдат отбелязани 140 години от създаването на организацията. Юбилеят е под почетния патронаж на президента на Република България Румен Радев. От 17.00 часа Софийска градска художествена галерия ще бъде домакин на срещата на Франческо Рока с повече от 100 младежи-доброволци от цялата страна. В 19.00 часа е началото на тържественото честване на 140-годишнината в Народния театър „Иван Вазов“ с участието на президента Румен Радев. След официалните приветствия предстои концерт, под надслов „Заедно помагаме“, в който изтъкнати български изпълнители даряват таланта си за каузата на БЧК. \r\n*** \r\nОт 17.30 часа в ДГ №123 „Шарл Перо” в кв. „Горубляне“ ще бъде открит библиотечен кът. \r\n*** \r\nОт 18.00 часа в галерия „Райко Алексиев“ ще бъде открита изложбата „Обекти и алегории“ на Атанас Ташев. \r\n*** \r\nОт 18.00 часа в Театър Азарян АСТ фестивал за свободен театър ще представи пърформансът „Invisible Republic” \r\n*** \r\nОт 18.00 часа в клуб „Журналист в Съюза на българските журналисти ще се проведе среща с най-популярния и превеждан автор на Латвия - Янис Йоневс, по повод премиерата на българското издание на книгата му „Йелгава 94“. \r\n*** \r\nОт 18.00 часа в Лозенец зам.-председателят на ПГ на „БСП за България” Крум Зарков и народният представител Ирена Анастасова ще се срещнат с граждани в читалище \"Пенчо Славейков 1921“, за да представят „Визия за България”. \r\n*** \r\nОт 18.30 часа в Студио 5 на  НДК ще се състои акустичен концерт на Христо Деянов, на който той ще представи новите си песни. \r\n*** \r\nОт 19.00 часа в галерия „Сердика” на Женски пазар, ще бъде представена изложбата „Peli“ на италианския художник Стефано Пизано, с куратор Стефан Стоянов. \r\n*** \r\nОт 20.00 часа в зала 1 на НДК ще се състои концерт на Лили Иванова. \r\n*** \r\nОт 11.00 часа кметът на Община Банско Георги Икономов ще проведе ритуал „първа копка” на проект за изграждане на подпорни стени по двата бряга на река Глазне.  \r\n*** \r\nОт 10.30 часа в заседателната зала на общинската администрация ще се проведе информационна среща, на която ще бъдат представени възможностите за кандидатстване през 2019 г. (Индикативните годишни работни програми -ИГРП) и подмярка 6.4.1 на ПРСР „Инвестиции в подкрепа на неземеделски дейности“. \r\n***   \r\nОт 09.00 часа в зала „22 септември“ ще бъде поставено началото на кръгла маса на тема „Бъдеще за науките за древността“.  \r\n*** \r\nОт 11.00 часа в кв. „Вароша“ на ул. „Бистрица“ 12В, където се намира административната сграда на Дирекция „Национален парк Рила“ ще се състои церемония „Първа копка“ за изграждане на посетителски информационен център, достъпен за хора със специфични нужди и в неравностойно положение. \r\n*** \r\nОт 18.30 часа в БГ кафе (ул. „Иван Михайлов“ 58), експерти на коалицията от неправителствени организации и граждански групи „За да остане природа в България“  ще проведат информационна среща в защита на Национален парк Пирин. \r\n*** \r\nОт 09.00 часа в зала „Георги Баев“ на Културен център „Морско казино“ – Бургас ще се проведе международна научна конференция „Арт терапия – създаване на нови идеи и нови ценности“. \r\n*** \r\nОт 09.30 часа в Изложбен център Флора Бургас ще бъдат представени глобалните тенденции за устойчиво развитие на градовете и жилищната политика, предназначен за експерти от общината и общински структури. \r\n*** \r\nОт 10.00 часа в Експоцентър „Флора“ Общината организира съвместно с Фондация \"Подслон за човечеството\"/Хабитат България информационен ден по темата за подобряване на жилищните условия и предизвикателствата, свързани с промяната на климата на територията на страната, в частност на територията на областта. От 14.00 часа ще се проведе и доброволческа акция за пребоядисване на най-дългата училищна ограда в града. В нея ще се включат учители, ученици и родители от СУ \"Димчо Дебелянов\".  \r\n*** \r\nОт 10.30 часа кметът на Бургас Димитър Николов ще посрещне в Заседателната зала на Общината бургаската смесена двойка в спортна акробатика Мариела Костадинова и Панайот Димитров, спечелили два златни медала на младежката олимпиада в Буенос Айрес. \r\n*** \r\nОт 12.30 часа в Изложбен център Флора Бургас ще се проведе конференция на тема „Адаптация към изменението на климата – перспективи пред общините в област Бургас“. От 13.00 часа Атанаска Николова - заместник-министър на околната среда и водите, заедно с експерти от Световната банка, ще представи проект на Национална стратегия за адаптация към изменението на климата и План за действие. \r\n*** \r\nОт 18.00 часа в зала 2 на Експо център „Флора“ ще бъде представен проектът „Гласове от залива“ на Росен Сеновски. \r\n*** \r\nОт 18.00 часа в Галерия „13-то стъпало“ ще бъде открита фотоизложбата „Родопски шарки” на Цончо Балканджиев. \r\n*** \r\nОт 18.00 часа в залата на градската библиотека, експерти на коалицията от неправителствени организации и граждански групи „За да остане природа в България“  ще проведат информационна среща в защита на Национален парк Пирин. \r\n*** \r\nОт 09.30 часа Пленумът на Висшия съдебен съвет ще проведе работно заседание в зала 1 на Икономическия университет – Варна.   \r\n*** \r\nОт 10.30 часа в Специално училище за  ученици с нарушено зрение „Проф. д-р Иван Шишманов“ ще бъде открита първата на територията на Община Варна детска площадка за игра, съобразена с уврежданията и възможностите на обучаващите се деца. \r\n*** \r\nОт 13.30 часа в Административен съд – Варна ще се проведе второто открито заседание по административното дело срещу Наредба на Общински съвет – Варна за условията и реда за записване, отписване и преместване на деца в общински детски градини, полудневни и целодневни подготвителни групи към училищата. \r\n*** \r\nОт 17.30 часа в зала Аулата на Икономически университет – Варна ще се състои тържествен концерт на оркестъра на Военноморските сили на България. \r\n*** \r\nОт 09.00 часа в голямата зала на Община Велико Търново ще започне заседанието на Общински съвет – Велико Търново. \r\n*** \r\nОт 10.00 часа в Ритуалната зала на Община Велико Търново ще се проведе среща във връзка с Националната програма за силанизация на детските зъби. Официалната тема на кръглата маса е „Популяризиране на Национална програма за профилактика на оралните заболявания при деца за подобряване на познанията и културата на различни целеви групи от населението в областта на профилактиката на оралните заболявания“. \r\n***  \r\nОт 10.30 часа в регионалния пресклуб на БТА ще се състои пресконференция на Бюрото по труда.  \r\n***  \r\nОт 13.30 часа в ПГ по туризъм „Д-р Васил Берон“ ще бъде представена книгата „Заточена любов“ от Иванета Пейкова, ученичка в XII \"а\" клас на гимназията. Събитието е част от дейностите на училището, посветени на Националната седмица на четенето – 2018г., в изпълнение на Плана за действие към Националната стратегия за насърчаване и повишаване на грамотността (2014-2020 г.).  \r\n***  \r\nОт 13.30 часа в МДТ „Константин Кисимов“ ще се състои пресконференция  за мюзикъла „Вражалец” по пиесата на Ст. Л. Костов и музика на Дечо Таралежков.  \r\n*** \r\nОт 17.00 часа в конферентната зала на ИЗ \"Рафаел Михайлов\" ще се проведе представяне на Каталог \"70 години великотърновски художници 1948-2018\". \r\n***  \r\nОт 19.00 часа в МДТ \"Константин Кисимов\" ще бъде представена „Духът на поета“ – театрална постановка.  \r\n*** \r\nОт 09.00 часа в Конферентния център на Областна администрация – Видин ще бъде открита IV Международна конференция „Модернизационни тенденции в стопанския и културния живот на Видинско и Тимошко – XVIII-XX век”. \r\n*** \r\nОт 11.00 часа на ул. „Раковска“ 13 кметът на Община Видин Огнян Ценков ще открие Клуб на туриста-ветеран „Белият Дунав“. \r\n*** \r\nОт 10.30 часа в детския отдел на Регионална библиотека „Христо Ботев” ще се проведат инициативи по повод Националната седмица на четенето. \r\n*** \r\nОт 10.30 часа в заседателната зала на Областна администрация – Враца ще се проведе заседание на Областния щаб за изпълнение на Плана за защита при бедствия във връзка с подготовката за зимния сезон.  \r\n*** \r\nОт 17.30 часа в Общата читалня на Регионална библиотека „Христо Ботев” ще бъде представена книгата „Живот в скалите” на Мария Лалева. \r\n*** \r\nОт 10.00 часа в Националния музей на образованието – Габрово ще бъде открита международна научна конференция „Музеите и училищната история“. \r\n***  \r\nОт 13.30 часа в НЧ \"Напредък-1869\" Държавна опера – Бургас представя  \r\nопера за деца „Пинокио“ от Александър Йосифов, диригент маестро Цанислав Петков. \r\n***  \r\nОт 18.30 в НЧ \"Напредък-1869\" Държавна опера – Бургас представя  „Бал в Савоя“ оперета от Пал Абрахам, диригент маестро Цанислав Петков.  \r\n*** \r\nОт  17.30 часа зам.-председателят на ПГ на „БСП за България” Христо Проданов и народният представител Иван Ченчев ще се срещнат с гражданите в Младежкия клуб, за да представят „Визия за България”.  \r\n*** \r\nОт 18.00 часа Музей „Дом на хумора и сатирата“ ще се проведе Мастър-клас за карикатура. \r\n*** \r\nОт 17.30 часа във фоайето на Младежкия център ще бъде открита изложба по проект „Ябълката фест“ на Сдружение „Черноморски център за развитие“. \r\n*** \r\nОт 09.30 часа в зала „ Инфра“  на Община Казанлък ще се проведе 43-то редовно заседание на Общинския съвет.  \r\n*** \r\nОт 13.00 часа в сградата на Сдружение „ Бъдеще за децата“ ще се състои работна среща по проект „ Заедно с нашите деца“. По време на срещата ще бъдат предствени дейностите по проекта, ще бъде дискутирано по теми, касаещи семейството и децата. Във формата ще вземат участие и партньорите на Сдружението по проекта от детските градини „ Еделвайс“ и „ Слънчице“.  \r\n*** \r\nОт 18.00 часа в залата за временни изложби на Художествената галерия ще бъде открита изложбата „ Пътят...“ на Цветан Казанджиев.  \r\n*** \r\nОт 17.30 часа народните представители от ПГ на „БСП за България“ Филип Попов, Елена Йончева, Донка Симеонова и Станислав Владимиров ще имат среща в малката зала на Дома на културата „Арсенал“, за да представят „Визия за България”. \r\n*** \r\nОт 17.00 часа депутатите от ПГ на „БСП за България“ Иван Иванов, Денчо Бояджиев и Илиян Тимчев ще се срещнат с граждани залата на Общинския съвет, за да представят „Визия за България”. \r\n*** \r\nОт 11.00 часа в читалище \"Братство\" ще бъде открита фотодокументална изложба по повод 132 години от рождението на композитора Никола Атанасов.  \r\n*** \r\nОт 14.00 часа в залата на парк-хотел „Кюстендил” ще се проведе редовното месечно заседание на Общински съвет – Кюстендил. \r\n*** \r\nОт 16.30 часа народните представители от ПГ на „БСП за България“ Димитър Данчев и  Георги Андреев ще се срещнат с гражданите в ресторант  „Септември“, за да представят „Визия за България”. \r\n*** \r\nОт 17.30 часа народните представители от ПГ на „БСП за България“ доц. Георги Йорданов, инж. Любомир Бонев, Теодора Халачева и Тодор Байчев ще се срещнат с хората в читалище „Васил Левски“, за да представят „Визия за България”. \r\n*** \r\nОт 18.00 часа зам.-председателят на ПГ на „БСП за България” Георги Свиленски и депутатите Веска Ненчева, Чавдар Велинов и Николай Пенев ще се срещнат с хората в читалище „Напред“ , за да представят „Визия за България”.  \r\n*** \r\nОт 16.00 часа в камерната зала на Театър Дом-паметник ще се състои официалното награждаване на победителите и представяне на отличените мултимедийни презентации в ученическия конкурс „О, будители народни“. \r\n*** \r\nОт 17.30 часа в Регионална библиотека „Светослав Минков“ литературният критик Никола Иванов и адвокат Хари Хараламбиев ще представят сборника с разкази „Внезапно сбогуване“ от писателя Ангел Ангелов. \r\n*** \r\nОт 09.00 часа ще започне заседание на Общински съвет – Пловдив. \r\n***   \r\nОт 09.00 часа в заседателната залата на Общинския съвет кметът на Пловдив Иван Тотев ще награди пловдивските участници в Младежките олимпийски игри в Буенос Айрес за успешните резултати. \r\n*** \r\nОт 10.00 часа заместник-министърът на труда и социалната политика Зорница Русинова ще \r\nучаства в Регионална конференция на тема „Развиване на регионална стратегия за превенция, защита, наказателна отговорност и политики в борбата със сексуално насилие“ (Обмен на добри практики между България и Великобритания), която ще се проведе в зала „Империал“ на хотел „Империал“. \r\n*** \r\nОт 13.30 часа в Зала 5 Окръжен съд – Пловдив ще произнесе присъдата на подсъдимите Атанас Ч., Веселин З., Симеон Г., Бисер Р., Стефан Г. и Васил В.. \r\n*** \r\nОт 16.30 часа в зала „Компас“ в сградата на Ректората на Пловдивския университет „Паисий Хилендарски“ ще се проведе публичната лекция  „Андерсен – човекът зад легендата“ на проф. Кай Долеруп от Университета в Копенхаген.  \r\n*** \r\nОт 18.00 часа народните представители от ПГ на „БСП за България“ Таско Ерменков, Румен Георгиев и Александър Симов ще се срещнат с гражданите в Художествената галерия, за да представят „Визия за България”. \r\n*** \r\nОт 09.30 часа в зала „Европа“ на Доходното здание ще бъде открит Панаир на музейни изложби. \r\n*** \r\nОт 10.00 часа в сградата на Младежкия център в село Щръклево ще се проведе редовно заседание на Съвместната българо-румънска земеделска работна група. \r\n*** \r\nОт 16.00 часа в Зала 1 на Областна администрация Русе ще се проведе техническа пресконференция във връзка с подготовката на фестивала „Светът е за всички – 2018 г.” \r\n***   \r\nОт 11.00 в зала „Май“ на община Сливен ще се състои тържествено заседание на Общинския съвет по повод празника на Сливен - Димитровден. \r\n***   \r\nОт 14.00 часа в зала 105 на Община Сливен ще се състои церемония по подписване на Меморандум за сътрудничество между Община Сливен и Българска академия на науките. \r\n***   \r\nОт 15.00 часа в  Първата държавна текстилна фабрика  ще се състои откриване на  изложба „Българският принос към културно-историческото многообразие на обединена Европа /из художествено документалното наследство на БАН/“. \r\n***   \r\nОт 15.00 до  17.30 часа на  открита сцена на пл. „Хаджи Димитър“ ще се състои „Фестивал на талантите“ с участието на талантливи деца и младежи от Сливен.   \r\n***   \r\nОт 17.00 часа в галерия „Май“ ще се състои откриване на празнична изложба на художници от Сливен. \r\n***   \r\nОт 18.00 часа в  зала „Сливен“ ще се състои церемония по връчване наградите на Община Сливен за 2018 г. и концерт-спектакъл.  \r\n***   \r\nОт 19.30 часа на открита сцена на пл. „Хаджи Димитър“ ще има празничен концерт с участието на дует „Шик“, Маргарита Хранова и Йорданка Христова, а от 21.30 часа - празнични фойерверки.  \r\n*** \r\nОт 18.00 часа на Стария бряст, експерти на коалицията от неправителствени организации и граждански групи „За да остане природа в България“  ще проведат информационна среща в защита на Национален парк Пирин. \r\n*** \r\nОт 11.00 часа Общинският съвет ще проведе редовното си заседание. \r\n*** \r\nОт 11.00 часа говорителят на ПГ на „БСП за България” Елена Йончева и народните представители Милко Недялков и Николай Цонков ще се срещнат с гражданите в залата на местното читалище, за да представят „Визия за България”. \r\n*** \r\nОт 16.00 часа зам.-председателят на ПГ на „БСП за България” Драгомир Стойнев и народните представители Георги Гьоков, Кольо Милев и Славчо Велков ще се срещнат със сержантите и офицерите от запаса в читалище „Климент Охридски“, за да представят „Визия за България”. От 18.00 часа, Стойнев, Гьоков и Велков  заедно  с депутата Петър Кънев, ще се срещнат с граждани в залата на хотел „Верея”.  \r\n*** \r\nОт 16.30 часа народните представители от ПГ на „БСП за България“ Валери Жаблянов, Цветан Топчиев и Николай Тишев ще имат среща в залата на общинската администрация, за да представят „Визия за България”. \r\n*** \r\nОт 18.00 часа народните представители от ПГ на „БСП за България“ проф. Иво Христов, Васил Антонов, Георги Търновалийски и Николай Бошкилов ще се срещнат с хората в читалище „Пейо Милев“, за да представят „Визия за България”. \r\n*** \r\nОт 10.30 часа в зала „Марица“ на Областна администрация Хасково ще заседава Областната комисия по транспорт.  \r\n*** \r\nОт  17.30 часа в зам.-председателят на ПГ на „БСП за България” Весела Лечева и народният представител Иван Ибришимов ще се срещнат с хората в  Голямата зала на общинска администрация, за да представят „Визия за България”. \r\n*** \r\nОт 17.30 часа в Изложбена зала на Регионална библиотека „Стилиян Чилингиров” ще бъде открита скулптурната изложба „Илюзии” на Исмаил Юсуфов. \r\n*** \r\nОт 09.00 часа в зала 363 ще се проведе редовна сесия на Общинския съвет.  \r\n*** \r\nОт 09.30 часа в Аулата на Университета ще се състои официалното откриване на научна конференция с международно участие МАТТЕХ 2018.  \r\n*** \r\nОт 17.00 часа пред Андрейковото училище ще се състои откриване на паметна плоча на мястото, където преди 120 години е създаден хор ”Родни звуци”.", "date": "2018.10.24", "title": "Предстоящи събития в страната за 25 октомври (Агенция „Фокус“)"}
{"url": "http://www.focus-news.net/news/2018/10/24/2582191/veliko-tarnovo-priklyuchiha-remontite-na-osnovnite-ulitsi-v-starata-chast-na-grada-predstoi-rekonstruktsiya-na-tezi-po-periferiyata.html", "text": "Приключиха ремонтите на основните улици в старата част на Велико Търново, предстои реконструкция на тези по периферията. Очаква се тя да приключи до края на настоящия строителен сезон или до началото на зимата. Това заяви в предаването „Царевград Търнов – славата и величието на България“ на  Радио „Фокус“  зам.-кметът на Община Велико Търново проф. Георги Камарашев. Той допълни и, че ремонтът по главната улица на града също е пред завършване.  \r\n„В Западна индустриална зона остава седмица – две работа. След като приключим там, предстои тя да бъде свързана с новия мост, който направихме между Велико Търново и село Шемшево. Има доста неща, които ще бъдат приключени с края на строителния период за тази година“, обясни още зам.-кметът на Велико Търново. Той уточни, че тече и подготовка за зимата, която включва ремонт на улици и почистване на шахтите в града. \r\nЛуиза ТРАНЧЕВА", "date": "2018.10.24", "title": "Велико Търново: Приключиха ремонтите на основните улици в старата част на града, предстои реконструкция на тези по периферията"}
{"url": "http://www.focus-news.net/news/2018/10/24/2582192/api-ot-25-oktomvri-zapochva-remontat-na-600-m-ot-pat-i-1-sofiya-pernik-prez-vladaya-trafikat-nyama-da-se-ogranichava.html", "text": "От утре – 25 октомври, започва ремонтът на участък от 600 метра от път I-1 София - Перник през Владая. Това съобщиха от пресцентъра на  Агенция „Пътна инфраструктура“ . Отсечката, която ще се ремонтира започва от четирилентовото платно при местността Черния кос до входа на с. Владая (от км 278+556 до км 279+170). От 25 октомври до 7 ноември по време на ремонтните дейности ще има осигурени по една лента във всяка посока на движение.  \r\nОт 21.00 ч. на 7 ноември до 5.00 ч. сутринта на 8 ноември ще се работи през нощта и тогава ще бъде изцяло ограничено движението в участъка на път I-1 при Владая. Трафикът ще бъде насочен по АМ „Люлин“. \r\nАгенция „Пътна инфраструктура“ се извинява на шофьорите за неудобството и препоръчва да карат в участъка с повишено внимание и съобразена скорост, спазвайки пътната сигнализация. \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.10.24", "title": "АПИ: От 25 октомври започва ремонтът на 600 м от път I-1 София-Перник през Владая, трафикът няма да се ограничава"}
{"url": "http://www.focus-news.net/news/2018/10/24/2582195/prof-georgi-kamarashev-zam-kmet-noviyat-most-kam-shemshevo-shte-oblekchi-mnogo-trafika-osobeno-tozi-na-masoviya-gradski-transport.html", "text": "Новият мост, който свързва Велико Търново и село Шемшево ще облекчи изключително много трафика между двете населени места. Освен това той ще улесни и придвижването на масовия градски транспорт, коментира в предаването „Царевград Търнов – славата и величието на България“ на  Радио „Фокус“  зам.-кметът на Община Велико Търново проф. Георги Камарашев. Той припомни, че съоръжението е официално в експлоатация от края на миналата седмица. Сега предстои и свързването му със Западната промишлена зона на града, в която също тече реконструкция.  припомня, че новият мост е по-висок, по-широк и с по-голяма товароносимост от стария. Има две ленти за движение, тротоари, широки по около метър и половина, напълно оформени и преасфалтирани са подходите към него. Осигурено е осветление в рамките на близо 400 метра от края на Западната промишлена зона на Велико Търново до самия мост и по него. \r\nФинансиране за строителството Общината получи от Междуведомствената комисия за възстановяване и подпомагане към Министерски съвет. \r\nЛуиза ТРАНЧЕВА", "date": "2018.10.24", "title": "Проф. Георги Камарашев, зам.-кмет: Новият мост към Шемшево ще облекчи много трафика, особено този на масовия градски транспорт"}
{"url": "http://www.focus-news.net/news/2018/10/24/2582194/sitel-makedoniya-bivshiyat-premier-nikola-gruevski-shte-izpolzva-vsichki-pravni-vazmozhnosti-za-osporvane-na-prisadata-si-po-deloto-tank.html", "text": "Бившият премиер на Македония Никола Груевски ще използва всички законови възможности за оспорване на присъдата си по делото „Танк“, предава скопската телевизия  „Сител“. \r\nПредходният лидер на ВМРО-ДПМНЕ не пожела да коментира речта на министър-председателя Зоран Заев в парламента, с която призовава за помирение за събитията от 27 април 2017 г. Груевски заяви, че не знае какво точно означава призива на Заев.  \r\n„Има такава инициатива от страна на Зоран Заев, така че нека той отговори този въпрос\", заяви бившият премиер на югозападната ни съседка. \r\nГруевски, който е осъден на две години затвор за доставка на брониран „Мерцедес“ на стойност 600 хиляди евро заяви, че е получил присъдата, но няма покана за изтърпяването й. Съгласно думите му, съдебното решение е политическо и поради тази причина увери, че за оспорване на съдебното решение ще използва възможностите на правна уредба. \r\n„Аз ще използвам всички правни възможности, които са на разположение и за които ще ме посъветват адвокатите, въпреки че съм наясно, че действаме и живеем в едно необичайно време, в момент, когато нормалното стана необичайно, а ненормалното стана нормално\", заяви Груевски. Тереза Герова", "date": "2018.10.24", "title": "„Сител“ (Македония): Бившият премиер Никола Груевски ще използва всички правни възможности за оспорване на присъдата си по делото „Танк“"}
{"url": "http://www.focus-news.net/news/2018/10/24/2582196/smolyan-suhi-i-normalno-prohodimi-sa-patishtata-v-oblastta.html", "text": "Сухи и нормално проходими са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е облачно, но без валежи, с положителни температури. През деня не са получавани сигнали за инциденти по пътищата в областта. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на областта е повишена опасността от падащи камъни и свличане на земни маси по всички пътища в област Смолян, затова водачите трябва да шофират внимателно и със съобразена скорост. \r\nПропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ-Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение.. \r\nВ Смолян пътните настилки са сухи. Автомобилният трафик в края на работния ден е интензивен по централния бул. „България“, прилежащите към него улици и кръстовища и  и по входно-изходните артерии на града. \r\nНели ГЕРГЬОВСКА", "date": "2018.10.24", "title": "Смолян: Сухи и нормално проходими са пътищата в областта"}
{"url": "http://www.focus-news.net/news/2018/10/24/2582193/varna-normalna-e-obstanovkata-vav-oblastta-pristanishteto-veche-e-otvoreno-za-manevrirane-na-vsichki-plavatelni-sadove.html", "text": "Нормална е обстановката във Варненска област. Това съобщиха за  Радио „Фокус“ – Варна  от Областна администрация – Варна във връзка с очакваното влошаване на метеорологичната обстановка и обявения код за опасно време на територията на областта. Според вечерния доклад на оперативните дежурни към общинските съвети за сигурност обстановката в областта е спокойна. Вятърът е почти стихнал и пристанището, което беше временно затворено, вече е отворено за маневриране на всички плавателни съдове. В областта превалява слаб дъжд. Водоемите също са в норма, посочиха от администрацията. \r\nМарияна ВАЛЕНТИНОВА", "date": "2018.10.24", "title": "Варна: Нормална е обстановката във областта, ,пристанището вече е отворено за маневриране на всички плавателни съдове"}
{"url": "http://www.focus-news.net/news/2018/10/24/2582198/dvizhenieto-na-veteranite-v-bsp-provede-regionalna-sreshta-v-targovishte.html", "text": "Движението на ветераните в БСП проведе среща с ветерани на партията от Североизточния регион. Това съобщиха от пресцентъра на  партията . На срещата присъстваха представители на областите Варна, Добрич, Разград, Русе, Силистра, Търговище, Шумен, Велико Търново и Габрово, както и председателят на Движението на Ветераните в БСП Динко Желев. \r\nНа срещата бе обсъден проектът \"Визия за България\". \"Визията дойде в един много труден период в нашата страна - живеем от скандал в скандал, в непрекъснати борби и безконтролно разграбване на държавата. Проектът на БСП ни дава представа как България трябва да функционира, като нормална, правова и социална държава\", каза Динко Желев. Ветераните на партията дадоха своите предложения за допълването на документа. Те предложеха да  се заложи издигане на ролята на семейството, както и да се наблегне на развитието на градовете от Североизточна България.  \r\nГости на събитието бяха  председателят на ОбС на БСП - Търговище д-р Светослав Стефанов, председателят на ОблС на БСП - Търговище Явор Куюмджиев, Илияна Димитрова - председател на движението на жените в БСП - Търговище, Костадинка Христова - Председател на БАС.", "date": "2018.10.24", "title": "Движението на ветераните в БСП проведе регионална среща в Търговище"}
{"url": "http://www.focus-news.net/news/2018/10/24/2582177/kompaniite-ot-automotiv-industriyata-prizovavame-pravitelstvoto-i-protestirashtite-sotsialni-grupi-da-dostignat-do-konsensus-bez-da-zastrashavat-politicheskata-i-ikonomicheska-stabilnost-na-darzhavata.html", "text": "С оглед на социалното напрежение през последната седмица призоваваме българското правителство и протестиращите социални групи да достигнат до консенсус без да застрашават политическата и икономическа стабилност на държавата. Това се посочва в становище на  Аутомотив Клъстер България . \r\n„С тревога наблюдаваме ескалацията на напрежението през последните месеци между изпълнителната и законодателната власт от една страна и исканията на майки на деца с увреждания от друга. Това напрежение се изостри особено през последните дни следствие на разменени реплики между заместник министър-председателя по икономическа и демографска политика Валери Симеонов и майки от гореспоменатата група. \r\nКакто българските, така и чуждестранните компании от аутомотив индустрията са изключително социално отговорни и поставят акцент върху екологичната и социалната устойчивост на нашия бизнес. Като такива, ние изразяваме разбиране и подкрепа към исканията на майките на деца с увреждания, както и тревога относно остротата на разменените думи. Въпреки това, смятаме за особено опасно този проблем да ескалира до оставка на ресорния икономически вицепремиер и потенциален разпад на управляващата коалиция“, се посочва в становището. \r\nОт него става ясно, че ресорният вицепремиер Валери Симеонов се е отнасял с изключително разбиране и е оказвал съществена помощ на аутомотив индустрията по отношение предизвикателствата в пазара на труда, административната среда и промените в данъчно-осигурителната тежест. „Приветстваме неговата ангажираност и критика към неочакваното увеличение на максималния осигурителен праг, което е пореден пример за липса на предвидимост в бизнес средата у нас. Подобни политики поставят под въпрос устойчивостта на стопанската среда и поставят под риск не само финансовите планове и разчети на аутомотив индустрията, но и възможността да разширим своите инвестиции, заетост и производствен капацитет“, коментират компаниите от аутомотив индустрията. \r\nТе апелираме към изпълнителната власт, майките на деца с увреждания и лидерите на политическите партии в България да свалят създалото се напрежение, да акцентират върху приемането на постигнатия законодателен консенсус в полза и подкрепа на най-уязвимите членове на нашето общество и да осигурят нужната на бизнеса икономическа и политическа стабилност без подаване на оставки. „Като обединител на аутомотив компаниите се присъединяваме напълно към изказаната позиция от председателите на работодателските организации, че справедливото преразпределение на бюджетни средства може да бъде постигнато само и единствено след като този ресурс бъде изработен от реалната икономика, за което тя има нужда от подходяща икономическа, политическа и социална обстановка, характеризиращи се със спокойствие, предвидимост и разумно ниво либерализация на административната среда“, се посочва още в становището.", "date": "2018.10.24", "title": "Компаниите от аутомотив индустрията: Призоваваме правителството и протестиращите социални групи да достигнат до консенсус, без да застрашават политическата и икономическа стабилност на държавата"}
{"url": "http://www.focus-news.net/news/2018/10/24/2582199/burgas-prodalzhava-ogranichenieto-za-dvizhenie-na-motorni-prevozni-sredstva-po-patya-varovnik-valchanovo-hanche-poradi-stesnyavane-na-patnoto-platno.html", "text": "Натоварено е движението по основните улици и булеварди, предаде репортер на  Радио „Фокус“-Бургас . Пътищата са мокри на места, но нормално проходими, видимостта е добра. \r\nВодачите да се движат с повишено внимание по централните градски улици – „Цар Петър“, „Булаир“ и „Цар Симеон“, където движението е натоварено. Интензивно е движението и по някои участъци от бул. „Мария Луиза“ и „Сан Стефано“, както и в района на кръстовището между улиците „Спортна“ и „Индустриална“, на кръстовището с кръгово движение „Трапезица“ и в района на Новата поща, както и към ж.к. „Меден Рудник“. \r\nПродължават да са в сила ограниченията за движение на моторни превозни средства по някои от пътищата в областта. Едното е по пътя Варовник – Вълчаново ханче от км 20+000 до 39+200  за МПС над 10 т. поради стесняване на пътното платно. Другото ограничение в областната пътна мрежа е по пътя от разклона за с. Варовник до до кръстовището с път II-79 от км 22+400 до км 39+300, където е ограничено движението за тежкотоварни автомобили над 10 т поради намален габарит на пътното тяло. Същото ограничение важи и за пътя Черница – Сунгурларе – Чубра. Срокът за всички изброени ограничения е до 31 декември 2018г. \r\nС нормална интензивност се осъществява движението в областта. \r\nДеница ДИМИТРОВА", "date": "2018.10.24", "title": "Бургас: Продължава ограничението за движение на моторни превозни средства по пътя Варовник – Вълчаново ханче, поради стесняване на пътното платно"}
{"url": "http://www.focus-news.net/news/2018/10/24/2582202/prof-evgeniy-daynov-politolog-sabitiyata-ot-poslednite-dni-pokazaha-che-boyko-borisov-ochevidno-ne-iska-da-zavisi-ot-volya-i-ot-dps-v-parlamenta.html", "text": "Събитията от последните дни показаха, че Бойко Борисов очевидно не иска да зависи от „Воля“ и от ДПС в парламента. Това каза за обзорното предаване „Това е България“ на  Радио „Фокус“  политологът проф. Евгений Дайнов. „Очевидно е разбрал, че те ще му искат неща, които той не е склонен да даде. И иска да продължи да управлява с Обединените патриоти, защото е очевидно в състояние да им дава нещата, които те искат. Само че ние виждаме, че вече имаме официални политически становища вътре в така наречените „Обединени патриоти“ - парламентаристите на Валери Симеонов снеха доверието си от Волен Сидеров, докато цялата партия „Атака“ сне доверието си от Валери Симеонов. В една нормална политическа ситуация тази конфигурация не би могла да продължи да функционира, защото всеки е снел доверието от всеки друг“, уточни проф. Евгений Дайнов. Според него има достатъчно интереси, които да държат управляващата коалиция заедно, въпреки декларираната нетърпимост един към друг в малката коалиция.", "date": "2018.10.24", "title": "Проф. Евгений Дайнов, политолог: Събитията от последните дни показаха, че Бойко Борисов очевидно не иска да зависи от „Воля“ и от ДПС в парламента"}
{"url": "http://www.focus-news.net/news/2018/10/24/2582200/veliko-tarnovo-demonstratsii-po-okazvane-na-parva-dolekarska-pomosht-provedoha-mladezhite-ot-bmchk-v-grada.html", "text": "Демонстрации по оказване на първа долекарска помощ проведоха младежите от БМЧК – Велико Търново, предаде репортер на  Радио „Фокус“ – Велико Търново . Доброволците се събраха пред сградата на Община Велико Търново, където  показаха как се обработва рана и как се прави изкуствено дишане. Събитието се проведе по повод 140-годишнина от основаването на Български червен кръст. Младите хора раздаваха на минувачите магнити и брошури с информация за дейността на Областния съвет на БЧК. „Целта е с тези демонстрации да пресъздадем реална ситуация, за да покажем на гражданите как да реагират. БЧК провежда курсове, в които обучаваме хората как да се справят в такива ситуации. Винаги може да възникне нещо неочаквано, а времето до идването на спешния екип понякога е животоспасяващо. Много е важно на първо място хората да не изпадат в паника и да мислят за собствената си безопасност, а след това по указаните методи да окажат първа помощ на пострадалите“, посочи Дея Колева, временно изпълняващ длъжността областен координатор на БМЧК – Велико Търново. Тя посочи, че курсовете за първа долекарска помощ се провеждат всяка сряда, от 17.00 часа в офиса на БЧК във Велико Търново. Те са разделени на две групи – за лица до 14 навършени години и за лица до 16-годишна възраст. \r\nБМЧК е доброволна младежка организация, която е неразделна част от Български червен кръст и принадлежи към Международното младежко червенокръстко движение. Младите доброволци работят в клубове, организирани от учебните заведения, по местоживеене и по интереси. На територията на област Велико Търново са създадени 8 клуба с над 160 членове и доброволци на организацията. \r\nНадежда КРЪСТЕВА", "date": "2018.10.24", "title": "Велико Търново: Демонстрации по оказване на първа долекарска помощ проведоха младежите от БМЧК в града"}
{"url": "http://www.focus-news.net/news/2018/10/24/2582159/prezidentat-na-iran-za-ubiystvoto-na-hashogi-ne-mislya-che-dadena-strana-bi-se-osmelila-da-izvarshi-takova-prestaplenie-bez-protektsiyata-na-amerika.html", "text": "Саудитска Арабия не би убила журналиста Джамал Хашоги, ако нямаше подкрепата на САЩ за подобно деяние. Това подчерта държавният глава на Иран Хасан Роухани, предава  Reuters , като се позовава на негово изявление пред агенция  IRNA . \r\nПрезидентът на САЩ Доналд Тръмп заяви по-рано, че саудитските власти са организирали „най-лошото прикриване“ на убийството, извършено в Турция, като обеща да отмени визите на заподозрените по случая.  \r\n„Никой не би могъл да си представи, че в днешния свят и в новия век ще станем свидетели на такова организирано убийство, че система ще планира такова зловещо убийство. Не мисля, че дадена страна би се осмелила да извърши такова престъпление без протекцията на Америка\", категоричен бе Роухани. \r\nСмъртта на Хашоги в консулството на Саудитска Арабия в Истанбул на 2 октомври предизвика международна вълна от възмущение. Саудитска Арабия първоначално отрече да знае каква е съдбата на Хашоги, но след това призна, че е бил убит след сбиване в консулството. Западът е скептичен към тази версия.  Тереза Герова", "date": "2018.10.24", "title": "Президентът на Иран за убийството на Хашоги: Не мисля, че дадена страна би се осмелила да извърши такова престъпление без протекцията на Америка"}
{"url": "http://www.focus-news.net/news/2018/10/24/2582201/zamestnik-ministar-denitsa-nikolova-proektat-na-obshtina-sliven-po-op-regioni-v-rastezh-e-edna-ot-klyuchovite-investitsii-v-grada.html", "text": "Община Сливен приключи успешно проект за благоустрояването на два сливенския квартала с изпълнение на всички изисквания на ОП „Региони в растеж“. Това обяви в Сливен заместник-министърът на регионалното развитие и благоустройството Деница Николова, предаде репортер на  Радио „Фокус“-Сливен . Тя благодари на екипа на Община Сливен, че е изпълнил всички изисквания на Оперативната програма. „Община Сливен спази  и нашите изисквания към европейското финансиране. С откриването на този обект по благоустройство реализираме една от ключовите инвестиции в Сливен“, допълни Деница Николова. \r\nДнес бе официално открит един от най-големите проекти от инвестиционната програма на община Сливен „Подобряване на градската среда на Сливен“. Той е на стойност над 2 млн. лв и обхваща обекта. По поречието на река Асеновска са изградени спортни и детски площадки, велоалеи, зони за спорт и отдих. В квартал „Република“ са обособени нови зелени площи и алеи, поставени са скамейки и осветление, детски площадки и фонтан. \r\nЗаместник – министърът допълни, че този проект е от изключително значение, защото повишава качеството на живот на хората в Сливен и подобрява околната среда. На церемонията по официалното откриване Деница Николова припомни, че в Сливен се очаква да приключи още един голям проект – този за градския транспорт. Най – голяма е инвестицията, която се отнася за градския транспорт и промяната на мобилността в града - проект, който също се очаква да приключи скоро. Тя изтъкна добрата работа на екипа на кмета Стефан Радев, успял да се възползва максимално от възможностите за европейско финансиране. От своя страна кметът Стефан Радев призова жителите на Сливен да пазят новите придобивки в града. \r\nЛюдмила ЙОРГОВА", "date": "2018.10.24", "title": "Заместник – министър Деница Николова: Проектът на Община Сливен по ОП „Региони в растеж“ е една от ключовите инвестиции в града"}
{"url": "http://www.focus-news.net/news/2018/10/24/2582203/dha-partiyata-na-erdogan-ostana-izolirana-v-medzhlisa-za-proektozakona-za-pensionirane.html", "text": "Управляващата Партия на справедливостта и развитието (ПСР) с генерален председател президента Реджеп Тайип Ердоган остана бламирана и изолирана в Меджлиса по време на обсъждането на проектозакона за пенсионирането, предаде информационната агенция  ДХА . Въпреки възраженията на депутатите от ПСР за прикрепените към проектозакона текстове, те бяха приети с мнозинство от останалите народни представители. Предложението е на Добрата партия и предвижда дебати в пленарна зала за сформирането на специална подкомисия за новия пенсионен закон. По време на дебатите имаше остри реплики и пререкания между депутати от ПСР и от основната опозиционна Народнорепубликанска партия (НРП) посочва още ДХА.  Георги Димов", "date": "2018.10.24", "title": "ДХА: Партията на Ердоган остана изолирана в Меджлиса за проектозакона за пенсиониране"}
{"url": "http://www.focus-news.net/news/2018/10/24/2582205/sport-natsionalite-startirat-sreshtu-arzhentina-portugaliya-i-kanada-v-ligata-na-natsiite-2019.html", "text": "България ще започне участието си във Волейболната лига на нациите при мъжете през 2019 година с мачове срещу Аржентина, Португалия и Канада. България остава отбор \"претендент\" заедно с Австралия, Канада и Португалия. Ядрото на турнира се запазва - Бразилия, Италия, САЩ, Китай, Сърбия, Франция, Аржентина, Иран, Полша, Германия, Япония и Русия. В следващите шест години на турнира, тези 12 основни отбора няма да изпадат от първата група, независимо от мястото си в крайното класиране. За сметка на това четирите претенденти са заплашени от изпадане през всеки един от сезоните.  \r\nВенцислав ДРАГОМАНОВ", "date": "2018.10.24", "title": "Спорт: Националите стартират срещу Аржентина, Португалия и Канада в Лигата на нациите 2019"}
{"url": "http://www.focus-news.net/news/2018/10/24/2582207/ministar-petya-avramova-po-programite-regioni-v-rastezh-i-regionalno-razvitie-na-mrrb-v-oblast-sliven-ima-realizirani-22-proekta-za-nad-43-700-000-leva.html", "text": "В играта са включени и въпроси за  исторически обекти, обновени по Оперативна програма \"Региони в растеж\". По програмите \"Региони в растеж\" и \"Регионално развитие\" на МРРБ в област Сливен има реализирани 22 проекта за над 43 700 000 лева. Това заяви  министърът на регионалното развитие и благоустройството Петя Аврамова, предаде репортер на  Радио \"Фокус\"-Сливен . \"Аз се възхищават от българските деца, които участваха в състезанието в Сливен. Те бяха много добри, поздравявам всички победители и всички, които имаха смелостта да участват\", заяви още министър Аврамова.   \r\nИменно неин въпрос за името на новострояща се магистрала, която носи името на река, бе определен победителят в днешния кръг от кампанията - отборът на Кърджали. Четвъртият полуфинал ще се състои в Габрово, а финалът на кампанията - на 4 ноември в София.  \r\n\"Чрез кампанията \"Моят град е моята крепост\" стимулираме българските деца да научават повече за българската история и за всички наши обекти, които са нашето културно историческо наследство\", заяви след края на третия полуфинал на образователно - патриотичната кампания на МРРБ в Сливен заместник - министър Деница Николова. \r\nДнес в Сливен се състоя третият полуфинал на кампанията, в който участваха отбори от осем области в страната. Председател на журито, определило победителите бе именно министърът на Регионалното развитие и благоустройството Петя Аврамова.  \r\nЛюдмила ЙОРГОВА", "date": "2018.10.24", "title": "Министър Петя Аврамова: По програмите \"Региони в растеж\" и \"Регионално развитие\" на МРРБ в област Сливен има реализирани 22 проекта за над 43 700 000 лева"}
{"url": "http://www.focus-news.net/news/2018/10/24/2582204/plovdiv-23-sa-obyavenite-svobodni-uchitelski-mesta-v-grada.html", "text": "23 са обявените свободни учителски места в Пловдив, съобщиха за  Радио „Фокус“-Пловдив  от Дирекция „Регионална служба по заетостта“-Пловдив. В „Бюрото по труда“-Пловдив обявените свободни места са за двама преподаватели по английски език в гимназиален етап на образование, 1 по математика отново за гимназиален етап на образование, един учител в детска градина и един учител по технологии и предприемачество в гимназиален етап на образование. В Бюро за труда „Марица“-Пловдив обявените свободни работни места за преподаватели са общо 16. Те са ,както следва: 1 учител по български език и литература, 1 учител по история и цивилизация, 1 учител по музика, 1 лектор по технология и предприемачество, двама учители в детска градина, двама в начален етап на образование, 1 учител по труд и техника, двама учители по физика и астрономия, двама по изобразително изкуство, 1 учител по история и география, 1 учител по английски език, 1 учител по изобразително изкуство и техника и технологии. В Бюро по труда „Родопи“ също има свободни работни места за преподаватели. Те са общо четири: трима по общообразователен учебен предмет в прогимназиален етап и един учител в начален етап на основното образование (I-IV клас). \r\nМария РУСЕВА", "date": "2018.10.24", "title": "Пловдив: 23 са обявените свободни учителски места в града"}
{"url": "http://www.focus-news.net/news/2018/10/24/2582206/anadolu-agency-erdogan-razgovarya-po-telefona-s-mohamed-bin-salman-za-ubitiya-sauditski-zhurnalist-hashogi.html", "text": "Президентът на Турия проведе телефонен разговор с престолонаследника на Саудитска Арабия принц Мохамед бин Салман за убийството в Истанбул на журналиста Джамал Хашоги, предаде  Anadolu Agency . От източници на турското Президентство става ясно,  че разговорът е бил по инициатива на саудитската страна. Обсъдени са общите усилия за пълното изясняване на всички обстоятелства около жестокото престъпление и конкретните стъпки, които следва да бъдат предприети в това отношение, посочва още агенцията.  Георги Димов", "date": "2018.10.24", "title": "Anadolu Agency: Ердоган разговаря по телефона с Мохамед бин Салман за убития саудитски журналист Хашоги"}
{"url": "http://www.focus-news.net/news/2018/10/24/2582208/api-vremenno-dvizhenieto-po-ii-19-gotse-delchev-banichan-se-osashtestvyava-v-edna-lenta-poradi-katastrofa.html", "text": "Временно движението по II-19 Гоце Делчев - Баничан се осъществява в една лента поради катастрофа. Това съобщиха от пресцентъра на  Агенция \"Пътна инфраструктура\" . Движението се регулира от пътна полиция.", "date": "2018.10.24", "title": "АПИ: Временно движението по II-19 Гоце Делчев - Баничан се осъществява в една лента поради катастрофа"}
{"url": "http://www.focus-news.net/news/2018/10/24/2582213/stara-zagora-rabotna-sreshta-po-proekt-zaedno-s-nashite-detsa-organizira-sdruzhenie-badeshte-za-detsata-v-kazanlak.html", "text": "Работна среща по проект „Заедно с нашите деца“ организира Сдружение „Бъдеще за децата“ на 25 октомври, четвъртък, каза за  Радио „Фокус“  Мария Гинева, директор на сдружението. Тя поясни, че по време на срещата ще бъдат представени дейностите по проекта, ще бъде дискутирано по теми, касаещи семейството и децата. \r\nСдружение „Бъдеще за децата\" работи по проект „Заедно с нашите деца\" в продължение на една година, съвместно с детските градини „Еделвайс\" и „Слънчице\".  \r\n„Целта на проекта бе да създадем позитивна подкрепяща среда за децата, чрез насърчаване на общуването между деца и родители и активно взаимодействие на детската градина и семействата“, поясни Мария Гинева. В резултат на този проект са реализирани над десет инициативи насочени към децата и родителите, които са проведени както в двете детски градини партньори по проекта, така и дейности насочени към всички семейства в общността, тренинги за позитивно родителство. \r\nСлавяна ГАЙДАРОВА", "date": "2018.10.24", "title": "Стара Загора: Работна среща по проект „Заедно с нашите деца“ организира Сдружение „Бъдеще за децата“ в Казанлък"}
{"url": "http://www.focus-news.net/news/2018/10/24/2582211/predstoyashti-mezhdunarodni-sabitiya-za-25-oktomvri-agentsiya-fokus.html", "text": "Започват международните военни учения на НАТО „Единен тризъбец“ – най-мащабните след края на Студената война. \r\n***  В Македония започват консултациите за конституционните промени. \r\n***  Председателят на македонския парламент ще координира усилията за създаване на специален орган за помирение за събитията от 27 април 2017 г. \r\n***  Управителният съвет на ЕЦБ се събира на заседание за обсъждане на монетарната политика. \r\n***  Пред сградата на консулството в Истанбул ще се проведе паметна церемония за убития журналист Джалал Хашоги. \r\n*** Ще бъде обявен тазгодишният носител на наградата „Сахаров“. \r\n***  Шиндзо Абе пристига на първо по рода си от 2011 г. насам посещение в Китай на японски министър-председател. \r\n***", "date": "2018.10.24", "title": "Предстоящи международни събития за 25 октомври (Агенция „Фокус“)"}
{"url": "http://www.focus-news.net/news/2018/10/24/2582210/prof-evgeniy-daynov-politolog-balgariya-e-v-rezhim-na-nevidimo-upravlenie-skrito-pokrito-s-brutalno-govorene-i-poreditsa-ot-skandali.html", "text": "България е в режим на невидимо управление, скрито, покрито с брутално говорене и поредица от скандали. Това каза за обзорното предаване „Това е България“ на  Радио „Фокус“  политологът проф. Евгений Дайнов. Той допълни, че в такива ситуации трудно могат да се правят прогнози, докога ще продължат те, като изтъкна две причини за това.  “Първо: там, където се взимат решенията – тези места се скриха. Ние не знаем кой какви решения взима и защо. Например, как се стигна дотам, че за дупката във Варна виден член на БСП – Гергов – да получава 43 милиона от ГЕРБ? Ние изобщо не знаем, какво е станало там. Така че много трудно се предвиждат неща. Второто, което е, освен че не знаем къде се взимат решенията, кой ги взима и защо, отгоре ни заливат с постоянни скандали и брутално говорене, което пък кара хората изобщо да не се опитват да гледат, какво правят политиците с властта и парите, които са взели от тях”, допълни проф. Евгений Дайнов. Той обясни, че липсва политическа партия и  политически субект, който да обедини съществуващото недоволство у обществото  и това осигурява спокойствие на управляващите политици, защото тези граждански недоволства не лансират нови политически актьори, които биха могли да изместят сегашните. Според проф. Дайнов България се превръща в селско-балканска-феодално-провинциално-социалистическа  конструкция от 80-те години.", "date": "2018.10.24", "title": "Проф. Евгений Дайнов, политолог: България е в режим на невидимо управление, скрито, покрито с брутално говорене и поредица от скандали"}
{"url": "http://www.focus-news.net/news/2018/10/24/2582212/sofiya-zatrudneno-e-dvizhenieto-po-bul-tsar-osvoboditel-v-rayona-na-ploshtad-nezavisimost.html", "text": "Затруднено е движението по бул. „Цар Освободител“ в района на площад „Независимост“. Това съобщиха от пресцентъра на  Столична община . Причина за затрудняването на движението е протеста на майки на деца с увреждания, който се провежда пред Министерски съвет. Майките настояват за оставката на вицепремиера Валери Симеонов.", "date": "2018.10.24", "title": "София: Затруднено е движението по бул. „Цар Освободител“ в района на площад „Независимост“"}
{"url": "http://www.focus-news.net/news/2018/10/24/2582215/sofiya-vremenno-troleite-po-liniya-9-shte-se-dvizhat-po-bul-vasil-levski-vmesto-po-ul-georgi-s-rakovski-zaradi-protesta-na-maykite-na-litsa-s-uvrezhdaniya.html", "text": "Временно тролеите по линия 9 ще се движат по бул. „Васил Левски“, вместо по ул. „Георги С. Раковски“ заради протеста на майките на лица с увреждания. Това съобщиха за  Агенция „Фокус“  от Столична община.", "date": "2018.10.24", "title": "София: Временно тролеите по линия 9 ще се движат по бул. „Васил Левски“, вместо по ул. „Георги С. Раковски“ заради протеста на майките на лица с увреждания"}
{"url": "http://www.focus-news.net/news/2018/10/24/2582216/burgas-blizo-50-dushi-prisastvat-na-protesta-v-podkrepa-na-detsata-s-uvrezhdaniya.html", "text": "Близо 50 човека присъстват на протеста в подкрепа на децата с увреждания, видимо повече от вчера, предаде репортер на  Радио „Фокус“-Бургас . В днешния протест се включиха и родители на здрави деца, също така и гости и жители на Бургас. Протестиращите държаха плакати с надписи насочени основно към оставката на вицепремиера Валери Симеонов. \r\n„Искаме оставката на Валери Симеонов и неговото извинение не ни устройва, защото извинение ние не сме искали. Ние искахме оставката и днес съм още по-гневна от вчера“, каза Недялка Грикова, майка на дете с увреждане. Според нея извинението на вицепремиера е наглост. Тя оприличи постъпката му като на дете от предучилищна възраст. \r\n„Всеки трябва да стои зад думите си и да си поеме отговорността. Той трябва да си ходи“, каза още Грикова. \r\n„Нека някой от правителството да дойде само за 24 часа на моето място, вкъщи и да види моето „уж“ болно дете. Нека той да вдига двадесет пъти на ден 50 кг., да лети до чужбина, благодарение може би на всички тези, които са изпратили дарителски смс или пари в дарителската сметка, за да мога да си лекувам детето. И да не ми казват, че щели да се отпуснат 150 мил. лева, извинявам се но тези пари не идват у нас“, заяви майката на дете с увреждане. \r\nПротестиращите уточниха, че не протестират с цел повече пари, а за по-добро отношение. \r\nДеница ДИМИТРОВА", "date": "2018.10.24", "title": "Бургас: Близо 50 души присъстват на протеста в подкрепа на децата с увреждания"}
{"url": "http://www.focus-news.net/news/2018/10/24/2582214/ep-plastmasovi-okeani-ep-podkrepya-reshenieto-za-zabrana-v-es-na-plastmasovite-izdeliya-za-ednokratna-upotreba-ot-2021-g.html", "text": "Пластмасовите изделия за еднократна употреба като чинии, прибори, сламки, дръжки за балони и клечки за уши, ще бъдат забранени в ЕС според новите правила гласувани в сряда, се казва в съобщение от  пресслужбата на ЕП. \r\nТези продукти, които съставляват 70% от морските отпадъци, ще се забранят на пазара на ЕС от 2021 г., според приетото от Парламента законодателно предложение.  \r\nЕвродепутатите добавиха в списъка на забранените пластмаси на пазара на ЕС от 2021 г.: оксо-разградими пластмасови продукти като опаковки, както и съдове направени от експандиран полистирен, които се използват за съхранение на храна предназначена за бърза консумация.  \r\nНационални цели за намаляване на други неподлежащи на забрана пластмаси  \r\nИзползването на редица други продукти, за които не съществуват алтернативи, трябва да бъде намалено с минимално 25 % от държавите членки до 2025 г. Това включва кутиите за еднократна употреба за бургери, сандвичи, плодове, зеленчуци, десерти или сладолед. Държавите членки трябва да предложат национален план за насърчаване използването на продукти подходящи за многократна употреба, за повторна употреба и за рециклиране.  \r\nДруги пластмаси, като бутилките за напитки, ще трябва да се събират разделно и до 2025 г. 90% от тях да могат да се рециклират.  \r\nЦигарени фасове и изгубени риболовни приспособления  \r\nЕвродепутатите одобриха мерки, които засягат отпадъците от тютюневи изделия и по-специално цигарените филтри, съдържащи пластмаса. Те ще трябва да се намалят с 50% до 2025 г. и с 80% до 2030 г.  \r\nЕдин единствен цигарен фас е достатъчен да замърси от 500 до 1000 литра вода, и когато се изхвърли на пътя, са нужни 12 години, за да се разгради напълно.  Това е   вторият най-често срещан пластмасов замърсител.   \r\nДържавите членки трябва също да гарантират, че поне 50% от изгубените или изоставени риболовни приспособления, съдържащи пластмаса, се събират всяка година. Поставената цел за рециклирането им е най-малко 15% до 2025 г.  \r\nРазширена отговорност на производителя  \r\nСтраните на ЕС ще трябва да гарантират, че производителите на тютюневи изделия ще покриват разходите за събиране на отпадъците от тези продукти, както и последващите разходи за превоз, обработка и събиране на отпадъците. Същото се отнася и за производителите на риболовни съоръжения, които трябва да  участват в процеса на рециклиране.  \r\nДокладчикът Фредерик Рийс (АЛДЕ, Белгия) коментира: „Приехме най-амбициозното законодателство за справянето с пластмасите за еднократна употреба. Сега зависи от нас да запазим хода на предстоящите преговори със Съвета, които трябва да започнат още през ноември. Днешното гласуване проправя пътя към бъдещата амбициозна Директива. От съществено значение е да се опази морската среда и да се намалят разходите за екологични щети, дължащи се на замърсяването с пластмаси в Европа, оценени на 22 милиарда евро до 2030 г. \"  \r\nАндрей Ковачев (ЕНП, България) отбеляза: „Според някои прогнози до 2050 г. ще има повече пластмасови отпадъци отколкото риба в океаните, ако не предприемем спешни мерки. Ограничаването на замърсяването с пластмаси е необходимо, за да се опазят плажовете и морето чисти, като същевременно се защити здравето на европейските граждани от отрицателното въздействие на морските отпадъци, които се разграждат във водата и попадат в крайна сметка на нашата трапеза.  Това е също икономическа възможност - да се намали загубата на ценни ресурси от еднократното използване на пластмасови материали и да се подобри качеството на туристическите услуги.“  \r\nМомчил Неков (С&Д, България) също коментира: „Прекомерната употреба на пластмасови изделия води до присъствието на микропластмаси във водата и почвите. 85% от замърсителите в моретата и океаните са пластмаси. Доброволните акции по събиране на отпадъци са похвални, но за съжаление това не е устойчив модел на справяне с проблема. Събирането на отпадъци е споделена отговорност. Намаляване на ефектите от тях ще бъде осезаемо, ако бъдат заменени основните трудно или неразградими продукти още на производствено ниво. Вместо да увеличаваме данъците за сметосъбиране, трябва да въведем индустриални стандарти, които да гарантират чиста околна среда.“  \r\nДокладът на Фредерик Рийс (АЛДЕ, Белгия) беше приет с 571 гласа „за“, срещу 53 гласа „против“ и 43 „въздържал се“. Парламентът ще започне преговори със Съвета след като европейските министри приемат своята позиция по законодателното предложение.  \r\nСпоред Европейската комисия, повече от 80% от отпадъците по плажовете са от пластмаса. Посочените продукти в забраната покриват 70% от всички морски отпадъци. Поради бавното си разграждане, пластмасата се натрупва в моретата, океаните и плажовете в ЕС и по света. Пластмасови остатъци са открити в морските обитатели - тюлени, китове, морски костенурки и птици, в рибата и ракообразните, следователно и в хранителната верига на човека.  \r\nПластмасите са удобен, приспособим, полезен и икономически ценен материал, но те трябва да бъдат по-добре използвани, повторно използвани и рециклирани. Когато те се изхвърлят, икономическото въздействие на пластмасата обхваща не само изгубената икономическа стойност на материала, но и разходите за почистване и причинява загуби на туризма, риболова и корабоплаването.", "date": "2018.10.24", "title": "ЕП: Пластмасови океани: ЕП подкрепя решението за забрана в ЕС на пластмасовите изделия за еднократна употреба от 2021 г."}
{"url": "http://www.focus-news.net/news/2018/10/24/2582218/plenumat-na-vss-shte-provede-izvanredno-zasedanie-na-29-oktomvri-vav-vrazka-sas-zakonoproekta-na-darzhavniya-byudzhet-za-2019-g.html", "text": "Пленумът на Висшия съдебен съвет ще проведе извънредно заседание на 29 октомври от 09.30 часа за съгласуване на проекта на Решение на Министерския съвет за одобряване на законопроект на държавния бюджет на Република България за 2019 г. и изразяване на становище относно разпоредбата на §15 от ПЗР на ПЗДБРБ за 2019 г. Това съобщиха от пресцентъра на  ВСС . \r\nИзвънредното заседание се свиква по предложение на Комисия „Бюджет и финанси“ към Пленума на ВСС, която на последното си заседание, проведено на 24.10.2018 г. обсъди писмо от Министерство на финансите, с което се уведомяват членовете на ВСС за разработения от министерството вариант на проект на Закона за държавния бюджет на Република България за 2019 г., в частта бюджет на съдебната власт. \r\nПо тази точка се предлага проект на решение на Пленума на ВСС, с което да се изрази несъгласие по проекта на бюджет на съдебната власт за 2019 г. в частта за разходите, в т. ч. предлаганите изменения в § 15 от законопроекта относно измененията на чл. 233, ал. 6, изр. 1 и в чл. 242  от ЗСВ относно работното облекло на съдебните служители. В съответствие с посоченото общият недостиг по бюджета на съдебната власт при приемане становището на Министерски съвет би достигнал 13.1 млн. лв, а при отпадане на предлаганите промени с § 15, т. 1 и т. 2 от ПЗР на ПЗДБРБ за 2019 г. би достигнал 39.6 млн. лв.", "date": "2018.10.24", "title": "Пленумът на ВСС ще проведе извънредно заседание на 29 октомври във връзка със законопроекта на държавния бюджет за 2019 г."}
{"url": "http://www.focus-news.net/news/2018/10/24/2582217/cnn-valnata-ot-izprashtane-na-podozritelni-paketi-prodalzhava-evakuiran-e-taym-uornar-tsentar-v-manhatan.html", "text": "Подозрителен пакет, открит в стая в „Тайм Уорнър Център“ в центъра на Манхатън, наложи евакуацията на сградата, в която се помещават студията на американския телевизионен канал  CNN , който предава за инцидента чрез репортажи от улицата. \r\nТелевизията съобщава, че в района има засилено полицейско присъствие. Пакетът, чието съдържание към момента не е известно, вече е премахнат от сградата със специален цилиндричен калъф, който осигурява защита от възможна експлозия. \r\nСенаторът от Републиканската партия Мич Макконъл направи изявление по случая, чрез което увери, че застава „редом до всички американци в осъждането на опити за актове на вътрешен тероризъм. \r\nПо-рано водещият ежедневник  The New York Times  съобщи, че две експлозивни устройства са били изпратени до бившия президент на САЩ Барак Обама и държавния секретар в администрацията му – Хилари Клинтън. От редакцията припомниха, че в началото на седмицата подобен пакет бе адресиран и до Джордж Сорос. В него имаше устройство, конструирано от тръба с дължина около шест инча, пълна с експлозивен прах. Мотивът на адресанта, все още неясно кой, не е известен. Тереза Герова", "date": "2018.10.24", "title": "CNN: Вълната от изпращане на подозрителни пакети продължава: Евакуиран е „Тайм Уорнър Център“ в Манхатън"}
{"url": "http://www.focus-news.net/news/2018/10/24/2582222/blagoevgrad-sluzhiteli-ot-dls-dikchan-predotvratiha-krazhba-na-darva-ot-tehen-kolega.html", "text": "Товарен микробус, незаконно транспортиращ дърва и управляван от ловен надзирател от „ДЛС Дикчан”, е задържан на 23 октомври в 21.50 часа близо до сатовчанското с. Вълкосел. Това съобщиха от пресцентъра на  Югозападно държавно предприятие . Нарушението е разкрито след установени липси на дърва за огрев от временен склад и предприети действия от страна на ръководството на териториалното поделение на ЮЗДП. \r\nПри съвместната проверка снощи служители от „ДЛС Дикчан” и Гранична полиция в Гоце Делчев задържат превозното средство. Водач на буса е Мехмед Джамалов Бошнаков от с. Плетена– ловен надзирател в стопанството, който транспортира незаконно 4 пр. кубически метра иглолистни дърва за огрев. Дървесината е без превозен билет, не е маркирана с контролна горска марка и е без пластини с идентификационен номер. \r\nПроверяващите съставят протокол за нарушението, с който е разпоредено задържането на микробуса и откраднатата дървесина. От страна на ръководството на териториалното поделение на ЮЗДП са изискани писмени обяснения от нарушителя. За извършените нарушения по Закона за горите, уронване престижа на стопанството и злоупотреба със служебно положение на ловния надзирател ще бъдат наложени най-строги наказания съгласно Кодекса на труда.", "date": "2018.10.24", "title": "Благоевград: Служители от „ДЛС Дикчан” предотвратиха кражба на дърва от техен колега"}
{"url": "http://www.focus-news.net/news/2018/10/24/2582219/vitsepremierat-krasimir-karakachanov-namerenata-bomba-shte-bade-unishtozhena-na-poligon-slivnitsa.html", "text": "Намерената бомба ще бъде унищожена на полигон „Сливница“. Това каза вицепремиерът и министър на отбраната Красимир Каракачанов във връзка с намерената бомба в района на Военна академия „Георги С. Раковски“, предаде репортер на  Агенция „Фокус“ . По думите му полицията си е свършила чудесно работата, а цялата операция е продължила около 35 минути. „Виждате, че армията, освен да изпълнява своите конституционни задължения да пази нашата национална сигурност, суверенитет и териториална цялост, винаги когато се налага, помага. Ето това е смисълът от сътрудничество между институциите. Армията, полицията – всички заедно вършат прекрасна работа“, добави той.", "date": "2018.10.24", "title": "Вицепремиерът Красимир Каракачанов: Намерената бомба ще бъде унищожена на полигон „Сливница“"}
{"url": "http://www.focus-news.net/news/2018/10/24/2582224/nimh-utre-shte-bade-predimno-slanchevo-s-maksimalni-temperaturi-mezhdu-10-i-15.html", "text": "През нощта ще се задържи ветровито. Ще има превалявания от дъжд, които след полунощ ще започнат да спират, на места в Предбалкана за кратко ще преминават в сняг. До сутринта над цялата страната ще се изясни. Минималните температури ще са между 1° и 6°. Утре ще бъде предимно слънчево. Ще продължи да духа силен северозападен вятър, който вечерта ще отслабне. Максималните температури ще са между 10° и 15°. Атмосферното налягане ще се повиши, но ще се задържи по-ниско от средното за месеца.  Такава е прогнозата за времето на  Националния институт по метеорология и хидрология (НИМХ) при БАН , съобщи за Агенция „Фокус“ дежурният синоптик Георги Цеков. \r\nНад Черноморието ще бъде слънчево. Ще духа силен северозападен вятър. Максимални температури на въздуха 12-14°. Температурата на морската вода е 16-17°. Вълнението на морето ще е 2-3 бала. \r\nНад планините ще бъде слънчево и ветровито. Вятърът ще е от север-северозапад – силен, по върховете и бурен. Максималната температура на височина 1200 метра ще е около 6°, на 2000 метра – около минус 1°         \r\nВ петък северозападният вятър ще отслабне и ще се ориентира от запад, вечерта - от югозапад; през почивните дни ще остане югозападен, слаб до умерен, в Източна България в отделни дни временно силен. Бързо ще се затопли и дневните температури отново ще надхвърлят 20°, на места ще достигат 25°-26°. Минималните също ще се повишат. В петък и събота ще е предимно слънчево. В неделя над Западна България ще има разкъсана облачност, предимно висока и средна, а в югоизточните райони и по Черноморието преди обяд ще има ниска облачност или мъгла.", "date": "2018.10.24", "title": "НИМХ: Утре ще бъде предимно слънчево с максимални температури между 10° и 15°"}
{"url": "http://www.focus-news.net/news/2018/10/24/2582221/sofiya-vazstanoveno-e-dvizhenieto-prez-krastovishteto-na-bul-evlogi-i-hristo-georgievi-i-ul-oborishte-kakto-i-na-avtobusite-na-gradskiya-transport.html", "text": "Възстановено е движението през кръстовището на бул. „Евлоги и Христо Георгиеви“ и ул. „Оборище“. Възстановено е и движението на автобусите на градския транспорт по редовните маршрути. Това съобщиха от пресцентъра на  Столична Община .", "date": "2018.10.24", "title": "София: Възстановено е движението през кръстовището на бул. „Евлоги и Христо Георгиеви“ и ул. „Оборище“, както и на автобусите на градския транспорт"}
{"url": "http://www.focus-news.net/news/2018/10/24/2582220/kmetat-na-sofiya-yordanka-fandakova-sled-izteglyaneto-na-boepripasa-mozhe-da-zapochne-poetapnoto-osvobozhdavane-na-ulitsite-za-dvizhenie-i-horata-da-se-varnat-po-kashtite.html", "text": "Благодаря за бързата и адекватна реакция и отличната координация на различните служби. Това каза кметът на София Йорданка Фандъкова във връзка с намерената бомба в района на Военна академия „Георги С. Раковски“, предаде репортер на  Агенция „Фокус“ . „Искам да благодаря за бързата и адекватна реакция и отличната координация на различните служби и на вицеадмиралът, който ръководеше цялата дейност тук, на Тони Златанов от СДВР. Искам да благодаря и на министъра най-вече за добре създадената организация. През цялото време беше осигурена възможността хората да бъдат спокойни, да бъдат изведени, да се спази цялата процедура и в същото време да няма напрежение“, заяви тя. По думите ѝ след изтеглянето на камиона с бомбата може да започне поетапното освобождаване на улиците за движение и хората да се върнат по къщите.", "date": "2018.10.24", "title": "Кметът на София Йорданка Фандъкова: След изтеглянето на боеприпаса може да започне поетапното освобождаване на улиците за движение и хората да се върнат по къщите"}
{"url": "http://www.focus-news.net/news/2018/10/24/2582225/ep-zasilvane-na-sigurnostta-chrez-informatsionna-sistema-vklyuchvashta-tseliya-es.html", "text": "Подобрената Шенгенска информационна система ще подпомогне борбата на ЕС срещу тероризма, трансграничната престъпност и незаконната миграция, се казва в  съобщение от пресслужбата на ЕП. . \r\nЕвродепутатите приеха в сряда три проекта на регламенти за актуализирането на Шенгенската информационна система (ШИС), най-широко използваната информационна система за сигурност и управление на граници.   \r\nНово в модернизираната Шенгенска информационна система:  \r\n•         нови сигнали за неизвестни лица издирвани във връзка със сериозни престъпления и тероризъм;  \r\n•         националните органи ще бъдат задължени да споделят подробностите за терористичните актове с всички държави членки;  \r\n•         превантивни сигнали за деца, изложени на риск от отвличане, особено от родителски отвличания, и допълнителни сигнали за уязвими лица в риск;  \r\n•         нови сигнали за решения за връщане, които да спомогнат изпълнението на решенията на държава членка за връщането на незаконно пребиваващ гражданин на трета държава, в неговата страна на произход.  \r\nПонастоящем граничният контрол, полицейските, митническите, съдебните и миграционните власти имат достъп до Шенгенската информационна система. С тази реформа Европол ще получи достъп до всички сигнали в системата, а Европейската агенция за гранична и брегова охрана - до предупрежденията, свързани с нейните задачи.  \r\nДокладчикът Карлуш Куелю (ЕНП, Португалия) отбеляза: „ШИС е гръбнакът на обмена на информация в Европа, за граничната охрана и правоприлагащите органи. Тази реформа ще подготви системата за бъдещето, ще подобри сигурността и ще гарантира свободата на движение. ШИС е и ще остане най-голямата, най-използваната и най-добре въведената в Европа база данни, която  същевременно осигурява повече сигурност на нашите граждани.\"  \r\n\"Поради липсата на обмен на информация между държавите от ЕС, гражданин на трета държава, който има задължението да се завърне, може лесно да избегне това задължение, като отиде в друга държава членка. Политиката за връщане трябва да бъдат по-ефективна, в противен случай ще бъде много трудно да се продължи да се оказва подкрепа за приемането на лица търсещи убежище, които се нуждаят от нашата помощ\" коментира докладчикът Йерун Ленарс (ЕНП, Нидерландия).  \r\nПравилата в областта на граничните проверки бяха одобрени с 530 гласа „за“, срещу 50 гласа „против“ и 66 „въздържал се“; правилата свързани с полицейското и съдебното сътрудничество бяха одобрени с 555 гласа „за“, срещу 67 гласа „против“ и 20 „въздържал се“ и правилата относно връщането на незаконно пребиваващи граждани на трети държави бяха одобрени с 500 гласа „за“, срещу 103 гласа „против“ и 41 „въздържал се”.  \r\nНовите правила вече бяха договорени от Парламента и Съвета по време на преговорите през юни, но изискват официалното одобрение на Съвета.  \r\nШИС е създадена през 1995 г. след премахването на вътрешните граници в Шенгенското пространство. По-усъвършенствана версия (известна като \"ШИС II\") бе създадена през 2006 г. и започна да функционира през 2013 г. Тя се използва в 30 държави в цяла Европа и е била консултирана 5 милиарда пъти през 2017 г.", "date": "2018.10.24", "title": "ЕП: Засилване на сигурността чрез информационна система включваща целия ЕС"}
{"url": "http://www.focus-news.net/news/2018/10/24/2582197/hurriyet-sauditskite-vlasti-otkazvat-da-pozvolyat-na-turskata-politsiya-da-pretarsi-kladenets-v-gradinata-na-konsulstvoto-v-istanbul.html", "text": "Властите на Саудитска Арабия са отказали да позволят на турската полиция да потърси кладенец в градината на консулството на Рияд в Истанбул като част от разследването за убийството на журналиста Джамал Ханоги, отбелязва вестник  Hurriyet . \r\nПо-рано представители на Анкара проведоха инспекции в дипломатическата сграда и в резиденцията на генералния консул на Саудитска Арабия. Хашоги, журналист на The Washington Post и критик на властите в Рияд, бе убит след влизането си в консулството на арабското кралство в Истанбул на 2 октомври. \r\nСлед повече от две седмици яростно отричане, че Хъшоги е мъртъв, саудитското правителство на призна на 20 октомври, че той е бил убит при сбиване в консулството и осъдиха убийството му. Турция провежда свое собствено разследване по случая, но към настоящия момент остава неясно къде е тялото на убития журналист. Държавният глава Реджеп Тайип Ердоган обеща да разкрие „цялата истина“ за смъртта на Хашоги чрез специално изявление по-късно тази седмица. Тереза Герова", "date": "2018.10.24", "title": "Hurriyet: Саудитските власти отказват да позволят на турската полиция да претърси кладенец в градината на консулството в Истанбул"}
{"url": "http://www.focus-news.net/news/2018/10/24/2582209/a1-on-makedoniya-opozitsionnata-nova-demokratsiya-sabra-podpiska-s-iskane-ostavkata-na-nikos-kotsiyas-da-bade-napravena-publichno-dostoyanie.html", "text": "С подписи, събрани от 14 депутати, опозиционната „Нова демокрация“ изиска от гръцкия премиер Алексис Ципрас да представи писмото с оставката на вече бившия първи дипломат на Атина – Никос Коцияс – най-напред в парламента, а след това и в публичното пространство, предава скопската електронна медия  A1 On . \r\n„Оставката на Никос Коцияс от поста на министър на външните работи се свързва пряко със справянето на правителството с критични въпроси, отнасящи се до външната политика на страната, като например въпросът с името на БЮРМ и Договора от Преспа, коментарите на министъра на отбраната (Панов Каменос) във връзка с отстъпването на военни бази в рамките на сътрудничеството Гърция-САЩ, публично представени от него алтернативни планове за балканската политика“, пишат депутатите от „Нова демокрация“ в тяхното искане. Тереза Герова", "date": "2018.10.24", "title": "A1 On (Македония): Опозиционната „Нова демокрация“ събра подписка с искане оставката на Никос Коцияс да бъде направена публично достояние"}
{"url": "http://www.focus-news.net/news/2018/10/24/2582226/spetsializirani-ekipi-na-armiyata-razuznaha-i-transportiraha-izvan-sofiya-aviatsionna-bomba-ot-vremeto-na-vtorata-svetovna-voyna.html", "text": "Военнослужещите от състава на военното формирование на Сухопътните войски в Горна баня и от авиобаза Крумово в 18.30 часа извършиха разузнаване на боеприпаса, открит при изкопни работи за строежа на метрото в района на столичния булевард „Евлоги и Христо Георгиеви“ № 82. Установено е, че това е осколъчнофугасна 220-килограмова авиационна бомба от времето на Втората световна война. Това съобщиха от пресцентъра на  Министерство на отбраната . \r\nВ 19.00 часа специализираните екипи извършиха транспортиране на  авиобомбата. Военнослужещи от Военна полиция осигуряват ескорт за безопасност при транспортирането.  \r\nАвиобомбата ще бъде унищожена утре, 25 октомври, в район, извън населени места, на полигона в Сливница.  \r\nДействията на специализираните екипи се ръководят от полковник Йорданов – началник на сектор „Инженерни войски“ от командването на Сухопътните войски. \r\nМинистърът на отбраната Красимир Каракачанов на място благодари на военнослужещите за бързата и навременна реакция. Въпреки настъпилата тъмнина с професионалните си действия те успяха бързо да извлекат бомбата и да я транспортират извън София. Това даде възможност на евакуираните в близките блокове жители да се приберат в апартаментите си.", "date": "2018.10.24", "title": "Специализирани екипи на армията разузнаха и транспортираха извън София авиационна бомба от времето на Втората световна война"}
{"url": "http://www.focus-news.net/news/2018/10/24/2582243/skopie-info-makedoniya-vapreki-che-ima-oshte-dva-mesetsa-makedontsite-oshte-sega-rezervirat-posreshtane-turisticheskite-agentsii-s-atraktivni-oferti-za-nova-godina.html", "text": "Мистичната Индия, Светата земя Израел, Париж – градът на модата, любовта и виното, или традиционните ски писти в Австрия, или България са топ дестинации, които се предлагат, а част от тях и се продават за предстоящите коледни и новогодишни празници, предава  „Скопие инфо“  и добавя, че въпреки че има още два месеца, македонците още сега запазват с атрактивни оферти за Нова година.  \r\nТуристическите агенции са изненадани от безпрецедентния интерес на македонците за новите дестинации, които се предлагат, и че се плащат и резервират още в началото на есента. Медията предава, че Индия и Израел са ново откритие на македонците с по-дълбок джоб и за любителите на мистиката, които винаги търсят нещо повече. За други дестинации цените са останали непроменени спрямо предходните години, от 90 евро за празнуване на Нова година в близки метрополии, до 1500 евро за многодневни екскурзии до Малдивите, Тайланд или Бали, Индия, Израел, Китай,  предава Радио „Фокус“ в рубриката „Балкански туристически часовник“. \r\n„Скопие инфо“ цитира туроператорите, според които всички работят на пълен работен ден през тази година, че продават резервациите като халва, особено онези по-солените, разбирайте по-скъпите. А програми има за Индия, Израел, Дубай, Барселона, Истанбул, София, Атина, Париж. Има и местни дестинации като Берово и Охрид. Според информацията най-големият интерес към за Израел и Индия. Цените варират от 89 евро до най-близкия полупансион и осигурен транспорт, а най-скъпата е Индия, която струва 1,490 евро за полупансион с 9 нощувки, Израел струва 1,150 евро на полупансион с 6 нощувки. Индия определено е най-търсената. Оказва се, че македонците искат горещите дестинации да избягат от студа, според туристическата агенция в Скопие. \r\nВъпреки, че все още е рано, любителите на снега вече резервират за Боровец и Банско в България, които са най-търсени, пише изданието. Има интерес и към Копаоник в Сърбия и австрийски ски центрове. \r\nПариж се предлага за 500 евро с 5 нощувки със закуска. Особено трудни са индивидуални екскурзии като Дубай, Малдивите, Тайланд, Бали, но те се организират за Нова година през оставащите месеци. \r\nОнези, които ще плащат по-рано, получават голяма отстъпка, съобщават още от медията.", "date": "2018.10.24", "title": "„Скопие инфо“ (Македония): Въпреки че има още два месеца, македонците още сега резервират посрещане – туристическите агенции с атрактивни оферти за Нова година"}
{"url": "http://www.focus-news.net/news/2018/10/24/2582242/boepripas-ot-vtorata-svetovna-voyna-beshe-otkrit-v-sofiya-obzor.html", "text": "При изкопни работи за строежа на метрото в района на столичния булевард „Евлоги и Христо Георгиеви“ № 82 в столицата беше открит авиационен боеприпас. Пристигналите на място военнослужещи установиха, че това е осколъчнофугасна 220-килограмова авиационна бомба от времето на Втората световна война. \r\nДвижението в района беше ограничено, имаше промени и в маршрутите на автобусните линии №72, 75, 213, 280 и 9. Бяха евакуирани 129 ОУ „Антим I“, 164 гимназия „Мигел де Сервантес“, както и жилищните сгради. Районът се охраняваше от СДВР. На място пристигнаха специалисти от Военновъздушните сили (ВВС) и Сухопътните войски. За отстраняването на боеприпаса беше използвана подемна техника. Военна полиция осигури ескорт на придвижването и съдейства на органите на МВР за безопасността в района.  \r\nВ 19.00 часа специализираните екипи извършиха транспортиране на авиобомбата извън столицата. Авиобомбата ще бъде унищожена в четвъртъй в район, извън населени места, на полигона в Сливница.  \r\nМинистърът на отбраната Красимир Каракачанов на място благодари на военнослужещите за бързата и навременна реакция. Въпреки настъпилата тъмнина с професионалните си действия те успяха бързо да извлекат бомбата и да я транспортират извън София. Това даде възможност на евакуираните в близките блокове жители да се приберат в апартаментите си.", "date": "2018.10.24", "title": "Боеприпас от Втората световна война беше открит в София (ОБЗОР)"}
{"url": "http://www.focus-news.net/news/2018/10/24/2582244/smolyan-na-dimitrovden-tsarkvata-v-selo-peshtera-shte-otpraznuva-hramoviya-si-praznik.html", "text": "На 26 октомври /петък/, когато Църквата почита свети великомъченик  Димитрий  Мироточиви, църквата в село Пещера, община Смолян, носеща името на светеца, ще празнува. Това съобщиха от  Архиерейско наместничество – Смолян . По традиция тогава се събират родените в това селце пещерци, установени в Смолян и в различни селища в страната, както и много гости. \r\nПразничната св. Литургия  в храма „Св. Димитър“ от 10:00 часа ще отслужи председателят на храма отец Георги Атанасов. С него ще пее църковният хор с диригент Юлияна Атанасова. \r\nЗа храмовия празник на църквата в с. Пещера има осигурено безплатно пътуване. Автобусът ще тръгне в 9 часа от паркинга пред супера в Горно Райково и ще спира на всяка спирка в града.  За празника ще има осветен курбан. \r\nС благословението на Негово Високопреосвещенство Пловдивски митрополит Николай на Димитровден Негово Високопреподобие архимандрит  Висарион ще отслужи от 9:00 часа света божествената Литургия в катедрален  храм „Св. Димитър“ – град Пещера. \r\nСв. Димитър е роден през 270 г. в град Солун, с баща управител на града. От малък е вярващ в Христос. След смъртта на родителите му бил назначен на висок военен пост, император Максимилиан поискал Димитър да се откаже от вярата в Христа и да преследва християните. Не успял да го склони, затова го хвърлил  в тъмница.   Бил мъчен и прободен с копие през 306 г. След като гоненията на християните били прекратени, над лобното място и гроба на св. Димитър в Солун бил построен малък храм. В него ставали много чудеса. По-късно храмът бил разширен и тогава намерили нетленните останки на мъченика. От тях потекло благовонно миро и затова Църквата го нарекла Свети Димитър Мироточиви. \r\n„Почитта към Св. Димитър Солунски е разпространена широко на Балканите, особено в Света Гора. Името на св. Димитър е свързано и с историята на българския народ. През  1185 година, по време на двувековното византийско робство, братята-боляри Асен и Петър обявили в Търновград, че не признават повече византийската власт. Това станало на 26 октомври, на храмовия празник на построената от тях църква, наречена на св. Димитър. Закриляни от него, въстаниците довели  борбата за независимост и възстановяване на българската държавност до успешен край.  През пролетта на 1187 г., след неуспешна обсада на гр. Ловеч, византийският император подписал мирен договор, който признал властта на Асен и Петър над Северна България. Така започнала историята на Второто българско царство.“ \r\nЗаповядайте на храмовия празник в село Пещера на 26 октомври. Нека заедно да благодарим на св. Димитър за благодеянията му към нашия народ и към всички вярващи, призовават от Архиерейското наместничество в Смолян.", "date": "2018.10.24", "title": "Смолян: На Димитровден църквата в село Пещера ще отпразнува храмовия си празник"}
{"url": "http://www.focus-news.net/news/2018/10/24/2582246/pravitelstvoto-otselya-i-pri-tretiya-vot-na-nedoverie-obzor.html", "text": "Парламентът отхвърли вота на недоверие към кабинета „Борисов“ 3 на тема „Здравеопазване\". \"За\" вота гласуваха 99 народни представители, \"против\" - 133 и \"въздържали се\" - 0 , с което той бе отхвърлен. \r\nЗа да е успешен вотът, за него трябва да са гласували повече от половината от всички народни представители. При отхвърляне на вота на недоверие към правителството, такова може да се поиска на същото основание едва след 6 месеца. \r\nВотът бе внесен на 15 октомври с подписите на всички 79 народни представители от ПГ на „БСП за България“ заради провала на правителството в сферата на здравеопазването. Решението за него бе взето на заседание на Националния съвет на БСП в края на септември, а след това опозицията осъществи извънпарламентарни консултации със съсловните организации. Мотивите на опозицията бяха разделени на три части: състояние на здравеопазването, предложенията за реформи в системата и алтернативата на БСП. \r\nТова е третият вот на недоверие към кабинета. Предходните два на тема „Корупция“ и „Сигурност“ не успяха да минат. \r\nГласуването се проведе, след като в петък се осъществиха разискванията по него, които продължиха около 3 часа.  \r\nТогава в пленарна зала от БСП отново настояха кабинетът да подаде оставка. „За 10 години доведоха здравеопазването до там, че думите „достъпност“ и „безплатност“, се заменят с „връзки“ и с „пари“, изтъкна лидерът на БСП Корнелия Нинова. Левицата се обяви за връщане на държавата в управлението на здравната система, регулация и контрол, както и за гарантиран достъп на всеки до здравеопазване. От БСП посочиха, че управляващите са оставили здравната система да се оправя сама. Те настояха здравната система да работи в пазарни условия, при ясни правила за преструктуриране. \r\nПредседателят на ПГ на ГЕРБ Цветан Цветанов коментира: „Благодарим на БСП, че за първи път в парламентарната история, внесоха вот на недоверие за намерения“. „Вотът на недоверие е единственият системен подход на БСП за политически послания“, посочи той и обърна внимание на това, че БСП никога не дават алтернатива или решения на въпросите, които вълнуват гражданите. Д-р Даниела Дариткова от ГЕРБ заяви, че не забелязва в лидера на БСП Корнелия Нинова желание за диалог, а за противопоставяне. Тя определи алтернативата на левицата за здравеопазване като лозунг от добре забравеното старо време.  \r\nОт „Обединени патриоти“ защитиха мерките на правителството в сектор „Здравеопазване“. Те изтъкнаха 15-процентното увеличение на бюджета на НЗОК.  \r\nОт ДПС заявиха, че подкрепят вота заради безвремието в здравеопазването. Д-р Нигяр Джафер обърна внимание на неудържимия срив на доверие от страна на пациентите, на лекарите и медицинските специалисти към системата. Тя обяви, че ГЕРБ управлява 10 години, което е достатъчно време да види проблемите в здравеопазването и да ги коригира. \r\nПо време на разискванията в пленарна зала присъстваха вицепремиерът Томислав Дончев и министрите Кирил Ананиев, Боил Банов, Теменужка Петкова, Николина Ангелкова, Цецка Цачева, Нено Димов, Емил Караниколов, Румен Порожанов, Младен Маринов, Петя Аврамова. Премиерът Бойко Борисов не беше в залата заради ангажименти в Брюксел. След разискванията здравният министър Кирил Ананиев заяви, че „здрав“ вот на недоверие не се прави с „болни“ аргументи. Той опроверга твърденията на опозицията, че не е разговарял с никого за моделите за здравеопазване. Министърът уточни, че само пациентските и синдикалните организации са категорично против предлаганите два модела. Кирил Ананиев беше категоричен, че ще се срещне с всички политически сили, за да им обясни какви са изводите след дискусиите по новите модели. „Не сте виждали такъв подход, но може би и такъв ще трябва да видите“, коментира министърът. \r\nДеница КИТАНОВА", "date": "2018.10.24", "title": "Правителството оцеля и при третия вот на недоверие (ОБЗОР)"}
{"url": "http://www.focus-news.net/news/2018/10/24/2582245/234-snegorina-sa-v-gotovnost-za-zimniya-sezon-v-stolitsata-obzor.html", "text": "234 снегорина са в готовност за зимния сезон в столицата. Това стана ясно от думите на кметa на Столична община Йорданка Фандъкова, която провери на готовността за зимно почистване на една от фирмите. От 23 октомври са започнали проверки на готовността за зимно почистване. Те се извършват от екипи на Столичния инспекторат. София е разделена на 8 зони, отделно от това са зони за общинските пътища и част от републиканската пътна мрежа, за която отговаря Столична община. \r\nКметът Фандъкова уточни, че фирмите разполагат с 53 снегорина за територията, която е извън градската част по републиканските и общинските пътища. По думите ѝ има и 52 броя допълнителна техника за града и 14 броя допълнителна за зоните около София.   \r\nВ различните райони на града са определени 68 местостоянки, където ще бъдат разположени първоначално снегорини за реакция при снеговалеж. \r\nТя съобщи, че тази година предварително ще бъде обработено избрано трасе с разтвор на натриев хлорид, за да се види дали това е подходящ метод за нашите условия. Фандъкова обърна внимание и на санкциите за снегопочистващите фирми и ги определи като сериозни. Тя припомни, че за миналия зимен сезон са наложени санкции в размер на над 3,5 млн. лв. за некачествено почистване. Контролната \r\n„За непочистена навреме спирка, навреме означава до 7.30 ч. фирмата дължи до 2000 лв. санкция. Ако снеговалежът започне след обяд, до 19.30 часа е срокът за почистване. Непочистени площади, тротоари, подходи към подлези и метростанции, пешеходни пътеки санкцията е за всеки 100 кв. м – 1000 лв. Ангажимент на собствениците на сгради е да почистят тротоарите пред своите сгради. Кметът Фандъкова посочи, че в организацията на работа по почистването на града е проучван и ползван опита на Виена. При посещението ѝ в австрийската столица е била представена технология за предварителна обработка с използването на воден разтвор, което се предвижда да бъде пилотно проучено., допълни кметът. Фандъкова коментира, че разчита на колегите си от Столичния инспекторат и припомни, че той разполага с GPS система, която следи в реално време почистването и работата на техниката. \r\nДеница КИТАНОВА", "date": "2018.10.24", "title": "234 снегорина са в готовност за зимния сезон в столицата (ОБЗОР)"}
{"url": "http://www.focus-news.net/news/2018/10/24/2582247/shumen-shte-bade-predstavena-izlozhbata-ilyuzii-na-mladiya-skulptor-ismail-yusufov.html", "text": "На 25 октомври, от 17.30 ч. в Изложбена зала на Регионална библиотека „Стилиян Чилингиров” ще бъде открита скулптурната изложба „Илюзии” на Исмаил Юсуфов. Това съобщиха от  библиотеката . Представянето на младия скулптор е организирано от Шуменската библиотека с финансовата подкрепа на Национален фонд „Култура” в рамките на проекта „И библиотеката – сцена за млади”, чиято идея е да популяризира таланта и творчеството на дебютиращи творци в подкрепа на тяхната разпознаваемост в общественото пространство, а заедно с това да утвърди ефективни библиотечни практики за маркетинг на културата и образованието. Исмаил Юсуфов е възпитаник на Шуменски университет „Епископ Константин Преславски” – специалност „Педагогика на обучението по пластични изкуства”. В съответствие със своя професионален интерес младият скулптор е участвал като асистент при изработката на паметника на репресираните от тоталитарния режим в Шумен и на бюст-паметника на Христо Ботев в с. Ветрино. Има участия в общи изложби скулптура и монументална стенопис. Настоящата изложба релефи ще е първата му самостоятелна.", "date": "2018.10.24", "title": "Шумен: Ще бъде представена изложбата „Илюзии” на младия скулптор Исмаил Юсуфов"}
{"url": "http://www.focus-news.net/news/2018/10/24/2582248/kyustendil-uchenitsi-ot-dupnitsa-sa-uchastvali-v-initsiativata-nay-golemiyat-urok-v-sveta.html", "text": "Ученици от Дупница са участвали в инициативата „Най-големият урок в света“. Това съобщиха за  Радио „Фокус” – Кюстендил  от Регионално управление на образованието – Кюстендил. Учителите и учениците от Средно училище „Св. Паисий Хилендарски“ са се включили в проекта. Учениците от гимназиален етап са показали на четвъртокласниците филми, представена е и презентация за популяризиране на глобална тема за качествено образование. Присъстващите са коментирали  правото на всички деца да се образоват. Те са се запознали с истории на деца, които не ходят на училище и какви са причините за това. Събитието е преминало под мотото „Деца разказват на деца най-големия урок на света“. \r\nВенцеслав ИЛЧЕВ", "date": "2018.10.24", "title": "Кюстендил: Ученици от Дупница са участвали в инициативата „Най-големият урок в света“"}
{"url": "http://www.focus-news.net/news/2018/10/24/2582223/zoran-zaev-sega-ne-e-vreme-za-prezhdevremenni-izbori.html", "text": "Министър-председателят на Македония Зоран Заев изрази увереност, че воденото от него правителство ще завърши четиригодишния си мандат. Съгласно думите му, в страната не трябва да бъдат организирани предсрочни парламентарни избори, защото за тях са важни опозицията, албанските политически партии и преди всичко – парламента, съобщава електронното издание на скопския вестник  „Нова Македония“ . \r\n„Знаете моята позиция, освен ако е крайно необходимо  и всички важни фактори го предизвикат, тогава биха отишли на избори. Аз вярвам в пълния мандат, преди всичко заради икономиката, заради бизнеса, заради всички институции, заради гражданите - да могат най-накрая да планират, а това означава и успех и развитие и цялостен растеж“, коментира Заев в отговор на журналистически въпроси при посещението си в Стоби. \r\nТой добави, че изборите ще бъдат необходимост, ако ситуацията в парламента бе различна.  \r\n„Сега виждаме, че тя е възможна и ние ще продължим по този път. Знам, че в началото на април или в края на март ще има президентските избори. Вероятно до края на годината ще утвърдим, че само те ще бъдат проверени, но пак ще повторя, аз съм само един от тези, които са важни за такива решения, тук е важна опозицията, албанските политически партии, тук преди всичко е важен парламентът“, подчерта македонският премиер. \r\nНа въпрос дали депутатите от опозицията, които в петък подкрепиха предложението за присъединяване към конституционни промени ще станат членове на СДСМ , той отговори, че те са членове на ВМРО-ДПМНЕ.  Тереза Герова", "date": "2018.10.24", "title": "Зоран Заев: Сега не е време за преждевременни избори"}
{"url": "http://www.focus-news.net/news/2018/10/24/2582254/", "text": "На 25 октомври, сряда, Турция и Европейският съюз ще се срещнат, за да разговарят за „политическия диалог“  помежду им, информира турската агенция  Anadolu Agency , като цитира изявление на турския външен министър  \r\nВ дневния ред на срещата са включени теми, свързани с развитието на преговорния процес между Турция и ЕС, финансовото сътрудничество, включително предприсъединителните фондове и либерализацията на визовия режим, митническия съюз, енергетика, търговия, борбата с тероризма и въпроси, свързани с миграцията. \r\n“Ще обменим мнения по регионални и международни теми, и по-специално Сирия, Ирак и мирът в Близкият изток”, се уточнява в изявлението на турското външно министерство. \r\nТурската делегация ще се води от заместник външния министър и директор по европейските въпроси посланик Фарук Каймакчи, а делегацията на ЕС – от заместник генералния секретар Жан-Кристоф Белиар и генералния директор по политиката за съседство и преговори за разширяване към Европейската Комисия Кристиян Даниелсон. \r\nТурция кандидатства за членство в Европейската икономическа общност, предшественик на ЕС в 1987 г., в 1997 г. страната бе готова за приемане в блока, а разговорите за присъединяване започнаха в 2005 година.  Ивелина Ватова", "date": "2018.10.24", "title": "Anadolu Agency: Турция и Европейският съюз ще се срещнат за „политически диалог“"}
{"url": "http://www.focus-news.net/news/2018/10/24/2582249/sport-grigor-dimitrov-priklyuchi-uchastieto-si-na-turnira-vav-viena.html", "text": "Григор Димитров загуби от миналия през квалификации Михаил Кукушкин, № 71 в световната ранглиста, в трисетов мач и приключи участието си на турнира във Виена още в първия кръг. \r\nБългаринът, поставен под № 3 в схемата, направи 65 непредизвикани грешки и загуби с 4:6, 6:4, 4:6 от казахстанеца с руски корени, който записа трета победа от четири мача срещу Димитров. \r\nВ следващия кръг Кукушкин ще срещне друг квалификант – Андрей Рубльов. Двамата играха един срещу друг в квалификациите, като казахстанецът стигна до победата, а руснакът също продължи напред като „щастлив губещ“.", "date": "2018.10.24", "title": "Спорт: Григор Димитров приключи участието си на турнира във Виена"}
{"url": "http://www.focus-news.net/news/2018/10/24/2582252/varna-fondatsiya-detsata-na-balgariya-realizira-sas-sabrani-sredstva-detskata-ploshtadka-prednaznachena-za-uchenitsi-s-narusheno-zrenie.html", "text": "Фондация „Децата на България“ реализира със събрани средства детската площадка, предназначена за Специалното училище за ученици с нарушено зрение „Проф. д-р Иван Шишманов“ – Варна. Това каза за  Радио „Фокус“ – Варна  директорът на училището Жулиета Петкова. Досега фондацията е набрала към 130 000 лева и е направила дарения на три институции в България. „Радвам се, че съществуват такива млади хора, които рискуват и дават всичко от себе си. Мисията им е да помогнат на здравни, образователни и други институции за създаване на един по-добър свят за децата на България. Те повярваха в нас, като първия ни проект с тяхно участие е за изграждане на Wi-Fi достъп на територията на цялото училище и пансиона на стойност 9600 лева. Общата стойност на двете дейности към училището ни надхвърля 40 000 лева“, каза още Жулиета Петкова.", "date": "2018.10.24", "title": "Варна: Фондация „Децата на България“ реализира със събрани средства детската площадка, предназначена за ученици с нарушено зрение"}
{"url": "http://www.focus-news.net/news/2018/10/24/2582253/vratsa-vremenno-se-ogranichava-dvizhenieto-po-patya-vratsa-lilyache-poradi-patnotransportno-proizshestvie.html", "text": "Временно се ограничава движението по път III-101 Враца – Лиляче поради пътнотранспортно произшествие. Това съобщиха от  Агенция „Пътна инфраструктура“ . Движението се осъществява по обходен маршрут през път I-1 Враца – Краводер до разклона за Бели Извор – Власатица – Лиляче. Движението се регулира от пътна полиция.", "date": "2018.10.24", "title": "Враца: Временно се ограничава движението по пътя  Враца – Лиляче поради пътнотранспортно произшествие"}
{"url": "http://www.focus-news.net/news/2018/10/24/2582256/mia-premierat-zaev-ostava-otvoren-kam-opozitsiyata-i-neynite-predlozheniya-za-konstitutsionni-promeni.html", "text": "„Оставам отворен към опозицията и съм готов да включим нейните предложения за укрепване на идентичността, за гарантиране на гласуването в Гърция, на нашата интеграция в ЕС“, това е обявил Зоран Заев и е добавил, че по-късно в сряда ще проведе консултации с всички парламентарни групи, съобщава  МИА  . \r\n„Искам да проведа първата консултация. Правителството направи предложенията си за промени и ги изпрати в Парламента, но преди да започнем дебатите, искам да седнем и заедно окончателно да ги подготвим. Ако депутатите са готови, ще го направим в четвъртък, дори и ако сесията за въпроси и огтовори да се отолжи за 31 октомври.“ Това е казал Заев пред македонски репортери, докато в сряда е бил на посещение в археологическата забележителност „Стоби“ в централна Македония.  Ивелина Ватова", "date": "2018.10.24", "title": "МИА: Премиерът Заев остава отворен към опозицията и нейните предложения за конституционни промени"}
{"url": "http://www.focus-news.net/news/2018/10/24/2582251/plovdiv-za-z2-ri-pat-v-klisura-shte-se-provede-praznik-na-kartofa-plodorodieto-i-zemedelskite-proizvoditeli.html", "text": "За З2-ри път в Клисура ще се проведе Празник на картофа, плодородието и земеделските производители. Това съобщи за  Радио „Фокус”- Пловдив  кметът на Клисура Генка Тодорова. Празникът е на 27 октомври, събота. „По принцип той се провежда всяка година около Димитровден, защото тогава се приключва земеделската година и се прибира реколтата”, каза Тодорова. Предвидено е тържествено откриване на празника, базар със земеделски продукти, изложба с кулинарни изкушения с конкурсен характер и народно веселие с Оркестър „Калофер”. „Традиционно се предлагат кулинарни специалитети, приготвени от децата от местната гимназия и други граждани, пана от подръчни природни материали и др. Ще бъдат показани и природни феномени – големи тикви, моркови, картофи и др.”, каза Тодорова. \r\nНа увеселителния есенен празник пристигат хора от цялата страна, които се водят от туроператори. По думите на кмета на Клисура подобен празник няма в страната. „За първа година град Копривщица направи подобен празник, който се нарича Празник на барабоя, на 13 октомври, но празникът си е наш и ние се гордеем, че успяваме да го провеждаме за 32-ри път”, добави Генка Тодорова. \r\nЦветана ТОНЧЕВА", "date": "2018.10.24", "title": "Пловдив: За З2-ри път в Клисура ще се проведе Празник на картофа, плодородието и земеделските производители"}
{"url": "http://www.focus-news.net/news/2018/10/24/2582255/cyprus-mail-kipar-turtsiya-nyama-da-pozvoli-na-gartsiya-da-se-namesva-v-iztochnoto-sredizemnomorie.html", "text": "Правителството в Никозия обяви, че няма да допусне да го въвлекат в играта на нерви, която играе Турция, обяви англоезичният всекидневник  Cyprus Mail , след предупрежденията на Анкара, че тя няма да позволи никакви активности в източното Средиземноморие без нейно участие.  \r\nПравителственият прессекретар Продромос Продрому заяви, че Турция се опитва да създава напрежение в региона, но Кипър няма да се въвлече в тази игра и ще продължи да се опира на международното право. \r\n“Много от действията на Турция са незаконни и в нарушение на международното право, но в никакъв случай ние няма да се присъединим към тази изкуствена атмосфера, с която се прави опит да се създаде фалшива представа за съществуването на различия или спорове,” е заявил Продрому.  \r\nПо-рано турският военен министър каза, че Анкара няма да позволи на Гърция да се намесва в нейните работи в източното Средиземно море. Това се случи няколко дни след като турската страна се оплака, че гръцка фрегата е обезпокоила неин кораб, който е проучвал енергийни ресурси в региона.  \r\nВъпросът за подобни запаси в тази част на Средиземно море, както и спорът за морските граници на Гърция пораждат напрежения между натовските съюзници, разделени от Егейско море.   \r\nИнтересите и претенциите на Турция, Гърция и Република Кипър си съвпадат по отношение на юрисдикцията на офшорните петролни и газови зони в източното Средиземно море.   Ивелина Ватова", "date": "2018.10.24", "title": "Cyprus Mail (Кипър): Турция няма да позволи на Гърция да се намесва в Източното Средиземноморие"}
