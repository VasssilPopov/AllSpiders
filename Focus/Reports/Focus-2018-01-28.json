{"url": "http://www.focus-news.net/news/2018/01/28/2482402/hristo-pimpirev-antarktik-kanil-sam-na-antarktida-deputati-i-horata-sa-mi-kazvali-da-gi-ostavya-tam-preporakata-e-za-mnogo-parlamenti.html", "text": "Канил съм на Антарктида депутати и хората са ми казвали да ги оставя там, препоръката е за много парламенти. Това заяви проф. Христо Пимпирев, антарктик, в дискусията “За България, психологията на властимащите и експедициите” с Илиана Беновска в предаването “Беновска пита” по Радио К2 и Канал 3, съобщиха от екипа на предаването. \r\nВ разговора бе коментирана работата през оставащите месец и половина от 26-тата Антарктическа експедиция. „По какъв повод сега сте на летището?“, попита водещата Илиана Беновска. Христо Пимпирев отговори: „Аз вече мога да живея на летището, защото непрекъснато съм тук. В случая съм тук, защото заминава последната научна група за българската база от 26-та антарктическа експедиция. Фактически остава още месец и половина да се работи на българското парче земя на остров Ливингстън и в края на март базата ще бъде закрита за предстоящия зимен сезон!“.\r\n„Вие изпращате на Терминал 2 последния екип, който заминава по маршрута Рим-Сантяго де Чили-Пунта Аренас-остров Кинг Джордж-остров Ливингстън и това са геолозите Камен Бонев, Дончо Дочев, лекарят д-р Мартин Любомиров, логистиците Мирослав Цвяятков и Николай Николов и екипът, работещ по международен образователен проект – писателката и физичка Людмила Филипова и астрофизика Нуно Перейра от Португалия. Кажете нещо повече за този проект?“, попита водещата Илиана Беновска. Христо Пимпирев отговори, че най-интересното, което предстои да се прави в следващия месец и половина, е именно образователният проект, който е международен, заедно с колегите от Португалия. „Тъй като Антарктида е континентът на бъдещето, континентът за нашите деца и затова тя трябва да навлезе в образованието, в училищата, тъй като в много страни тя се изучава вече доста сериозно в училищата, например във Великобритания, Франция, САЩ, Белгия!“, обясни антарктикът. Според него е редно и нашите деца да знаят, че Антарктида е континентът на бъдещето и дава отговор на загадки, които засягат цялото човечество. Изследванията от този образователен проект ще влязат в училищата в България, както и в Португалия. Избрани са три училища в София и две в Португалия, където резултатите от проекта ще бъдат анализирани от децата. Целта децата да могат да мислят и да усещат ставащото на този континент, защото то е изключително важно. \r\nПроф. Пимпирев даде оценката си за нравите в обществения живот в България. „Периодът, в който в София и в много други населени места по целия свят въздухът е с повишена замърсеност, Вие как озонирате, в преносен смисъл ме разбирайте също, нравите и атмосферата в България? Защо не вземете да поканите с Вас малко повече политици, да ги попречистите на чистото място Антарктида?“, попита водещата Илиана Беновска. Христо Пимпирев отговори, че е отправял такова предложение, дори целият парламент на Бразилия е правил заседание на тяхната полярна база на остров Кинг Джордж. „Аз на шега съм казвал, че каня целия парламент, но съм срещал и другия въпрос – ами по-добре ги оставете всичките там да си заседават! Така че това е мнението за нашия парламент и то е много отдавна, не е от сегашния парламент!“, добави антарктикът. \r\nХристо Пимпирев заяви, че на Антарктида българите доказваме, че можем да работим заедно като екип, всеки да разчита на другия. Там завистта и дребните дрязги не съществуват. Докато в България няма разбирателство и в политическия живот непрекъснато сме свидетели на обиди едни към други. Няма разбирателство дори и в такъв важен момент като сегашния, когато председателстваме ЕС. „Пак демонстрации по улиците, всеки иска да покаже какво не му харесва. Нормално е, на всеки нещо няма да му хареса, затова светът е интересен, пъстър, затова има демокрация. Но нека да седнем и да се разберем помежду си, а не да си показваме непрекъснато мръсните кирливи ризи пред света!“, призова ученият. \r\n„Вие работите там в обстановка, която не позволява много противоречия и волности, ако мога така да се изразя, а повече строги правила, които вероятно се уточняват предварително с екипите и се спазват. Това кара ли Ви да мислите, че би могло и трябва да се пренесе подобен род отношения малко и в България, защото сякаш демокрацията, извинете за антидемократичното изказване, всички взеха много да искат, но малко взеха да дават отсреща и да съдействат?“, попита водещата Илиана Беновска. Христо Пимпирев се съгласи и продължи, че нещата у нас и на Антарктида са поставени почти на една и съща основа. „Там живеем по едни правила, ако не живееш по тези правила ти просто ще загинеш! Тук също живеем по правила, това са законите, но това е, че много малко спазваме законите, това е нашата беда! Трябва да има сериозно правосъдие, спазване на законността. Именно затова се получава, че не сме от водещите страни в ЕС, а малко по-назад! Иначе на Антарктида спазваме правилата, иначе просто трябва да си закрием базата, дано не си закрием държавата само!“, заяви антарктикът. \r\nПроф. Христо Пимпирев направи оценка и на кабинета „Борисов 3“ и инициативата му за даване на ясна европейска перспектива на Западните Балкани. „Каква оценка давате на кабинет „Борисов 3“ и на министър-председателя Борисов в надграденото му качество да бъде обединител на Западните Балкани и трансмисия между Турция и Европа?“, попита водещата Илиана Беновска. Христо Пимпирев отговори, че това е чудесна инициатива в областта на външната политика, защото на Балканите все още има доста държави, които не са членове на ЕС. Според него когато ние съдействаме на тези държави и им помогнем да станат членове на ЕС – тогава всички ще станат по-силни. „Знаем толкова отдавна идеята за балканска федерация, сега ние ще влезем в Европейската федерация, което е много по-силно. Така че тази инициатива аз изцяло я приветствам!“, категоричен бе ученият. Той обясни, че тъй като сме лидери сред балканските държави в изучаването на Антарктида, ние даваме своя опит. По същия начин трябва да станем лидери и в инициативата Западните Балкани да станат членове на ЕС. Освен това Турция е наш съсед, който е богат и отлично въоръжен, така че трябва да имаме добри отношения. \r\nБе дискутирана и темата: „Годишния отчет на президента Румен Радев“. „Какво ще кажете за годишния отчет на президента Румен Радев и вицепрезидента Илияна Йотова и специално за критиките на Радев към парламента, към политиката на Борисов и към Министерски съвет?“, попита водещата Илиана Беновска. Христо Пимпирев отговори, че по принцип подкрепя това да има критика, според него така се ражда истината и вървим напред. „Нямаше критики по времето на другаря Тодор Живков, тогава всички бяхме заедно и за. Трябва да има критики, трябва да се изкарват на бял свят и пред обществото тези неща, които се счита, че не са правилни, за да може да се поправят. Защото ако си мълчим това ще остава и няма да можем да вървим напред!“, заяви ученият. Според него имаме разделение на властите, така че е нормално да има и критики, а не само ръкопляскане от едната и от другата страна. \r\n„Тоест Вие одобрявате критиките на президента Радев и се съгласявате с тях, така ли да Ви разбирам?“, попита водещата Илиана Беновска. Събеседникът й отговори, че одобрява да има критика, защото без критика не можем да вървим напред. „Не можем само да ръкопляскаме и да казваме – Това правителство на Борисов е страхотно! Трябва да бъдат изкарвани и нещата, които действително не са наред. Ние сме демократична държава, имаме плурализъм, така че е нормално да го има това!“, заяви ученият. \r\nПроф. Пимпирев заяви позиция и относно вота на недоверие. „Ефективен ли беше вотът на недоверие от страна на БСП, ефективни ли бяха критиките, което казвате, че одобрявате?“, попита водещата Илиана Беновска. Христо Пимпирев отговори, че самият вот е бил обречен, защото е било напълно ясно, че няма да мине. БСП обаче е опозиция и като такава е нормално да се опитва да свали действащото правителство и да дойде на власт, така е в целия свят. Тя с всички средства се опитва да разклати правителството и едно от тях е именно вотът на недоверие. \r\nБе обсъден и игралният филм за Антарктида. „За Вас започва да се снима игрален филм – „Писма от Антарктида“, в който ще играете сам себе си!“, съобщи водещата Илиана Беновска. Христо Пимпирев отговори, че това наистина е първият български игрален филм за Антарктида. Той продължи, че филмът не е специално за него, а за континента, играят много талантливи артисти, самият учен е консултант.\r\n „Не е ли вярно това, че ще изиграете сам себе си?“, попита водещата Илиана Беновска. Събеседникът й отговори, че това наистина е така, ще играе ръководиел на експедицията. Някои от кадрите са снимани на Антарктида – заедно с оператора Румен Василев са заснели буря, изригването на вулкан и други неща, които ще влязат във филма.\r\nВеруюто му: „Вие, както казахте, може би трябва да си останете на летището, Вие прекарвате повече време от съзнателния си живот по експедиции и изследвания в чужди държави и места, а не в България и вкъщи, имате ли любима мисъл, любимо верую?“, попита водещата Илиана Беновска. Христо Пимпирев отговори, че наистина прекарва голяма част от времето си по пристанища и летища, което е изтощително, но го прави за България, за да се види, че страната ни е част от големия свят, а не забутана страна в Югоизточна Европа. \r\n„Точно така и в подкрепа на това искам да ми кажете имате ли любима мисъл, която Ви мотивира, крепи и Ви кара да вървите напред и нагоре с усещането, че това е мисия и тя трябва да продължи?“, попита водещата Илиана Беновска. Христо Пимпирев отговори, че веруюто му е, че България ще я бъде, ще е просперираща държава и ще заеме своето достойно място в глобализиращия се свят със своята идентичност и с хората си, които са изключително талантливи. „Абсолютно съм убеден, че България ще я бъде!“, завърши Христо Пимпирев разговора си с Илиана Беновска в предаването “Беновска пита” по Радио К2 и Канал 3 на 28 януари 2018 година.", "date": "2018.01.28", "title": "Христо Пимпирев, антарктик: Канил съм на Антарктида депутати и хората са ми казвали да ги оставя там, препоръката е за много парламенти"}
{"url": "http://www.focus-news.net/news/2018/01/28/2482396/slavyanka-simitchiyska-inspektsiya-po-truda-blagoevgrad-352-narusheniya-po-trudovite-pravootnosheniya-sme-konstatirali-prez-mesets-dekemvri.html", "text": "352 нарушения, свързани с трудовите правоотношения, са констатирани от „Инспекция по труда“ – Благоевград през месец декември. Това каза за Радио „Фокус“-Пирин Славянка Симитчийска,  директор на Дирекция „Инспекция по труда“ – Благоевград. По думите й са установени 14 души да полагат труд без сключен писмен трудов договор и регистриран в Териториалната дирекция на Националната агенция за приходите. \r\n„За отстраняване на констатираните нарушения са дадени 741 задължителни за изпълнение предписания. На 9 лица, които са намерени да полагат труд без трудов договор, с постановления е обявено съществуването на трудово правоотношение“, каза Симитчийска. По думите й за времето от 1 до 31 декември 2017 г.  Дирекция „Инспекция по труда“-Благоевград е издала 3 разрешения за работа на непълнолетни. \r\n„Относно административно-наказателната дейност на Дирекция „Инспекция по труда“ със седалище Благоевград, през горепосочения период са съставени 19 акта за установяване на административни нарушения. От тях 12 са за нарушения на нормите на Кодекса на труда – за работа без трудов договор. Съставените актове за допуснати нарушения на законодателството, свързано с осигуряването на здравословни и безопасни условия на труд, са 2, и са съставени 5 акта за нарушения на Закона за трудовата миграция и трудовата мобилност“, каза Симитчийска.\r\nЛора КАЛЧЕВА", "date": "2018.01.28", "title": "Славянка Симитчийска, Инспекция по труда – Благоевград: 352 нарушения по трудовите правоотношения сме констатирали през месец декември"}
{"url": "http://www.focus-news.net/news/2018/01/28/2482397/samo-prez-noemvri-makedoniya-e-bila-posetena-ot-nad-50-000-turisti.html", "text": "По данни на националната статистика, само през ноември на миналата година Македония е била посетена от 50 886 туристи, предава скопската телевизия \"Сител\".\r\nСпоред телевизията това представлява ръст от 15,2% спрямо същия месец на 2016г. Ръст от 18,1% е регистриран и в броя на реализираните нощувки, които са достигнали 115 749.\r\nДанните на статистиката показват, че нараства броят на чуждите туристи с 24,5% спрямо ноември 2016 г., докато ръстът на вътрешния туризъм е 1,3%, съобщава Радио „Фокус“ в рубриката „Балкански туристически часовник“.\r\nОт януари до ноември 2017 г. броят на туристите е отбелязал ръст от 16,3%, като вътрешния туризъм е увеличен с 5,7%, а чуждите туристи са се увеличили с 23,5%.\r\nБроят на нощувките е нараснал 12,2%, като за вътрешния туризъм е 4,6%, а за международния с 22,6%.", "date": "2018.01.28", "title": "Само през ноември Македония е била посетена от над 50 000 туристи"}
{"url": "http://www.focus-news.net/news/2018/01/28/2482401/makedoniya-rushi-se-nay-golyamata-turisticheska-zabelezhitelnost-na-kratovo-bazhdarskiya-most.html", "text": "Най-голямата туристическа забележителност на Кратово, град разположен в кратер на угаснал вулкан на западните склонове на Осоговската планина, в близост до границата с България, Баждарският или Гровчанският мост се руши, предава скопската телевизия \"Сител\".\r\nМонументалният строеж, който е изграден през XVIII век, е оставен да се разпада, без общинските или централните власти на страната да вземат мерки за неговото запазване.\r\nТелевизията съобщава, че след като в началото на януари се е съборила една от носещите колони, вече е застрашен животът не само на туристите, които посещават \"града на кулите и мостовете\", както гласи визитната картичка на Кратово, но и на местните жители, които ползват моста в ежедневието.\r\nМестният туристически промоутор Стевче Доневски заявява пред \"Сител\", че намесата на органите за опазването на културното наследство вече е наложителна, след като безценния паметник на архитектурата за последно е ремонтиран през 1988 г., когато за целта са били поканени стари майстори-каменари от Прилеп, съобщава Радио „Фокус“ в рубриката „Балкански туристически часовник“.\r\nСтаринният град Кратово е бил важен център още по време на Римската империя, заради многобройните рудници в околността.\r\nПо време на Първото и Второто българско царство са разработвани находища от злато, сребро, мед, желязо и сяра, а при управлението на цар Иван Асен II в района са заселени саксонски рудари и е била изградена държавна монетарница.\r\nСред туристическите забележителности на града са 6 средновековни кули, които някога са били 12, както и мостовете Чаршийски, Баждарски, Йокширски и Радин мост.", "date": "2018.01.28", "title": "Македония: Руши се най-голямата туристическа забележителност на Кратово - Баждарския мост"}
{"url": "http://www.focus-news.net/news/2018/01/28/2482404/predsedatelyat-na-parlamenta-tsveta-karayancheva-v-razgrad-mnogostradalnata-ni-zemya-e-napoena-s-tolkova-mnogo-geroichna-istoriya-che-vsyako-neyno-katche-ni-e-bezkrayno-skapo.html", "text": "Председателят на Народното събрание Цвета Караянчева участва в тържественото отбелязване на 140 години от Освобождението на Разград. Председателят на парламента присъства на церемонията по поднасяне на венци и цветя пред Мавзолея на загиналите руски воини и български опълченци на площад „Възраждане“. Това съобщиха от пресцентъра на Народното събрание. Цвета Караянчева отбеляза в словото си по повод годишнината, че днес Разград почита деня на своето възкресение и на завръщането си на картата на свободната българска държава. \r\nПредседателят на парламента заяви, че преди да бъдем успешни политици, новатори, интелектуалци, създатели и труженици, ние сме длъжни да бъдем преди всичко българи – така, както умееха да бъдат нашите предци, вдъхновени от възрожденските ни идеали. Цвета Караянчева добави още, че само народ, който знае да цени свободата си, заслужава да бъде свободен, само народ, който е изстрадал и платил с кръвта на синовете си в борбите за своето национално освобождение и обединение, може да изпише на знамето си \"Свобода или смърт!\". \r\nПредседателят на Народното събрание подчерта, че в ден като този сме длъжни да знаем и помним, да се прекланяме пред паметта на руските и българските герои, отдали живота си пред олтарите на нашата свобода. \r\n\"Днес е един голям празник не само за Вас, но и за цяла България, защото многострадалната ни земя е напоена с толкова много героична история, че всяко нейно кътче ни е безкрайно скъпо\", отбеляза председателят на Народното събрание. \r\nЦвета Караянчева подчерта, че днес отбелязваме празник, който винаги ще ни събира, който винаги ще заличава различията, който винаги ще ни дава обединението, от което така силно се нуждаем в миговете на изпитания и ще ни прави благодарни българи.", "date": "2018.01.28", "title": "Председателят на парламента Цвета Караянчева в Разград: Многострадалната ни земя е напоена с толкова много героична история, че всяко нейно кътче ни е безкрайно скъпо"}
{"url": "http://www.focus-news.net/news/2018/01/28/2482400/stolichna-obshtina-za-parvi-pat-vavede-zelen-bilet-za-gradskiya-transport-kato-myarka-sreshtu-mrasniya-vazduh-v-sofiya-obzor.html", "text": "Във връзка с реализираните от предходните дни превишения на нивата на фини прахови частици и високи стойности в първите часове на деня, Столична община, чрез Център за градска мобилност, въведе специален „Зелен билет” за пътуване с градски транспорт. Билетът е на цена от 1 лев, дава право на пътуване с всички линии и цели насърчаване на използването на градски транспорт в дните с високи стойности на замърсяване на въздуха. Мярката беше одобрена с решение на Столичен общински съвет на 25 януари тази година. \r\nСтолична община призовава настойчиво гражданите да използват градския транспорт за своето придвижване, а особено внимание се обръща на собствениците на автомобили с екологичен клас под ЕВРО5, да ограничат придвижването с тях. , се посочваше в съобщениeтo на Столична община. \r\nОт своя страна кметът на София Йорданка Фандъкова, която взе участие в церемонията по отбелязването на 20 години от пускането в експлоатация на първата отсечка от столичното метро съобщи, че само до обяд са продадени над 10 хил. „зелени билета“. „Снощи до късно работиха колегите, за да могат да изчислят вчерашните превишения и решението ми за „зелените билети“ да бъде законосъобразно. Въпреки че прогнозата за днес беше по-добра, все още виждаме, че не се е реализирала. Въвеждането на билета беше съвсем навреме“, аргументира се Фандъкова пред журналисти. \r\nСтоличен инспекторат продължава и с извършването на проверки за нерегламентирано събиране и горене на отпадъчни материали в града. \r\nСъветите на лекарите са гражданите с респираторни заболявания, както и малките деца, и възрастните хора, да избягват продължителен престой на открито. Специалистите призовават гражданите при ходене пеша да изберат маршрут, който не е покрай големите градски булеварди.", "date": "2018.01.28", "title": "Столична община за първи път въведе „Зелен билет“ за градския транспорт като мярка срещу мръсния въздух в София (ОБЗОР)"}
{"url": "http://www.focus-news.net/news/2018/01/28/2482406/blagoevgrad-yugozapadniyat-universitet-neofit-rilski-zapochva-kandidatstudentskata-si-kampaniya-s-elektronni-izpiti.html", "text": "Югозападният университет (ЮЗУ) „Неофит Рилски“ в Благоевград дава начало на кандидатстудентската си кампания за учебната 2018/2019 година. Желаещите да се обучават в университета могат да се явят на изпити през месеците февруари, март, април и юни. Това каза за Радио „Фокус“- Пирин Веска Каменова, пиар на висшето учебно заведение. „Официалният старт на кампанията ще бъде даден на 2 февруари 2018 година с електронни кандидатстудентски изпити. Те ще се провеждат от на 2 февруари 2018 г. до 15 юни 2018 г., всеки работен петък, и от 18 юни 2018 г. до 5 юли 2018 г., всеки ден. Заплащането на таксите за електронните изпити става в деня на изпита, до 60 минути преди неговото начало. Кандидатите се явяват в залата най-късно 30 минути преди началото на изпита, като представят лична карта и документ за платена такса“, посочи Каменова.\r\nПо думите й първата предварителна сесия, която включва изпити под формата на тест, ще се проведе през месец март, като срокът за подаване на документи е от 12 до 22 март 2018 г. Изпитите по български език, история на България, география на България, биология и английски език ще се проведат на 24 март (събота), от 09:00 ч. и от 13:00 ч. На следващия ден (25 март) ще се състоят практическите изпити по спорт, рисуване, музика и физическа подготовка. Втората предварителна сесия за кандидат-студентите ще се проведе през месец април. Срокът за подаване на заявления е от 10 до 19 април. Желаещите да се обучават в Югозападния университет могат да се явят на изпити и през месец юни, като срокът за подаване на документи за редовната кандидатстудентска сесия е от 28 май до 5 юни. \r\n„За да се явят на изпит, кандидат-студентите е необходимо да представят заявление по образец и квитанция за платена такса за конкурсен изпит. Документите се подават в Учебен корпус № 1 на университета (зала 1102А);  онлайн (с изключение на електронните изпити и подаване на документи за кандидатстване); в кандидатстудентските бюра в страната. Подаването на заявления онлайн за конкурсни изпити приключва най-късно два дни преди крайните срокове за подаване на документи в ЮЗУ „Неофит Рилски”, каза също Каменова.  \r\nКандидатстудентските бюра, работещи в други градове на страната, приемат документи най-късно един ден преди обявените срокове за подаване на документи в ЮЗУ „Неофит Рилски”.\r\nЛора КАЛЧЕВА", "date": "2018.01.28", "title": "Благоевград: Югозападният университет „Неофит Рилски“ започва кандидатстудентската си кампания с електронни изпити"}
{"url": "http://www.focus-news.net/news/2018/01/28/2482398/veliko-tarnovo-zadruga-za-chista-hrana-shte-raboti-za-populyariziraneto-na-zdravoslovnoto-hranene-sred-detsata.html", "text": "„Задруга за чиста храна“ ще работи за популяризирането на здравословното хранене сред децата. Организацията бе юридически учредена във Велико Търново и в нея се включват над 40 фирми, производители на здравословни храни. Един от членовете на Управителния съвет – Филип Хайвазиян, посочи пред Радио „Фокус“ – Велико Търново, че сдружението ще работи  с Центъра за обществено здраве и анализи към Министерство на здравеопазването и Комисията за закрила на детето по тяхната съвместна програма за въвеждане на здравословното хранене в училище. \r\n„С центъра ще се развива и популяризира културата относно начина, по който децата да избират храни, как да правят връзка между отделените храни и тяхното здраве. Ще създават опит за това как да пазаруват и да си приготвят здравословна храна“, разказа още Филип Хайвазиян. Той уточни, че има идея сдружението да създаде специална „кошница с продукти-еталони“. В нея ще се предлагат храни от всякакъв вид – млечни продукти, зърнени храни, хляб, сладкиши, закуски, месо, консерви, сладка, конфитюри и др. „Това ще са изчистени крайни продукти, които да са на нормална цена в големи търговски обекти. Всеки един от членовете на „Задруга за чиста храна“ ще предложи по един, който ще е негова своеобразна визитка“, обобщи членът Хайвазиян. В момента се работи по изготвянето на критерии, на които трябва да отговарят въпросните продукти-еталони.\r\nПредстои „Задруга за чиста храна“ да подаде документи в Търговския регистър и да се регистрира официално.  Членове на управителния съвет са Стоичко Миличин, Елка Димитрова, Ани Ташева, Филип Хайвазян,  Сотир Ненов, Емил Елмазов и Георги Славейков.\r\nЛуиза ТРАНЧЕВА", "date": "2018.01.28", "title": "Велико Търново: „Задруга за чиста храна“ ще работи за популяризирането на здравословното хранене сред децата"}
{"url": "http://www.focus-news.net/news/2018/01/28/2482405/mahmud-abbas-reshenieto-na-donald-tramp-za-erusalim-izklyuchva-vazmozhno-posrednichestvo-na-sasht-v-mirniya-protses.html", "text": "Решението на президента на САЩ Доналд Тръмп да признае Ерусалим за столица на Израел и да пренесе там американското посолство изключва Съединените щати като възможен посредник в близкоизточния мирен процес. Това заяви в неделя в етиопската столица Адис Абеба палестинският лидер Махмуд Аббас, изказвайки се на 30-ата среща на държавните глави и лидерите на правителствата на страните-членки на Африканския съюз, предава ТАСС.\r\n„Нашето отношение към вариантите за мирно разрешаване остава същото, каквото е било десетилетия наред. Но решението на президента Тръмп за Ерусалим направи САЩ страна с предварителна позиция в полза на Израел, което я изключва като вариант за посредник в мирния процес“, подчерта Аббас.\r\nПревод и редакция:", "date": "2018.01.28", "title": "Махмуд Аббас: Решението на Доналд Тръмп за Ерусалим изключва възможно посредничество на САЩ в мирния процес"}
{"url": "http://www.focus-news.net/news/2018/01/28/2482427/sport-sebastian-ozhie-specheli-za-peti-poreden-pat-rali-monte-karlo.html", "text": "Себастиан Ожие с Форд спечели за пети пореден път рали Монте Карло и направи успешен старт в защита на титлата си от световния автомобилен шампионат. 34-годишният французин е първият пилот в историята с подобно постижение, а освен това записа и 41-а победа в забележителната си кариера. \r\nОжие завърши с 58 секунди пред естонеца От Танак с Тойота, който изоставаше с 34 секунди преди последния неделен етап. Финландецът Яри-Мати Латвала с Тойота, задържа третото си място с минути 52 секунди зад  победителя.", "date": "2018.01.28", "title": "Спорт: Себастиан Ожие спечели за пети пореден път рали Монте Карло"}
{"url": "http://www.focus-news.net/news/2018/01/28/2482407/global-times-kitay-teritorialniyat-integritet-nyama-nishto-obshto-sas-svobodata-na-slovoto.html", "text": "Стереотипните възгледи, споделяни от Западните страни спрямо Китай, изглежда е много трудно да се променят. Диди Киртен Татлов, бивш кореспондент на The New York Times в Пекин, наскоро написа в изданието, че Пекин се меси в германската демокрация, противопоставяйки се на свободата на словото и правото на политически протест на немска земя, пише китайското правителствено издание за международна политика Global Times.\r\nЕдин от посочените примери е инцидент, случил се през ноември, когато Китай прекрати приятелски футболен мач между Китай и Германия, след като група зрители извадиха знамена на независим Тибет и германската страна заяви, че не може да забрани подобни протести, Но авторът на публикацията не успява да разбере, че Тибетския проблем е въпрос, свързан с китайския суверенитет. Тибетските сепаратисти имат за цел да разделят Китай и не могат да използват свободата на словото като извинение за това.\r\nОт доста дълго време, Западът е насочил обвиняващ пръст към китайската политика по тайванския и тибетския въпрос. Западните медии умишлено крият факта, че това е въпрос на суверенитет.\r\nТози и други примери говорят, че подобно грешно почитане на фактите е средство, чрез което западните елити въздействат на Китай. Както видният наблюдател на Китай Мартин Жак веднъж обясни: „Проблемът, който ние на Запад имаме в момента е стереотипния подход, чрез който се опитваме да разберем Китай, използвайки Западни разбирания“.\r\nЗападът не може да разбере тревогите на Китай – дори и страната да е втора икономика в света, тя продължава да е пред риск от териториално разцепване. За западните хора, които искат да подкрепят независимостта на Тайван или Тибет, могат да изберат да нямат отношение спрямо Китай, но обикновените китайци не могат да толерират двулични нации. Докато Китай има все по-голямо влияние в международните дела и става все по уверена на глобалната арена, той няма да толерира повече ходове на Запада, подкопаващи суверенитета му.\r\nКитай не се меси във вътрешните работи на Западните страни. Съответно, той се противопоставя на западни намеси в неговите собствени работи. Западните елити опитват неуморно да променят системите на други страни, понякога чрез антидемократични методи. Ако Запада продължи да гледа на Китай през розови очила, неговите бъдещи отношения с Пекин минават по неравен път.\r\nПревод и редакция:", "date": "2018.01.28", "title": "Global Times (Китай): Териториалният интегритет няма нищо общо със свободата на словото"}
{"url": "http://www.focus-news.net/news/2018/01/28/2482408/veliko-tarnovo-nad-3000-dushi-sa-posetili-istoricheskiya-muzey-v-gorna-oryahovitsa-prez-2017-godina.html", "text": "Над 3000 души са посетили Историческия музей в Горна Оряховица през 2017 година. Това каза за Радио „Фокус“ – Велико Търново директорът на културната институция Пламен Мадемов. Той подчерта, че годината е била интензивна за дейността на музея. Основните дейности са били посветени на 55-годишнина от началото на музейното дело в Горна Оряховица, стартирало  през 1962 година. \r\nМадемов допълни, че интересни изложби на музеи от страната са гостували на Исторически музей – Горна Оряховица.  Посетителите са имали възможност да разгледат две изложби на Регионалния музей в Русе. Първата експозиция се е наричала „Жените в обществото“, която е била подредена по повод Деня на жената – 8 март 2017 година. „Това беше една доста интересна изложба, представяща модерното време и промените в живота на българските жени през последното столетие“, допълни директорът на Музея.  В началото на юни Регионалният музей в Русе е представил находки, намерени в тракийските могили в Русенско. Изложбата е носила името „Тракийската принцеса войн“. \r\nВъв връзка с 9 май – Ден на Европа, в залите на горнооряховския музей е била подредена и  изложба на Научния архив към Бълхарската академия на науките, представяща българския принос към културното многообразие на обединена Европа. \r\nМадемов посочи, че и през 2017 година Исторически музей – Горна Оряховица е продължил да представя в цялата страна трите си мобилни колекции, посветени на пороците – „Алкохол и амбалаж“, „Тютюн, енфие, и сие“, „Захар и кафе“. \r\n„Тази година гостувахме на няколко музея“, заяви той и уточни, че началото на 2017 година трите мобилни изложби са били на гости на Регионалния музей в Силистра, а след това са гостували в Търговище. Изложбата „Алкохол и амбалаж“ е била представена през лятото в Исторически музей – Етрополе, а през есента – в Исторически музей – Правец. \r\nВ края на годината в горнооряховския музей е била подредена традиционната изложба, която представя резултатите от археологическите проучвания през настоящата година. В Къщата-музей „Асен Разцветников“  с празнична програма и изложба, заедно местното читалище и Община Горна Оряховица, са били отбелязани 120 години от рождението на Асен Разцветников. \r\nПо думи на Пламен Мадемов интересно е било и участието на Музея в Горна Оряховица в Европейската нощ на музеите – 20 май. „Традиционни наши партньори в тази инициатива бяха Художествената галерия в Горна Оряховица „Недялко Каранешев“. Тази година се включиха и Народно читалище „Братя Грънчарови 2002“. Заедно с тях в Европейската нощ на музеите направихме една интересна музейна програма, озаглавена „Хорото и хората“. Идеята беше да представим историята, разновидностите на този най-емблематичен български танц – хорото, неговата връзка с хората, с народа. Представени бяха от етнографска гледна точка различните фолклорни области на България с техните характерни танци. Освен видео представяне и етнографско представяне, имаше и танцово представяне, благодарение на хореографите и танцьорите от НЧ „Братя Грънчарови“, допълни Пламен Мадемов.\r\nНадежда КРЪСТЕВА", "date": "2018.01.28", "title": "Велико Търново: Над 3000 души са посетили Историческия музей в Горна Оряховица през 2017 година"}
{"url": "http://www.focus-news.net/news/2018/01/28/2482197/predstoyashti-sabitiya-v-stranata-za-28-yanuari-agentsiya-fokus.html", "text": "***\r\nОт 17.00 часа в, пред Мавзолея на загиналите руски воини и български опълченци на площад „Възраждане“, председателят на парламента Цвета Караянчева ще присъства на церемонията по поднасяне на венци и цветя, с която ще бъдат отбелязани 140 години от Освобождението на града. \r\n*** \r\nОт 13.00 часа на метростанция „Константин Величков” ще бъде отбелязан 20-годишният юбилей на столичното метро. На събитието ще присъстват кметът Йорданка Фандъкова и изп. директор на „Метрополитен” проф. Стоян Братоев. Поканени са министъра на транспорта Ивайло Московски, председателя на Столичния общински съвет Елен Герджиков. \r\n*** \r\nОт 13.00 часа в Дома на киното Темата за миграцията ще бъде разгледана през формата жива библиотека. Събитието е част от фестивала NO MORE WAR.\r\n***\r\nОт 16.00 часа в Национален Музикален Театър „Стефан Македонски“ ще бъде представена книгата „Светозар Донев- режисьорът” на Марин Бончев,  която е посветена на 85-годишен юбилей на един от доайените на театъра проф. Светозар Донев.  От 17.00 часа ще започне концертът на музикалния театър „100 години оперета“.\r\n*** \r\nОт 18.30 часа в Центъра за култура и дебат „Червената къща“ ще се проведе дискусия на тема „Мирни протести за Пирин и срещу омразата“, част от фестивала NO MORE WAR. \r\n***\r\nОт 19.05 часа от Терминал 2 на Летище „София“, по маршрута Рим – Сантиаго де Чили – Пунта Аренас – о-в Кинг Джордж – о-в Ливингстън, заминава последната група на 26-та Национална Антарктическа Експедиция.\r\n***\r\nВ Банско ще се проведат вторите стартове в паралелния гигантски слалом. \r\n***\r\nОт 09.00 часа Варненският и Великопреславски митрополит Йоан ще отслужи света Божествена Литургия в Катедрален храм \"Успение Богородично\".\r\n***\r\nОт 16.00 часа на Пазара на Мол Варна ще бъдат връчени XIV Годишни автомобилни награди – Варна.\r\n*** \r\nОт 18.00 часа, във фоайето на МДТ „Константин Кисимов“, ще бъдат открити фотографска изложба и арт ателиета за китайско изкуство – съпътстващи събития към спектакъла за отбелязването на Китайската нова година.\r\n*** \r\nОт 19.00 часа, в голяма зала на МДТ „Константин Кисимов“, ще бъд епредставен спектакълът „Китайски класически танц Фън Мо“ по случай Китайската нова година 2018.\r\n*** \r\nОт 19.00 часа, в МОЛ Велико Търново, ще се играе детски театрален спектакъл „Тримата братя и златната ябълка“ . \r\n***\r\nОт 11.00 часа в местността Юндола с щафета ще започне вторият ден от Държавното първенство по ски ориентиране.\r\n***\r\nЩе се проведат Епархийските избори за нов Видински митрополит. Изборният ден ще започне с отслужването на св. Литургия от 09.00 часа, в която ще вземат участие свещенослужители от епархията начело с наместника на овакантения митрополитски престол Негово високопреосвещенство  Врачански митрополит Григорий. В 10.00 часа ще бъде отслужен трисагий на гроба на блаженалия митрополит Дометиан. От 11.00 часа ще започне и изборът за двамата кандидати за Видински митрополит.\r\n***\r\nОт 11.00 часа на родната къща на Ефрем Каранов ще бъде поставена паметна плоча.\r\n***\r\nОт 09.00 часа Константийският епископ Яков ще оглави архиерейска света Литургия в храм \"Св. Богородица\".\r\n***\r\nОт 11.00 до 12.00 часа  на естрадата в Градския парк ще се състои кулинарна демонстрация в рамките Международния фестивал на маскарадните игри „Сурва“.\r\n***\r\nОт 18.00 часа на площад „Кракра” Фолклорен ансамбъл „Граово” ще закрие тазгодишното издание на Международния фестивал на маскарадните игри „Сурва“ със спектакъла „До нови срещи, Сурва”.\r\n*** \r\nОт 9.00 часа в храм „Св. Николай Чудотворец“ ще се проведе празнична литургия, водосвет за деня на Разград и панихида за загиналите руски и български опълченци. \r\n*** \r\nОт 12.00 часа в Общински културен център ще се проведе традиционно детско парти за децата, родени на 28 януари.\r\n*** \r\nОт 17.00 часа на площад „Възраждане“ ще се състои ритуал за поднасяне на венци и цветя  пред Мавзолея на загиналите руски войни и български опълченци.\r\n***\r\nОт 19.00 часа в зала „Княз Александър І“ на Регионалния историческия музей ще се проведе джаз концертът„Jazzfactory.bg – „Европа среща музиката на фамилия Владигерови“. Това е първия от шест концерта – част от официалната национална културна програма на Българското председателство, одобрен от Национален фонд „Култура” към Министерство на културата.\r\n***\r\nОт 18.00 часа в концертната зала на Народно читалище „Климент Охридски 1858“ ще се проведе тържествен концерт на художествените колективи при читалището и награждаване на заслужили читалищни дейци по случай 160 години от основаването на читалището.\r\n***\r\nОт 11.30 часа пред Свещаровата къща ще се състои мащабна възстановка на събитията от Освобождението на Ески Джумая, по повод 140 години от Освобождението на Търговище.", "date": "2018.01.28", "title": "Предстоящи събития в страната за 28 януари (Агенция „Фокус“)"}
{"url": "http://www.focus-news.net/news/2018/01/28/2482410/20-godini-metro-v-sofiya-obzor.html", "text": "На 28 януари, преди 20 години, е пуснат в експлоатация първият участък от софийското метро между станциите „Сливница” и „Константин Величков”. Строителството на първите 5 станции започва през 1979 година, когато е направена първата копка на станция „Вардар”. Месец след това стартира строителството на „Люлин”. Следват „Западен парк” и „Сливница” през 1980 и 1983 година. Последна с първа копка е „Константин Величков” през 1985 година. Строителството на метродепото започва през 1978 година. Изграждането на първите 5 станции отнема цели 19 години. \r\n20-тата годишнина от пускането в експлоатация на първия метроучастък беше отбелязана на метростанция „Константин Величков“. Кметът на София Йорданка Фандъкова заяви, че знаковият за столицата проект за метрото не само не спира, а и продължава. Тя изтъкна, че метрото е най-големият и екологичен проект за София. Кметът отбеляза, че проектът за метрото е сред най-добрите 10, финансирани с европейски средства. Според ръководителя на Представителството на ЕК Огнян Златев проектът за софийското метро е знаков за България и пример за това как най-ефикасно се използват европейските средства. Изпълнителният директор на „Метрополитен“ инж. Стоян Братоев обясни, че 340 хил. души дневно използват метрото, а след 2 години те ще бъдат със 170 хил. повече. Той заяви, че третата линия на метрото ще бъде на нивото на най-модерните в света- с нов тип подвижен състав; опция за автоматично движение; специални преградни стени между пероните. Очаква се намаление от 20% на трафика в зоните, където ще минава третата линия. Края на 2019 година е срокът, в който ще бъдат готови 12 км метролинии, които се строят в момента. Станция „Орлов мост“ и езерото „Ариана“ ще бъдат свързани от пешеходен тунел.\r\nБиляна ИВАНОВА", "date": "2018.01.28", "title": "20 години метро в София (ОБЗОР)"}
{"url": "http://www.focus-news.net/news/2018/01/28/2482399/the-new-york-times-cheshkata-republika-preizbra-milosh-zeman-populist-i-vrag-na-migrantite-sled-ruska-namesa.html", "text": "След предизборна кампания, водено около въпросите за участието на гражданското общество в политика и мястото на Чешката република в Европа, избирателите решиха да подкрепят настоящият президент Милош Земан и неговия често хаплив популизъм, който засили отрицанието към имигрантите мюсюлмани и навреди на отношенията на Прага с нейните Западни съюзници, пише американското издание The New York Times.\r\nНеговият опонент – Иржи Дахош, дебютант в политиката, чиито възгледи не са добре известни, се опита да се представи като противоотрова срещу, както той го характеризира, горчивото и разделящо лидерство на Земан. През последните години, 73-годишният чешки президент засили връзките на страната с Русия и привлече инвестиции от Китай.\r\nДахош, на 68 години, е твърд привърженик на ценностите, изповядвани от ЕС. Обществото отхвърли неговите виждания и избра да продължи в евроскептична посока, подобно на съседките си Унгария, Полша и Словакия.\r\n„Руснаците няма как да са по-щастливи“, заяви Михал Коран, анализатор в Института Аспен, тинк-танк, базиран в Прага и основател на Изследователския институт Global Arena, който използва икономически данни, за да тълкува политически тенденции.\r\n„Що се отнася до руската намеса – аз вярвам, че те са се намесили, без сянка на съмнение“, добави той. „Европа е разделена и на тях не им се налага да се стараят много“.\r\nВъншните наблюдатели посочиха като пример за руската намеса цинична кампания в социалните мрежи срещу Дахош, в която той бе обвинен, без доказателства, че е бил информатор на тайната полиция по време на управлението на комунистите.\r\nПревод и редакция:", "date": "2018.01.28", "title": "The New York Times: Чешката република преизбра Милош Земан, популист и враг на мигрантите, след руска намеса"}
{"url": "http://www.focus-news.net/news/2018/01/28/2482409/pernik-kmetat-na-grada-vyara-tserovska-zakri-ofitsialno-27-iya-mezhdunaroden-festival-na-maskaradnite-igri-surva-2018.html", "text": "Кметът на Перник Вяра Церовска закри официално 27-ия Международен фестивал на маскарадните игри \"Сурва 2018\", съобщиха от пресцентъра на Община Перник. Тя благодари на участниците за танците, за музиката, за ритмите, за духа, за атмосферата и настроението през трите фестивални дни в Перник. \r\nОт името на Общината благодарствени плакети бяха връчени на председателя на журито проф. д-р Георг Краев, Анелия Славова - главен експерт „Култура“в общината, Марина Карамфилова - учител по изобразително изкуство в Обединения детски комплекс, Кристиан Петров – отговорник във фестивалния пресцентър и Богомил Алексов - главен инженер в Общината. \r\nВойводата на фестивала тържествено върна ключа  на кмета Вяра Церовска и обяви, че маскираните са прогонили лошотията от Перник и е възцарило доброто.\r\n„Сурва 2018 приключи, приключи едно невероятно изживяване. Благодаря изключително много на участниците, които бяха над 7400. Благодаря за всичко, което пресъздадоха за нас през своите танци и прояви . Благодаря на журито, което абсолютно безпристрастно гледаше всичко, което се случва“, сподели кметът Вяра Церовска и благодари още на всички институции ,училища и детски градини, на всички отдели в Община Перник, които работиха безкористно, за да я има Сурва. И не на последно място благодари на  публиката и журналистите . „Довиждане Сурва 2018 , чакаме Сурва 2019“, сподели с вълнение кметът на града.\r\nПразникът завърши с блестящите изпълнения на ансамбъл \"Граово\" с ръководител Александър Нецов и празнични илюминации.\r\nУтре - 29 януари, от 10.00 часа, в Малкия салон на Двореца на културата ще бъдат обявени наградите от 27-мия Международен фестивал на маскарадните игри Сурва 2018.", "date": "2018.01.28", "title": "Перник: Кметът на града Вяра Церовска закри официално 27-ия Международен фестивал на маскарадните игри \"Сурва 2018\""}
{"url": "http://www.focus-news.net/news/2018/01/28/2482198/pregled-na-osnovnite-temi-v-svetovniya-pechat-agentsiya-fokus.html", "text": "Министрите на отбраната на САЩ и на Южна Корея Джеймс Матис и Сон Юн-му се споразумяха по време на среща, че страните ще възпират Северна Корея като част от усилията за ядреното ѝ разоръжаване, пише  Korea Herald.\r\n„Подчертавайки, че всеки опит да се създаде цепнатина в съюза между САЩ и Южна Корея ще се провали, министрите се споразумяха да продължат да работят заедно, за да може Северна Корея да промени позицията си и да седне на преговорната маса, за да обсъди ядреното разоръжаване“, съобщава в официално свое заявление южнокорейското министерство.\r\nМатис и Сон Юн-му приветстваха участието на Северна Корея на олимпийските игри в Пьончан и също така заявиха, че се надяват спортното събитие да премине мирно и успешно. \r\nТе подчертаха, че ще продължат да изграждат отбранителните възможности на страните си, „за да възпират заплахите на Северна Корея“. \r\n***\r\n По данни на турската армия общо 447 кюрдски бойци и терористи от „Ислямска държава“ са ликвидирани от началото на операция „Маслинова клонка“ в северозападната част на Сирия, пише  Daily Sabah.\r\nВ официалното заявление на турските въоръжени сили се допълва, че двама турски войници са убити, а други 11 ранени в осмия ден на операцията, докато ликвидираните кюрдски бойци са 53 на броя.\r\nНа 20 януари турските въоръжени сили започнаха операция в Африн, за да прочистят граничните области от присъствието на местните кюрдски „Сили за народна самоотбрана“, за които турското правителство смята, че са кюрдско разклонение на ПКК.\r\n***\r\nКаквото и да твърди Марк Зукърбърг за обществото или за своята отговорност ,неговата компания действа в собствен интерес и против общото благо, пише  The Atlantic.\r\nСъкрушителен удар срещу независимите медии бе нанесен миналата есен в Словакия, Камбоджа, Гватемала и още три държави. Социалната мрежа премахна публикациите от тези медии от новинарския поток в личните страници на потребителите, като ги скри в друг поток, труден за откриване. Тези независими медии отчетоха 80-процентов спад в тяхната аудитория. Въпреки  съпротивата в шестте държави срещу подмяната на алгоритъма на „Фейсбук“, компанията продължава с прилагането на новия алгоритъм глобално. Тази промяна ще доведе до замяната на публикациите от независими медии с публикации от семейството и приятелите. \r\nТака ще се стигне до рязък спад на читателите на  новинарски публикации - техните автори трябва да заплащат, за да може текстовете им да достигат до потребителите. Тази промяна цели социалната мрежа да остане неутрална платформа за взаимодействия с приятелите. Изправяйки се срещу остри критики за разпространение на невярна информация, компанията се стреми да избягва подобни обвинения в бъдеще. Известно е, че „Фейсбук“ събира подробна информация за всяко действие на своите потребители на сайта на социалната мрежа и знае, че те се интересуват предимно от гневни и остри статии, потвърждавайки техните политически предразсъдъци. Макар и авторите на подобни статии да твърдят, че тази нова рестриктивна политика вреди на демокрацията, то потребителите биха били доволни да  виждат повече публикации от приятели.\r\n***\r\nПрез последните седмици подготовката в САЩ на публичен списък с олигарси, свързани с президента на Руската федерация Владимир Путин, разбуни духовете във Вашингтон сред онези, които се страхуват, че връзките им с Кремъл ще застрашат финансовото им благоденствие, коментира американското издание The New York Times. \r\nАдминистрацията на държавния глава Доналд Тръмп ще публикува списъка в понеделник, 29 януари, в специален доклад, който - за изненада на мнозина, ще послужи като нов инструмент за \"наказание\" на богатите поддръжници на автократите в света, само и единствено чрез посочване на имената им. Остава неясно как властите във Вашингтон ще определят кой точно се счита за олигарх, а появата на името му в списъка няма да доведе до незабавно налагане на санкции срещу него. Но публичният списък ще разкрие финансови подробности за руските елити и много от членовете на техните семейства. Според експерти това ще ги постави в уязвима ситуация, доколкото в бъдеще на тях може да им бъдат наложени ограничения заради връзките им с лидера на Кремъл Владимир Путин. \r\nСпоред Майкъл Капуто, бивш съветник на Тръмп от предизборната му кампания и настоящ консултант за руския бизнес и граждани, очакваният списък на САЩ е \"причинил много по-голяма загриженост сред заможните руснаци в Москва, Лондон и Женева, отколкото налагането на санкции срещу Русия след (събитията в) Украйна\" и последвалото анексиране на Кримския полуостров. \r\nДокладът ще се появи като последица от закона, който Тръмп одобри през август миналата година. Той разшири санкциите срещу Русия, като изобличи онези, които правят сериозен бизнес с руския военен или разузнавателен сектор. В петък администрацията на Тръмп обяви санкции срещу 21 души, включително руския заместник-министър на енергетиката Андрей Черезов, както и срещу девет компании. \r\nГоляма част от официален Вашингтон не обърна особено внимание на приемането на разпоредбата, тъй като съществуваше увереност, че подготвянето на списъка ще бъде отложено, а веднага след публикуването му ще бъде забравен. Но натискът, който оказаха от Белия дом, Държавния департамент и Конгреса, засили вниманието към доклада и допринесе за това появата му да бъде свързана с високи очаквания. Друга причина, поради която документът придоби голямо значение, стана предполагаемата руска намеса в президентските избори в САЩ от ноември 2016 г.  \r\nГоворител на Министерството на финансите във Вашингтон заяви, че списъкът на олигарсите се очаква да бъде съставен до крайния срок в понеделник. Той ще бъде придружен с отделен доклад, който ще включва \"индекс на корупцията\" и известните източници на доходи не само на посочените в списъка лица, но и на техните съпрузи, деца, родители, братя и сестри. Всичките им активи в САЩ също ще бъдат надлежно изброени. \r\nНякои от имената вероятно ще бъдат оповестени публично, докато други може да бъдат включени в класифицирано приложение, предупредиха официални лица. Затова наблюдателите се опасяват, че администрацията, която се противопостави на съответния закон, ще реши да класифицира по-голямата част от доклада.\r\n***", "date": "2018.01.28", "title": "Преглед на основните теми в световния  печат (Агенция \"Фокус\")"}
{"url": "http://www.focus-news.net/news/2018/01/28/2482201/afp-iranskite-vlasti-saobshtiha-za-zadarzhaneto-na-16-teroristi-ot-islyamska-darzhava.html", "text": "Иранският Корпус на стражите на Ислямската революция съобщи, че трима негови членове са убити, а 16 терористи от „Ислямска държава“ са арестувани при сблъсъци, които са се случили в южната част на страната, предава  AFP.\r\nГенерал Мохамад Пакпур, началник на сухопътните сили на корпуса заяви, че „16 членове на терористичната групировка бяха арестувани, а няколко бяха убити“ по време на операцията в провинцията Фарс. Той допълни, че трима членове на „стражите“ са били убити при боевете.\r\n„Терористите искаха да проведат атаки по граничните градове“, допълни генералът.  Виктор Турмаков", "date": "2018.01.28", "title": "AFP: Иранските власти съобщиха за задържането на 16 терористи от „Ислямска държава“"}
{"url": "http://www.focus-news.net/news/2018/01/28/2482202/ria-novosti-v-ekvador-kray-politseyski-uchastak-e-vzrivena-kola-bomba.html", "text": "Взрив е прогърмял край полицейски участък в Еквадор. Ранени са 14 сътрудници на силите на реда, предава  РИА Новости.\r\nВзривът е прогърмял в събота край участък, разположен край границата с Колумбия в провинцията Есмералда. Местните жители първоначално си помислят, че става дума за земетресение. Според полицията нападението може да е отмъщение от страна на местните престъпни групировки.\r\nМВР на Еквадор съобщи, че сред ранените полицейски служители няма сериозно пострадали. Виктор Турмаков", "date": "2018.01.28", "title": "РИА Новости: В Еквадор край полицейски участък е взривена кола-бомба"}
{"url": "http://www.focus-news.net/news/2018/01/28/2482203/dobrich-otbelyaza-140-godini-ot-osvobozhdenieto-si-obzor.html", "text": "С военноисторическа реконструкция и поднасяне на цветя Добрич отбеляза 140 години от Освобождението на града. Тържествата започнаха от сутринта пред Паметника на Победата,  (паметник на ген.-лейтенант Цимерман), където бе организирано поклонение и поднасяне на венци и цветя. \r\nНай-голям интерес сред жителите и гостите на града предизвика военноисторическата реконструкция на най-съществените моменти от влизането на руските войски в някогашния Хаджиоглу Пазарджик. Възстановката бе осъществена от НД „Традиция“ – РК „46-и пехотен Добрички полк“. В нея участваха още РК – Панагюрище, Велики Преслав, Априлци-Троян, Варна, Силистра, Шумен,  Клуб „Миноносеца „Дръзки“ – Варна. Парадът и ритуалът събраха множество от хора, които с интерес наблюдаваха, въпреки студения ден, пресъздаването на историческите събития отпреди повече от столетие, донесли свободата на Добрич. На площад „Свобода“ кметът на Добрич произнесе тържествено слово. Той посочи, че връщането към дата и историческите събития, свързани с нея, е едно осъзнато отношение към бъдещето. На колене и с минута мълчание бе почетена паметта на загиналите герои в освободителната война. Последва залп от военните части. Честването завърши с голямо българско хоро, на което се хванаха малки и големи. Мнозина избраха да си направят снимки за спомен с възстановчиците. сеца „Дръзки“ – Варна.\r\nХората през целия ден да поставяха цветя на паметниците, свързани с Освобождението на Добрич през 1878 година - Васил Левски, Христо Ботев, Захари Стоянов, Стефан Караджа, Хайдут Пею Буюклията, Иван хаджи Вълков, Ф. М. Достоевски, Алея на опълченците във Военно гробище музей, Паметник-костница на загинали руски войници и офицери по време на Руско-турската освободителна война 1877-78 г., Паметник на 122-ма незнайни руски воини и на офицерите Петър Усяткин от 18-ти Донски казашки полк, Цезар Пташковски от 66-ти пехотен Московски полк и Герасим Кузмински от 65-ти пехотен морски полк (до костницата на руските воини).", "date": "2018.01.28", "title": "Добрич отбеляза 140 години от Освобождението си (ОБЗОР)"}
{"url": "http://www.focus-news.net/news/2018/01/28/2482206/the-independent-donald-tramp-predade-na-liderite-sabirashti-se-na-sreshtata-na-visoko-ravnishte-na-afrikanskiya-sayuz-che-dalboko-uvazhava-narodite-na-kontinenta.html", "text": "Президентът на САЩ Доналд Тръмп заяви, че „дълбоко уважава“ народите от Африка в писмо, изпратено до 55 лидера на страни от континента. Те ще се съберат на среща на високо равнище на „Африканския съюз“ в Адис Абеба в неделя, пише  The Independent.\r\nПо време на Световния икономически форум в Давос Тръмп се срещна с колегата си от Руанда Пол Кагаме, по време на която лидерът на африканската държава е заявил, че „Африканският съюз очаква да работи със САЩ“.  Тръмп на свой ред заяви, че за него е чест да се срещне със следващия ротационен председател на АС. \r\nТръмп заяви в посланието си към африканските лидери, че неговият държавен секретар Рекс Тилърсън ще направи обиколка на континента през март.  Той допълни, че САЩ „дълбоко уважават“ партньорството и ценностите, споделяни между САЩ и Африка и че подкрепя силните отношения с организацията. \r\nВ писмото си Тръмп изразява „дълбоки комплименти“ към Африканските лидери. Той допълни, че американски войници се бият „рамо до рамо“ срещу екстремизма на континента и че САЩ искат да засилят „честната, свободна и реципрочна търговия“ с африканските държави.  Виктор Турмаков", "date": "2018.01.28", "title": "The Independent: Доналд Тръмп предаде на лидерите, събиращи се на срещата на високо равнище на Африканския съюз, че „дълбоко уважава“ народите на континента"}
{"url": "http://www.focus-news.net/news/2018/01/28/2482208/vidin-zhiteli-na-oblastta-protestiraha-s-iskane-za-uskoreno-razvitie-na-severozapadniya-region-obzor.html", "text": "Жители от цялата Видинска област протестираха с искане за ускоряване на икономическото развитие на Северозападния регион. Изразяващите недоволството си се събраха в центъра на областния град, където, организирани в колона от стотици коли, се отправиха към изхода на града в посока София. Предвождани от кола на жандармерия, протестиращите блокираха за известно време главен път Е-79 с надеждата исканията им да бъдат чути. През цялото време те развяваха български знамена и плакати с текст „И Видин е в България“. Исканията на протестиращите – изграждане на автомагистрала от София до Видин и тунел под прохода Петрохан. Те настояха решението за това да бъде взето от правителството най-късно до 5 февруари т. г., а до 2021 година магистралата да бъде вече изградена. Протестиращите заплашиха, че ако не се вземе такова решение, общественото недоволство ще продължи и дори е възможно да се стигне до блокиране на достъпа на тежкотоварни камиони до граничен пункт „Дунав мост 2“.", "date": "2018.01.28", "title": "Видин: Жители на областта протестираха с искане за ускорено развитие на Северозападния регион (ОБЗОР)"}
{"url": "http://www.focus-news.net/news/2018/01/28/2482209/tass-v-kipar-shte-se-provedat-prezidentski-izbori.html", "text": "В Кипър днес, на 28 януари, ще се проведат президентски избори. За поста държавен глава се борят девет кандидати, предава ТАСС.\r\nСпоред законодателството за победа на президентските избори кандидатът трябва да получи повече от 50% от гласовете на избирателите. Ако никой не успее на първи кръг, на 4 февруари ще се проведе балотаж между двамата събрали най-много кандидати. \r\nСред кандидатите са действащият президент на страната Никос Анастасиадис,  кандидатът на основната опозиционна Прогресивна партия на трудовия народ на Кипър Ставрос Малас, председателят на Демократическата партия Николас Пападополус. \r\nСпоред местните политолози и социологическите проучвания няма да има ясен победител на първи кръг. Смята се, че Никос Анастасиадис ще застане на първо място, не ще получи не повече от 35% от гласовете, но ще излезе на балотаж. Основният въпрос е кой от кандидатите ще заеме второ място, което да му позволи да продължи борбата на втори кръг. \r\nСпоред социологическите проучвания най-вероятно на второ място в първи кръг ще е или Малас, или Пападополус със съответно 26 и 24% от прогнозираните гласове. \r\nВ страната за изборите са открити повече от хиляда избирателни секции, а също така 38 в чужбина. 15 от тях с в различни градове на Гърция, 10 във Великобритания и по един в Берлин, Виена, Брюксел, Париж, Прага, София, Стокхолм и Хага. \r\nПраво на глас имат 550 хил. пълнолетни граждани на Кипър. Избирателните секции ще работят  от 7:00 до 18:00 часа местно време (съвпадат с българското).  Очаква се предварителните резултати от гласуването да бъдат обявени около половин час след края на изборния ден.  Виктор Турмаков", "date": "2018.01.28", "title": "ТАСС: В Кипър ще се проведат президентски избори"}
{"url": "http://www.focus-news.net/news/2018/01/28/2482204/afp-ispanskiyat-sad-zabrani-zavrashtaneto-na-karles-puchdemon-otnovo-na-vlast-v-kataluniya.html", "text": "Испанският конституционен съд обяви, че блокира сваления биши сепаратистки лидер на Каталуния Карлес Пучдемон да се върне на власт в региона, докато е обект на правно преследване, предава  AFP.\r\nСъдът обяви в официално заявление, че 12-те съдии, които го съставят, единодушно са решиил „да отменят встъпването в длъжност на Пучдемон, освен ако не се появи в регионалния парламент лично пред парламента преди право позволение“. \r\nПучдемон, който избяга в Белгия след като каталунския парламент обяви независимост през октомври, по-рано тази седмица бе определен за кандидат да води отново Каталуния. Регионалния парламент ще гласува по въпроса във вторник, 30 януари. Виктор Турмаков", "date": "2018.01.28", "title": "AFP:  Испанският съд забрани завръщането на Карлес Пучдемон отново на власт в Каталуния"}
{"url": "http://www.focus-news.net/news/2018/01/28/2482211/politico-germanskite-zeleni-izbraha-novo-rakovodstvo.html", "text": "Германските „Зелени“ избраха двамата си нови председатели. Зелените депутати Ана-Елена Бербок и Роберт Хабек, регионален лидер в северната провинция Шлезвиг-Холщайн ще заемат поста от Симоне Петер и Джем Йоздемир, никой от които не гласува за преизбиране, предава  Politico.\r\nБербок спечели 64% от гласовете, докато Хабек 81%. Зелените искат да потвърдят своята полова неутралност, избирайки и мъж, и жена за председателките позиции. \r\nПартията отбеляза скромните 8,9% на предишните парламентарни избори в Германия миналата есен. Това се смята за причината на решението на Йоздемир да не се кандидатира отново , макар и той да е един от най-популярните политици в страната.   Виктор Турмаков", "date": "2018.01.28", "title": "Politico: Германските „Зелени“ избраха ново ръководство"}
{"url": "http://www.focus-news.net/news/2018/01/28/2482199/abc-news-reks-tilarsan-razkritikuva-upotrebata-na-lineyka-po-vreme-na-teroristichnoto-napadenie-v-kabul.html", "text": "Държавният секретар на САЩ Рекс Тилърсън заяви, че употребата на линейка като оръжие срещу цивилните от страна на талибаните по време на взрива в афганистанската столица „представлява нехуманно незачитане на народа на Афганистан“, предава  ABC News.\r\nКамикадзе навлезе с линейка  в търговска зона на Кабул, преструвайки се, че води пациент и  след това се детонира на пропускателен пункт край консулството на ЕС в града. Най –малко 95 души загинаха, а 158 бяха ранени.  Талибаните поеха отговорност.\r\nТилърсън заяви по време на посещението си в Полша, че нападението е „нарушение на най-основните международни норми“. Виктор Турмаков", "date": "2018.01.28", "title": "ABC News: Рекс Тилърсън разкритикува употребата на линейка по време на терористичното нападение в Кабул"}
{"url": "http://www.focus-news.net/news/2018/01/28/2482403/hurryiet-vitsepremierat-na-turtsiya-zayavi-che-ima-poveche-ot-edni-sasht.html", "text": "Вицепремиерът на Турция Бекир Боздаг разкритикува Съединените американски щати за това, че правят противоречащи си заявления за операцията на турската армия в сирийския район Африн и обеща, че въоръжените сили на страната ще разчистят Манбидж и територията на изток от река Ефрат от сирийските кюрдски „Отряди за народна самоотбрана“ и „Демократическият съюз“, ако САЩ и оглавяваната от тях коалиция срещу „Ислямска държава“, не спрат да снабдяват с оръжия кюрдските формирования, пише турското издание Hurryiet.\r\n„Ние си имаме работа с повече от едни САЩ. Пентагонът казва нещо, а то е в противоречие на казаното от Държавния департамент и обратното. Объркани сме. Според кое от заявленията трябва да действаме?“, заяви Боздаг на 28 януари, по време на телевизионни интервю за местния „Канал 7“.\r\nПревод и редакция:", "date": "2018.01.28", "title": "Hurryiet: Вицепремиерът на Турция заяви, че има „повече от едни“ САЩ"}
{"url": "http://www.focus-news.net/news/2018/01/28/2482215/the-daily-express-broyat-na-migrantite-v-kale-skochi-ryazko-sled-kato-frenskiyat-prezident-prizova-velikobritaniya-da-prieme-poveche-ot-tyah.html", "text": "Стотици мигранти са се стекли във северния френски град Кале, след като британският министър-председател Тереза Мей обеща правителството и да обработва ускорено молбите за убежище от страна на хората, искащи да достигнат до страната, пише  The Daily Express.\r\nПотокът е довел до повишено напрежение по местата, където мигрантите заспиват и това буди страхове, че може да възникне нов мигрантски лагер, като прословутата „Джунгла“. Благотворителните организации съобщават, че е имало 200 нови пристигащи, след като Май обяви ускорената процедура след  разговора си с френския президент Емануел Макрон по-рано този месец. Сега се смята, че край Кале има между 800 и 900 мигранти от Еритрея, Етиопия, Афганистан и други страни \r\nПрессекретар на властите във френската префектура Па дьо Кале съобщи, че мигрантите идват в Кале от други френски градове, където много хора спят в приюти или направо на улицата. Виктор Турмаков", "date": "2018.01.28", "title": "The Daily Express: Броят на мигрантите в Кале скочи рязко, след като френският президент призова Великобритания да приеме повече от тях"}
{"url": "http://www.focus-news.net/news/2018/01/28/2482214/usgs-kray-bregovete-na-panama-e-registrirano-zemetresenie-s-magnitud-57.html", "text": "Край южното тихоокеанско крайбрежие на Панама е регистрирано земетресение с магнитуд 5,7 по скалата на Рихтер, показва справка на интернет-страницата на Геологическата служба на САЩ (USGS)\r\nТрусовете са усетени в 16:45 часа местно време (1:45 часа българско време). Епицентърът е на 43 км. югоизточно от град Педаси на дълбочина от 10 км. \r\nНяма данни за жертви и разрушения. Не е обявявана заплаха за формирането на вълни-цунами.  Виктор Турмаков", "date": "2018.01.28", "title": "USGS: Край бреговете на Панама е регистрирано земетресение с магнитуд 5,7"}
{"url": "http://www.focus-news.net/news/2018/01/28/2482213/grizhata-za-detsata-v-tsentara-za-nastanyavane-ot-semeen-tip-v-gabrovo-se-poema-ot-nov-ekip-spetsialisti-obzor.html", "text": "Нов екип от специалисти ще поеме грижата за децата в Центъра за настаняване от семеен тип на ул. „Хризантема“ в Габрово. От общината разпространиха прессъобщение, с което уведомиха, че след ръководителя на Центъра, всички които имат вина за неадекватната грижа ще бъдат освободени. По думите на кмета на града Таня Христова мястото на освободените служители ще заемат хора, които искат и могат да полагат качествени грижи за децата и младежите с увреждания. „До тогава, в този кризисен период, по правилата на действащото законодателство, 24-часовата грижа ще обезпечим с подкрепата на Обществения съвет за социални дейности и институциите, ангажирани с грижата за деца с увреждания в Габрово“, уточни Христова. Тя акцентира върху необходимостта новият екип да бъде професионално избран и подготвен да работи в тази среда. Очаква се в понеделник в Габрово ще пристигнат експерти от неправителствения сектор, за да допълнят мерките, с които да бъде осигурена максимално добра и комплексна грижа в Центровете за настаняване от семеен тип. Кметът Таня Христова увери, че при най-малкото съмнение, че не могат да укажат грижи за тези деца, с всички рискове и отговорности на това решение, те ще бъдат изведени.\r\n„Деинституционализацията е процес, в който всички трябва да бъдем ангажирани. Вече няма значение какво сме пропуснали. Важни са решенията, които ще елиминират пропуските. Всички по веригата имаме слабости. Сега по-важното е да намерим начина, по който успяваме да ги преодолеем и да създадем модел, който няма да ги допуска“, подчерта Таня Христова.Агенция „Фокус“ припомня: На заседание на деветчленния състав на Комисията за защита от дискриминация (КЗД), проведено на 23 януари т. г.,  бе взето решение КЗД да се самосезира по случай с агресия спрямо деца в Център за настаняване от семеен тип за деца и младежи с увреждания „Хризантема” в община Габрово. Решението е взето по доклад на Баки Хюсеинов, зам.-председател на Комисията. Повод за доклада са излъчените в медийното пространство репортажи с кадри от насилие – вербално и физическо, спрямо децата от страна на служителки, работещи в Центъра.\r\nНа следващия ден, 24 януари, премиерът Бойко Борисов внесе предложение до Министерския съвет за освобождаване на Офелия Кънева като председател на Държавната агенция за закрила на детето. За временно изпълняващ длъжността бе определен д-р Валентин Димитров, заместник-председател на агенцията. Борисов разпореди също така Главният инспекторат на Министерския съвет да направи цялостна проверка на дейността на ДАЗД, в която специално да бъдат анализирани извършените наблюдение и контрол на специализираните институции за отглеждане на деца относно спазването на правата на детето.\r\nНа третия ден от разразяването на скандала, 25 януари, бе уволнена дисциплинарно и директорката на дома за деца с увреждания в Габрово Маринела Лазарова. Това се случи със специално издадена заповед от кмета на община Габрово Таня Христова. В позицията на кмета се подчертава, че тя ще настоява служителите, позволили си непристойно поведение към децата, да понесат и наказателна отговорност.", "date": "2018.01.28", "title": "Грижата за децата в Центъра за настаняване от семеен тип в Габрово се поема от нов екип специалисти (ОБЗОР)"}
{"url": "http://www.focus-news.net/news/2018/01/28/2482216/reuters-v-sredizemno-more-v-ramkite-na-pet-operatsii-sa-spaseni-800-migranti.html", "text": "Близо 800 мигранти са спасени в рамките на пет операции, проведени на 27 януари в Средиземно море, предава  Reuters.\r\nМигрантите, опитващи се да достигнат до Европа, са спасени от две баржи и с три лодки, две от които надуваеми, от бреговата охрана на Италия. В хода на операцията два хеликоптера на италианския военновъздушен флот доставят в болница в Тунис седем деца, на които е оказана необходимата помощ. \r\nСъщо така спасителите са извадили от водата телата на двама загинали.  Виктор Турмаков", "date": "2018.01.28", "title": "Reuters:  В Средиземно море в рамките на пет операции са спасени 800 мигранти"}
{"url": "http://www.focus-news.net/news/2018/01/28/2482205/alsat-m-makedoniya-liderskata-sreshta-za-spora-za-imeto-na-makedoniya-v-skopie-priklyuchi.html", "text": "Приключи срещата между държавните и политическите лидери на Македония, обсъдили предложенията на специалния пратеник на ООН за решаването на спора за името. Според събралите се на петчасовата среща в Клуба на депутатите политици тя е преминала информативно и конструктивно, предава македонската медия \"Алсат- М\" \r\nНикой от участниците не пожела да разясни подробностите за предложението на Нимиц: дали е приемливо и дали е имало съгласие между политическите партии. Те също така обявиха, че ще има и други срещи за координиране на позициите за разрешаване на спора за името.\r\nМинистър-председателят на Македония Зоран Заев заяви след срещата, че е оптимист и че може да бъде постигнат национален консенсус.\r\n\"Идеите, представени от медиатора Нимиц, бяха представени и обсъдени тази вечер, след което обменихме информация и мнения относно разговорите между мен и гръцкия ми колега Алексис Ципрас. Този процес изисква ангажираност за включване и политическа отговорност, за да се изгради национален консенсус. С решаването на двустранния спор, който продължава 25 години целим да постигнем напредък и интеграция на Македония в ЕС и НАТО, както и защита на националните интереси и достойнството на нашия народ\", смята Заев. Той подчерта, че за постигането на тези цели е необходимо участието на правителството, опозицията, президента на страната, както и навременна и обективна информация за гражданите на Македония.\r\n\"Това изисква политическа воля и смелост от наша страна, но е възможно решение, ако такава политическа воля съществува от гръцката страна. Интеграцията, заедно с реформите и икономическите мерки са от решаващо значение за по-добър живот на всички граждани в Република Македония\", добави министър-председателят.\r\nСрещата се проведе по инициатива на Министерството на външните работи. Заев, както и министърът на външните работи Никола Димитров и министърът на отбраната Радмила Шекеринска също присъстваха на срещата. Присъстваха и президентът Георге Иванов, лидерът на ДСИ Али Ахмети, който бе придружен от Хазби Лика и Буяр Османи - вицепремиер по европейските въпроси. Лидерът на опозицията ВМРО-ДПМНЕ, Кристиан Микоски, беше придружен от Александър Николовски и Владо Мизайловски. Виктор Турмаков", "date": "2018.01.28", "title": "\"Алсат- М\" (Македония): Лидерската среща за спора за името на Македония в Скопие приключи"}
{"url": "http://www.focus-news.net/news/2018/01/28/2482217/donald-tramp-ne-bih-kazal-che-sam-feminist.html", "text": "Президентът на САЩ Доналд Тръмп заяви по време на интервю, че не би се нарекъл „феминист“, пише The Hill.\r\n„Не, не бих казал, че съм феминист. Мисля, че това би било отиване твърде далеч“, заяви Тръмп. „За жените съм. За мъжете съм. За всички съм“, допълни той.\r\nКоментарите на Тръмп са дадени на фона на международните дискусии отново сексуалното насилие спрямо жените. Тръмп преди бе обвинен за сексуални посегателства от редица жени – нещо, което той отрича.  Виктор Турмаков", "date": "2018.01.28", "title": "Доналд Тръмп: Не бих казал, че съм феминист"}
{"url": "http://www.focus-news.net/news/2018/01/28/2482200/mkd-makedoniya-veche-nyakolko-chasa-prodalzhava-liderskata-sreshta-za-spora-za-imeto-na-makedoniya.html", "text": "Повече от четири часа вече се провежда срещата,\t на която държавните и политически лидери на Македония водят среща, посветена на спора за името, на която преглеждат предложенията на специалния пратеник на ООН Матю Нимиц, предава “МКД“.\r\nСрещата се провежда в Клуба на депутатите по инициатива на Министерството на външните работи и на нея ще се разгледа първоначалната рамка за решаването на спора с Гърция. На събирането  присъстват президентът на Македония Георги Иванов, премиерът Зоран Заев, министърът на външните работи Никола Димитров, председателят на ВМРО-ДПМНЕ Христиан Мицкоски и лидерът на ДСИ Али Ахмети.\r\nПрез следващата седмица двете страни ще бъдат посетени и от самия Нимиц, който ще търси отговор от правителствата на Македония и Гърция за предложенията, които направи в рамките на срещата в Ню Йорк по-рано този месец. Виктор Турмаков", "date": "2018.01.28", "title": "„МКД“ (Македония): Вече няколко часа продължава лидерската среща за спора за името на Македония"}
{"url": "http://www.focus-news.net/news/2018/01/28/2482219/daily-mirror-targovsko-sporazumenie-mezhdu-es-i-velikobritaniya-kanadski-tip-bi-bilo-dobro-za-biznesa-no-uzhasno-za-britanskiya-rabotnik.html", "text": "Британският министър по въпросите, свързани с Брекзит, Дейвид Дейвис съобщи, че бъдещите търговски отношения след Брекзит между страната му и ЕС „представляват добра рамка“ за работническите права, но профсъюзите са на обратно мнение, пише   Daily Mirror.\r\nМинистърът иска Великобритания да сключи с ЕС споразумение, подобно на това между Съюза и Канада, след като страната му излезе от обединението. Според профсъюзите споразумението с Канада единствено съответства на минималните стандарти за правата на работниците, които са добри единствено за страни, които искат да се справят с детския труд. Но в него няма нищо, което да защитава отпуските, излизането в майчинството или правото на същите работни условия, в случай че една компания бъде купена от друга.\r\n„Дейвис предлага споразумение на оглозганите кости, що се отнася до работническите права“, заяви министърът в сянка по въпросите, свързани с Брекзит, от Лейбъристката партия Мат Пеникук.   „Консерваторите се опитват да използват Брекзит като възможност да премахнат защитата на работниците“, допълни той.\r\nСпоред генералния секретар на профсъюза TUC Франсис О’Грейди предложението „ще даде защита на чуждестранните инвеститори, но нищо за защитата на работниците.  Виктор Турмаков", "date": "2018.01.28", "title": "Daily Mirror: Търговско споразумение между ЕС и Великобритания “канадски тип“ би било добро за бизнеса, но ужасно за британския работник"}
{"url": "http://www.focus-news.net/news/2018/01/28/2482207/the-hill-donald-tramp-osadi-atentata-v-kabul.html", "text": "Президентът на САЩ Доналд Тръмп осъди смъртоносния атентат в Кабул, призовавайки всички страни по света да преследват талибаните, стоящи зад нападението, пише  The Hill.\r\n„Осъждам това неописуемо нападение с кол-бомба в Кабул, което остави голям брой цивилни мъртви и стотици ранени“, заяви президентът. „Това убийствено нападение подновява нашата твърдост и тази на нашите афганистански партньори. Жестокостта на Талибаните няма да надделее“. \r\nТалибаните поеха отговорност за нападението, при което загинаха 95 души, а десетки други бяха ранени. \r\n„САЩ са твърди в намерението си да освободят Афганистан от терористите, които нападат американци, наши съюзници и всеки, който не споделя жестоката им идеология. Сега всички страни трябва да предприемат решителни мерки срещу талибаните и терористичната инфраструктура, която ги подкрепя“, допълни президентът. Виктор Турмаков", "date": "2018.01.28", "title": "The Hill: Доналд Тръмп осъди атентата в Кабул"}
{"url": "http://www.focus-news.net/news/2018/01/28/2482218/tass-grazhdanite-na-finlandiya-shte-izberat-prezident-sred-osem-kandidati.html", "text": "Във Финландия ще се проведат избори за 13-тия поред президент на страната. За поста претендират осем кандидати, издигнати както от политически партии, така и от инициативни комитети, предава  ТАСС.\r\nПраво на глас имат около 4,2 млн. пълнолетни финландци. Избирателните секции отварят врати в 9:00 местно време (съвпада с българското) и ще работят до 20:00 часа. Очаква се резултатите да станат известни до края на деня. При победата на някой от кандидатите, встъпването в длъжност на новия президент ще се състои на 1 февруари. В случай, че нито един от кандидатите не получи повече от 50% от гласовете, двамата претенденти с най-добри резултати излизат на балотаж, който ще се проведе на 11 февруари. \r\nКато независим кандидат се е кандидатирал действащият президент Саули Ниинистьо, който преди шест години победи, издигнат от консервативната Национална коалиционна партия. Срещу него се изправя бившият министър-председател от партия „Финландски центъра“ Мати Ванханен. Социалдемократите са излъчили депутата Туулу Хаатайнен, а от дясната опозиционна партия „Истински финландци“ Лаура Хухтасаари. \r\nСпоред социологическите проучвания Саули Ниинистьо ще получи най-много гласове като изглежда, че е напълно възможно да спечели още на първи кръг.  Виктор Турмаков", "date": "2018.01.28", "title": "ТАСС: Гражданите на Финландия ще изберат президент сред осем кандидати"}
{"url": "http://www.focus-news.net/news/2018/01/28/2482220/reuters-opozitsiyata-vav-venetsuela-shte-prisastva-na-pregovorite-v-dominikanskata-republika.html", "text": "Венецуелската опозиция обяви, че ще присъства на преговорите с правителството в Доминиканската република, макар и за да протестира срещу „тоталитарната визия“ на президента Николас Мадуро и да иска гаранции за изборите , предава  Reuters.\r\nПрезидентските избори във Венецуела ще се проведат преди края на април. Въпреки това опозицията не бе допусната да се регистрира, което е смятано от нея за поредното диктаторско решение на Мадуро. \r\n„Вярваме, че тази среща представлява възможност за правителството да преразгледа скорошните си решения и така да предотврати страната да влезе в хаос“, съобщава опозицията в официално свое заявление. Тя призова за „балансирана“ избирателна комисия, която да позволи и на венецуелците в чужбина да гласуват, както и отмяна на забраните за кандидатстване на изборите.  Виктор Турмаков", "date": "2018.01.28", "title": "Reuters: Опозицията във Венецуела ще присъства на преговорите в Доминиканската република"}
{"url": "http://www.focus-news.net/news/2018/01/28/2482221/pregled-na-osnovnite-temi-v-britanskiya-pechat-agentsiya-fokus.html", "text": "Британският министър по въпросите, свързани с Брекзит, Дейвид Дейвис съобщи, че бъдещите търговски отношения след Брекзит между страната му и ЕС „представляват добра рамка“ за работническите права, но профсъюзите са на обратно мнение, пише   Daily Mirror.\r\nМинистърът иска Великобритания да сключи с ЕС споразумение, подобно на това между Съюза и Канада, след като страната му излезе от обединението. Според профсъюзите споразумението с Канада единствено съответства на минималните стандарти за правата на работниците, които са добри единствено за страни, които искат да се справят с детския труд. Но в него няма нищо, което да защитава отпуските, излизането в майчинството или правото на същите работни условия, в случай че една компания бъде купена от друга.\r\n„Дейвис предлага споразумение на оглозганите кости, що се отнася до работническите права“, заяви министърът в сянка по въпросите, свързани с Брекзит, от Лейбъристката партия Мат Пеникук.   „Консерваторите се опитват да използват Брекзит като възможност да премахнат защитата на работниците“, допълни той.\r\nСпоред генералния секретар на профсъюза TUC Франсис О’Грейди предложението „ще даде защита на чуждестранните инвеститори, но нищо за защитата на работниците. \r\n***\r\nСтотици мигранти са се стекли във северния френски град Кале, след като британският министър-председател Тереза Мей обеща правителството и да обработва ускорено молбите за убежище от страна на хората, искащи да достигнат до страната, пише  The Daily Express.\r\nПотокът е довел до повишено напрежение по местата, където мигрантите заспиват и това буди страхове, че може да възникне нов мигрантски лагер, като прословутата „Джунгла“. Благотворителните организации съобщават, че е имало 200 нови пристигащи, след като Май обяви ускорената процедура след  разговора си с френския президент Емануел Макрон по-рано този месец. Сега се смята, че край Кале има между 800 и 900 мигранти от Еритрея, Етиопия, Афганистан и други страни \r\nПрессекретар на властите във френската префектура Па дьо Кале съобщи, че мигрантите идват в Кале от други френски градове, където много хора спят в приюти или направо на улицата.\r\n***\r\n Трима британски министри съобщиха, че страната им ще продължи да спазва правилата на ЕС по време на двегодишния преходен период след Брекзит, пише  The Guardian.\r\nМинистърът на финансите Филип Хамънд, на въпросите, свързани с Брекзит Дейвид Дейвис и на бизнеса Грег Кларк заявиха, че достъпът до пазарите на ЕС ще продължи при настоящите условия от март 2019 г. в следващите „около две години“. \r\nРешението им бе разкритикувано от влиятелния депутат от Консервативната партия Джейкъб Рийс-Мог, който заяви, че така „Брекзит ще бъде само на име“. \r\nМинистрите заявиха, че компаниите не трябва да се притесняват, че ще трябва да действат „извън съществуващата структура на правилата на ЕС“ по време на това, което те определиха като „период на прилагането“ на Брекзит. \r\nПо време на интервю Рийс-Мог предупреди, че „ако Консервативната партия не успее да достави Брекзит, за който народът гласува, консерваторите ще загубят следващите избори“. Според него „Брекзит е по-важен от всичко друго след кралицата“. \r\n***\r\nПрезидентът на САЩ Доналд Тръмп заяви, че „дълбоко уважава“ народите от Африка в писмо, изпратено до 55 лидера на страни от континента. Те ще се съберат на среща на високо равнище на „Африканския съюз“ в Адис Абеба в неделя, пише  The Independent.\r\nПо време на Световния икономически форум в Давос Тръмп се срещна с колегата си от Руанда Пол Кагаме, по време на която лидерът на африканската държава е заявил, че „Африканският съюз очаква да работи със САЩ“.  Тръмп на свой ред заяви, че за него е чест да се срещне със следващия ротационен председател на АС. \r\nТръмп заяви в посланието си към африканските лидери, че неговият държавен секретар Рекс Тилърсън ще направи обиколка на континента през март.  Той допълни, че САЩ „дълбоко уважават“ партньорството и ценностите, споделяни между САЩ и Африка и че подкрепя силните отношения с организацията. \r\nВ писмото си Тръмп изразява „дълбоки комплименти“ към Африканските лидери. Той допълни, че американски войници се бият „рамо до рамо“ срещу екстремизма на континента и че САЩ искат да засилят „честната, свободна и реципрочна търговия“ с африканските държави.", "date": "2018.01.28", "title": "Преглед на основните теми в британския печат (Агенция \"Фокус\")"}
{"url": "http://www.focus-news.net/news/2018/01/28/2482225/pregled-na-mezhdunarodnite-novini-do-6-chasa-agentsiya-fokus.html", "text": "Испанският конституционен съд обяви, че блокира сваления бивш сепаратистки лидер на Каталуния Карлес Пучдемон да се върне на власт в региона, докато е обект на правно преследване,\r\nСъдът обяви в официално заявление, че 12-те съдии, които го съставят, единодушно са решил „да отменят встъпването в длъжност на Пучдемон, освен ако не се появи в регионалния парламент лично пред парламента преди право позволение“. \r\nПучдемон, който избяга в Белгия след като каталунския парламент обяви независимост през октомври, по-рано тази седмица бе определен за кандидат да води отново Каталуния. Регионалния парламент ще гласува по въпроса във вторник, 30 януари.\r\n***  Председателят на групата на социалистите и демократите в Европейския парламент Джани Питела заяви, че ще се кандидатира на страната на своята Демократическа партия на парламентарните избори в Италия, които ще се проведат в началото на март.\r\nСпоред него изборите бележат важен момент в съвременната италианска история. „Демократическата партия остава последния бастион, който пази Италия да не попадне на ресните, популистки и ксенофобски движения“, заяви Питела. \r\n„За да спечелим тези важни избори министър-председателят Матео Ренци и Демократическата партия ме помолиха да се кандидатирам за Сената. Като акт на отговорност към партията, към Италия и към Европа приех предизвикателството. Няма да е лесна битка. Италианската политика е навлязла в бурни води“, допълни Питела. \r\nОчаква се политикът да се кандидатира за сенатор от родния си южен регион Басиликата. \r\n*** Държавният секретар на САЩ Рекс Тилърсън заяви, че употребата на линейка като оръжие срещу цивилните от страна на талибаните по време на взрива в афганистанската столица „представлява нехуманно незачитане на народа на Афганистан“.\r\nКамикадзе навлезе с линейка  в търговска зона на Кабул, преструвайки се, че води пациент и  след това се детонира на пропускателен пункт край консулството на ЕС в града. Най –малко 95 души загинаха, а 158 бяха ранени.  Талибаните поеха отговорност.\r\nТилърсън заяви по време на посещението си в Полша, че нападението е „нарушение на най-основните международни норми“.\r\n***  Земетресение с магнитуд 5,1 по скалата на Рихтер е регистрирано край  северното крайбрежие на основния японски остров Хоншу.\r\nЗеметресението е регистрирано на 64 км. североизточно от град Мияко в 4:43 часа сутринта в неделя местно време (21:43 часа българско време в събота). Епицентърът е на 51 км. дълбочина.\r\nНяма данни за жертви и разрушения. Не е обявявана тревога за формирането на вълни-цунами.\r\n*** Най-малко 14 души са загинали при стрелба, открита в нощен клуб в бразилския град Форталеза, разположен в североизточната част на латиноамериканската страна.\r\n„Можем да потвърдим 14 загинали“, заяви Андре Коста, отговорящ за ресора „Сигурност“ в щата Сеара, столица на който е Форталеза. \r\nСред ранените при стрелбата има такива, които са хоспитализирани в тежко състояние. Към момента обаче няма приведени данни за броя на пострадалите.\r\n***  Край южното тихоокеанско крайбрежие на Панама е регистрирано земетресение с магнитуд 5,7 по скалата на Рихтер.\r\nТрусовете са усетени в 16:45 часа местно време (1:45 часа българско време). Епицентърът е на 43 км. югоизточно от град Педаси на дълбочина от 10 км. \r\nНяма данни за жертви и разрушения. Не е обявявана заплаха за формирането на вълни-цунами. \r\n***", "date": "2018.01.28", "title": "Преглед на международните новини до 6 часа /Агенция “Фокус”/"}
{"url": "http://www.focus-news.net/news/2018/01/28/2482224/tass-yaponiya-razchita-na-vsestranno-podobryavane-na-otnosheniyata-s-kitay.html", "text": "Японският външен министър Таро Коно заяви, че страната му тази година възнамерява да подобри отношенията си с Китай във всички сфери, предава ТАСС.\r\n„Тази година искаме всестранно да подобрим отношенията си“, заяви Коно по време на своята среща с китайския си колега Ван И.  На свой ред китайският министър-председател оцени позицията на японското правителство. През 2018 г. двете страни бележат 40 години от подписването на споразумението за мир и приятелство помежду си. \r\nОтношенията между Пекин и Токио ставаха напрегнати в последния период заради териториалния спор за островите  Дяоюйдао (Сенкаку) в Източнокитайско море.  Виктор Турмаков", "date": "2018.01.28", "title": "ТАСС: Япония разчита на всестранно подобряване на отношенията с Китай"}
{"url": "http://www.focus-news.net/news/2018/01/28/2482223/ria-novosti-v-ekvador-e-obyaven-rezhim-na-izvanredno-polozhenie-zaradi-vzriva-na-kola-bomba-kray-politseyskoto-upravlenie.html", "text": "Президентът на Еквадор Ленин Морено въведе в режим на извънредно положение в редица провинции на страната, след като край полицейско управление се взриви кола-бомба, предава РИА Новости.\r\n„Обявявам режим на извънредно положение в провинциите Сан Лоренцо и в кантона Ело Алфаро с цел да осигуря сигурността на гражданите ни“, заяви Морено от профила си в социалната мрежа „Туитър“. \r\nВзрив прогърмя до полицейски участък в близост до границата с Колумбия, при който бяха ранени около 20 полицейски служители. Според местни източници нападението е отмъщение от страна на престъпните групировки.\r\nСпоред президента взривът е свързан с терористичен акт от страна на наркокартелите, след скорошните успешни полицейски операции срещу тях.  Виктор Турмаков", "date": "2018.01.28", "title": "РИА Новости: В Еквадор е обявен режим на извънредно положение заради взрива на кола-бомба край полицейското управление"}
{"url": "http://www.focus-news.net/news/2018/01/28/2482212/tass-savetat-za-sigurnost-na-oon-osadi-podliya-i-chudovishten-atentat-v-kabul.html", "text": "Съветът за сигурност на ООН осъди терористичния акт в центъра на Кабул, жертви на който станаха повече от 90 души. Членовете му се изказаха виновниците да бъдат привлечени пред съда, предава ТАСС.\r\nВ Съвета за сигурност нарекоха нападението „чудовищно“ и „подло“ и изразиха съболезнования към семействата на загиналите и към правителството на Афганистан. Съветът напомни, че терористичните актове са престъпление, което не може да се оправдае с никакви мотиви. \r\n„Членовете на Съвета за сигурност подчертават необходимостта да се привлекат изпълнителите, организаторите и спонсорите на тези терористични актове към правосъдието, а също така призовават всички държави активно да си сътрудничат с правителството на Афганистан и с другите заинтересувани власти в съответствие с техните задължения в рамките на международното право“, пише в официално заявление на Съвета за сигурност.  Виктор Турмаков", "date": "2018.01.28", "title": "ТАСС: Съветът за сигурност на ООН осъди „подлия и чудовищен“ атентат в Кабул"}
{"url": "http://www.focus-news.net/news/2018/01/28/2482226/tuitar-ruski-botove-sa-prepublikuvali-tramp-blizo-500-hil-pati-v-sedmitsite-predi-izborite.html", "text": "Представители на социалната мрежа „Туитър“ съобщиха пред Конгреса на САЩ, че руски ботове са препубликували коментари на Доналд Тръмп хиляди пъти по време на последните месеци от неговата кандидат-президентска кампания, предаде The Hill.\r\nКомпанията разкри пред конгресмените и сенаторите, че свързани с Русия профили в социалната мрежа са препубликували думите на Тръмп повече от 470 хил. пъти в периода от 1 септември до 15 ноември 2016 г., докато Хилари Клинтън, неговия съперник на изборите – едва 50 хил. пъти през този период. \r\nДокументите с данните са публикувани от  комисията на Сената на САЩ по правосъдието.  Виктор Турмаков", "date": "2018.01.28", "title": "„Туитър“ : Руски ботове са препубликували Тръмп близо 500 хил. пъти в седмиците преди изборите"}
{"url": "http://www.focus-news.net/news/2018/01/28/2482210/the-guardian-velikobritaniya-shte-spazva-pravilata-na-es-okolo-dve-godini-sled-brekzit.html", "text": "Трима британски министри съобщиха, че страната им ще продължи да спазва правилата на ЕС по време на двегодишния преходен период след Брекзит, пише  The Guardian.\r\nМинистърът на финансите Филип Хамънд, на въпросите, свързани с Брекзит Дейвид Дейвис и на бизнеса Грег Кларк заявиха, че достъпът до пазарите на ЕС ще продължи при настоящите условия от март 2019 г. в следващите „около две години“. \r\nРешението им бе разкритикувано от влиятелния депутат от Консервативната партия Джейкъб Рийс-Мог, който заяви, че така „Брекзит ще бъде само на име“. \r\nМинистрите заявиха, че компаниите не трябва да се притесняват, че ще трябва да действат „извън съществуващата структура на правилата на ЕС“ по време на това, което те определиха като „период на прилагането“ на Брекзит. \r\nПо време на интервю Рийс-Мог предупреди, че „ако Консервативната партия не успее да достави Брекзит, за който народът гласува, консерваторите ще загубят следващите избори“. Според него „Брекзит е по-важен от всичко друго след кралицата“.  Виктор Турмаков", "date": "2018.01.28", "title": "The Guardian: Великобритания ще спазва правилата на ЕС „около две години“ след Брекзит"}
{"url": "http://www.focus-news.net/news/2018/01/28/2482227/politico-irlandskiyat-ministar-predsedatel-zayavi-che-shte-podkrepi-liberaliziraneto-na-zakonite-za-aborta-v-stranata.html", "text": "Ирландският министър-председател Лео Варадкар заяви, че ще се бори за промяна на  строгите национални закони за абортите в страната чрез свикване на референдум по въпроса тази година, предава  Politico.\r\n„Ще се боря за това законите да бъдат променени и либерализирани“, заяви Варадкар. „Ще проведем и референдум – да се надяваме през лятото“, допълни той.\r\nПремиерът планира да проведе референдум относно закон от 1983 г., който приема за равни правата на ембриона и на майката по време на бременност. Виктор Турмаков", "date": "2018.01.28", "title": "Politico: Ирландският министър-председател заяви, че ще подкрепи либерализирането на законите за аборта в страната"}
{"url": "http://www.focus-news.net/news/2018/01/28/2482229/sport-livarpul-se-provali-na-anfiyld-za-fa-kap.html", "text": "За трети пореден сезон Ливърпул отпадна в четвъртия кръг за Купата на Англия. На стадион „Анфийлд“ Ливърпул за губи с 2:3 от Уест Бромич Албиън. Това бе първа загуба за футболистите на Юрген Клоп като домакини от 23 април 2017-а, когато Кристъл Палас ги победи в мач от първенството.\r\nСистемата за видеоповторение отмени гол на Уест Бромич, а Роберто Фирмино пропусна дузпа за домакините.", "date": "2018.01.28", "title": "Спорт: Ливърпул се провали на „Анфийлд“ за ФА Къп"}
{"url": "http://www.focus-news.net/news/2018/01/28/2482231/predstoyashti-sabitiya-v-stranata-za-28-yanuari-agentsiya-fokus.html", "text": "***\r\nОт 17.00 часа в пред Мавзолея на загиналите руски воини и български опълченци на площад „Възраждане“ председателят на парламента Цвета Караянчева ще присъства на церемонията по поднасяне на венци и цветя, с която ще бъдат отбелязани 140 години от Освобождението на града. \r\n*** \r\nОт 13.00 часа на метростанция „Константин Величков” ще бъде отбелязан 20-годишният юбилей на столичното метро. На събитието ще присъстват кметът Йорданка Фандъкова и изп. директор на „Метрополитен” проф. Стоян Братоев. Поканени са министърът на транспорта Ивайло Московски и председателят на Столичния общински съвет Елен Герджиков. \r\n*** \r\nОт 13.00 часа в Дома на киното Темата за миграцията ще бъде разгледана през формата жива библиотека. Събитието е част от фестивала NO MORE WAR.\r\n***\r\nОт 16.00 часа в Национален музикален театър „Стефан Македонски“ ще бъде представена книгата „Светозар Донев - режисьорът” на Марин Бончев, която е посветена на 85-годишен юбилей на един от доайените на театъра проф. Светозар Донев. От 17.00 часа ще започне концертът на музикалния театър „100 години оперета“.\r\n*** \r\nОт 18.30 часа в Центъра за култура и дебат „Червената къща“ ще се проведе дискусия на тема „Мирни протести за Пирин и срещу омразата“, част от фестивала NO MORE WAR. \r\n***\r\nОт 19.05 часа от Терминал 2 на Летище „София“, по маршрута Рим – Сантиаго де Чили – Пунта Аренас – о-в Кинг Джордж – о-в Ливингстън, заминава последната група на 26-та Национална Антарктическа Експедиция.\r\n***\r\nВ Банско ще се проведат вторите стартове в паралелния гигантски слалом. \r\n***\r\nОт 09.00 часа Варненският и Великопреславски митрополит Йоан ще отслужи света Божествена Литургия в Катедрален храм \"Успение Богородично\".\r\n***\r\nОт 16.00 часа на Пазара на Мол Варна ще бъдат връчени XIV Годишни автомобилни награди – Варна.\r\n*** \r\nОт 18.00 часа във фоайето на МДТ „Константин Кисимов“ ще бъдат открити фотографска изложба и арт ателиета за китайско изкуство – съпътстващи събития към спектакъла за отбелязването на Китайската нова година.\r\n*** \r\nОт 19.00 часа в голяма зала на МДТ „Константин Кисимов“ ще бъде представен спектакълът „Китайски класически танц Фън Мо“ по случай Китайската нова година 2018.\r\n*** \r\nОт 19.00 часа в МОЛ Велико Търново ще се играе детски театрален спектакъл „Тримата братя и златната ябълка“. \r\n***\r\nОт 11.00 часа в местността Юндола с щафета ще започне вторият ден от Държавното първенство по ски ориентиране.\r\n***\r\nЩе се проведат Епархийските избори за нов Видински митрополит. Изборният ден ще започне с отслужването на св. Литургия от 09.00 часа, в която ще вземат участие свещенослужители от епархията начело с наместника на овакантения митрополитски престол Негово високопреосвещенство Врачански митрополит Григорий. В 10.00 часа ще бъде отслужен трисагий на гроба на блаженалия митрополит Дометиан. От 11.00 часа ще започне и изборът за двамата кандидати за Видински митрополит.\r\n***\r\nОт 11.00 часа на родната къща на Ефрем Каранов ще бъде поставена паметна плоча.\r\n***\r\nОт 09.00 часа Константийският епископ Яков ще оглави архиерейска света Литургия в храм \"Св. Богородица\".\r\n***\r\nОт 11.00 до 12.00 часа на естрадата в Градския парк ще се състои кулинарна демонстрация в рамките Международния фестивал на маскарадните игри „Сурва“.\r\n***\r\nОт 18.00 часа на площад „Кракра” Фолклорен ансамбъл „Граово” ще закрие тазгодишното издание на Международния фестивал на маскарадните игри „Сурва“ със спектакъла „До нови срещи, Сурва”.\r\n*** \r\nОт 9.00 часа в храм „Св. Николай Чудотворец“ ще се проведе празнична литургия, водосвет за деня на Разград и панихида за загиналите руски и български опълченци. \r\n*** \r\nОт 12.00 часа в Общински културен център ще се проведе традиционно детско парти за децата, родени на 28 януари.\r\n*** \r\nОт 17.00 часа на площад „Възраждане“ ще се състои ритуал за поднасяне на венци и цветя  пред Мавзолея на загиналите руски войни и български опълченци.\r\n***\r\nОт 19.00 часа в зала „Княз Александър І“ на Регионалния историческия музей ще се проведе джаз концертът „Jazzfactory.bg – „Европа среща музиката на фамилия Владигерови“. Това е първия от шест концерта – част от официалната национална културна програма на Българското председателство, одобрен от Национален фонд „Култура” към Министерство на културата.\r\n***\r\nОт 18.00 часа в концертната зала на Народно читалище „Климент Охридски 1858“ ще се проведе тържествен концерт на художествените колективи при читалището и награждаване на заслужили читалищни дейци по случай 160 години от основаването на читалището.\r\n***\r\nОт 11.30 часа пред Свещаровата къща ще се състои мащабна възстановка на събитията от Освобождението на Ески Джумая по повод 140 години от Освобождението на Търговище.", "date": "2018.01.28", "title": "Предстоящи събития в страната за 28 януари (Агенция „Фокус“)"}
{"url": "http://www.focus-news.net/news/2018/01/28/2482230/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”. Пътните настилки са предимно сухи, на места мокри, а по усойните и планински райони частично заледени, но обработени – проходими при зимни условия.\r\nНамалена видимост поради мъгла: \r\n- до 50 м има в района на Баня /обл.Благоевград/, Скравена и Мухово /обл. София; Русе, Българене /обл. Плевен/;\r\n- до 100 м има в районите на Богров, Враждебна и Даскалово /обл. София/, Извор и Даскалово /обл. Перник/, Деков /обл. Плевен/.Състояние на автомагистралите:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.Въведени ограничения по основните пътни направления:\r\nПроходи:\r\n- „Върбишки” - целогодишно затворен за всички МПС; \r\n- „Златишки” - целогодишно затворен за всички МПС;\r\n- „Троянски” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - целогодишно забранен за МПС над 10 т;\r\n- „Дюлински” - целогодишно забранен за МПС над 3,5 т;\r\n- „Пампорово” - целогодишно забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т. Срок: целогодишно;\r\n- „Шипка” - целогодишно е забранено движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четирилентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София.\r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма ограничения.\r\nобласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.Състояние на републиканската пътна мрежа:\r\nРемонтни дейности и временна организация на движението /ВОД/:\r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради довършителни дейности от ремонт. \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница – с. Ресен и обратно. Срок до 31.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път по път III-842 Юндола – Белово е ограничено за МПС над 12 т. с ремаркета и полуремаркета. \r\nОбходен маршрут: Белово-Варвара-Велинград-Юндола.\r\nПът III-843: Движението по път III-843 Велинград – Сърница е ограничено за МПС над 12 т. с ремаркета и полуремаркета поради снегопочистване. Срок до 29.01.2018 г.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-843: Временно е ограничено движението по път ІІІ-843 Доспат – Сърница за МПС над 12 т, с ремаркета и полуремаркета до 29.01.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът III-3009: Движението по път III-3009 Правец – Етрополе се ограничава за МПС над 12 т.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Проход на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.01.28", "title": "Актуална пътна обстановка"}
{"url": "http://www.focus-news.net/news/2018/01/28/2482233/nimh-dnes-shte-bade-predimno-slanchevo-s-maksimalni-temperaturi-mezhdu-4-i-9.html", "text": "В сутрешните часове на отделни места, главно около Дунав и по Черноморието, ще има мъгла или ниска слоеста облачност. През деня ще е предимно слънчево. След обяд в Дунавската равнина ще духа слаб до умерен западен вятър. Максимални температури ще са между 4° и 9°. Това съобщи за Агенция „Фокус” дежурният синоптик Боряна Маркова от Националния институт по метеорология и хидрология (НИМХ) при Българската академия на науките (БАН). Атмосферното налягане ще е значително по-високо от средното за месеца.  \r\nПо Черноморието ще бъде предимно слънчево, но в сутрешните часове на места ще e мъгливо. Ще духа слаб западен вятър. Максималните температури ще са 5-8°. Температурата на морската вода е 6-7°. Вълнението на морето ще бъде 1 - 2 бала. \r\nВ планините ще бъде предимно слънчево. Ще духа умерен, по билата до силен вятър от север-северозапад. Максималната температура на височина 1200 метра ще е около 4°, на 2000 метра – около минус 1°.", "date": "2018.01.28", "title": "НИМХ: Днес ще бъде предимно слънчево с максимални температури между 4° и 9°"}
{"url": "http://www.focus-news.net/news/2018/01/28/2482232/predstoyashti-mezhdunarodni-sabitiya-za-28-yanuari-agentsiya-fokus.html", "text": "Във Финландия ще се проведат президентски избори, като се очаква настоящият държавен глава Саули Ниинистьо да бъде преизбран. \r\n***Във Кипър ще се проведат президентски избори, като се очаква настоящият държавен глава Никос Анастасиадис да бъде преизбран. \r\n*** Германският канцлер Ангела Меркел ще проведе нов кръг преговори с потенциалните си коалиционни партньори за формиране на ново правителство.\r\n*** Германският президент Франк-Валтер Щайнмайер ще посети Йордания и ще проведе преговори с нейния крал Абдула II.\r\n*** Лидерите на африканските държави ще проведат ежегодната среща на високо равнище на Африканския съюз.\r\n***", "date": "2018.01.28", "title": "Предстоящи международни събития за 28 януари( Агенция „Фокус“ )"}
{"url": "http://www.focus-news.net/news/2018/01/28/2482236/poslednata-grupa-na-26-ta-natsionalna-antarkticheska-ekspeditsiya-shte-zamine-za-ostrov-livingstan.html", "text": "В 19.05 часа днес от Терминал 2 на Летище \"София\" по маршрута Рим – Сантиаго де Чили – Пунта Аренас – о-в Кинг Джордж – о-в Ливингстън заминава последната група на 26-та Национална антарктическа експедиция. Това съобщиха от пресцентъра на Български антарктически институт. Това са геолозите д-р Камен Бонев и д-р Дочо Дочев, лекаря д-р Мартин Любомиров, логистиците Мирослав Цвятков и Николай Николов и екипа, работещ по международен образователен проект – писателката и физичка Людмила Филипова и астро-физика Нуно Перейра от Университета в Бежа (Португалия).\r\nПаралелно по сателитния телефон командирът на Антарктическата ни станция „Св. Кл. Охридски“, инж. Йордан Йорданов съобщи, че всички са в добро здраве, изпълняват предвидените дейности по график и очакват новото попълнение.", "date": "2018.01.28", "title": "Последната група на 26-та Национална антарктическа експедиция ще замине за остров Ливингстън"}
{"url": "http://www.focus-news.net/news/2018/01/28/2482238/tass-zapochna-izborniyat-den-v-kipar.html", "text": "В 07:00 часа започна изборният ден в Република Кипър, предава ТАСС. По време на президентския вот в страната, който приключва в 18:00 часа, ще работят близо хиляди гласоподавателни пункта. Официално има регистрирани деветима кандидати за поста на държавен глава, сред които и сегашния президент Никос Настасиадис. В случай че по време на първия тур в неделя никой от тях не успее да регистрира подкрепа от над 50%, ще бъде проведен балотаж на четвърти февруари. \r\nПраво на глас имат около 550 хил. души. : Цанко Цолов", "date": "2018.01.28", "title": "ТАСС: Започна изборният ден в Кипър"}
{"url": "http://www.focus-news.net/news/2018/01/28/2482239/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-dunav-most-2.html", "text": "Интензивен е трафикът за товарни автомобили на изход на ГКПП \"Капитан Андреево\" и ГКПП \"Дунав мост 2\". Това съобщиха от пресцентъра на ГД \"Гранична полиция\". Информацията за трафика на граничните пунктове е към 6.00 часа. На българо-сръбската, българо-македонската и българо-гръцката граница трафикът е нормален на всички гранични контролно-пропускателни пунктове.", "date": "2018.01.28", "title": "ГД \"Гранична полиция\": Интензивен е трафикът за товарни автомобили на изход на ГКПП \"Капитан Андреево\" и ГКПП \"Дунав мост 2\""}
{"url": "http://www.focus-news.net/news/2018/01/28/2482242/pazardzhik-negovo-preosveshtenstvo-konstantiyskiyat-episkop-yakov-shte-oglavi-arhiereyska-sveta-liturgiya-v-hram-sv-bogoroditsa-selo-kalugerovo.html", "text": "Негово преосвещенство Константийският епископ Яков ще оглави архиерейска света Литургия в храм \"Св. Богородица\" - село Калугерово днес, предаде репортер на Агенция \"Фокус\". Светата литургия ще се отслужи с благословението на Негово високопреосвещенство Пловдивския митрополит Николай. Началото ще бъде от 9.00 часа.   \r\nНикола ПЕТКОВ", "date": "2018.01.28", "title": "Пазарджик: Негово преосвещенство Константийският епископ Яков ще оглави архиерейска света Литургия в храм \"Св. Богородица\" - село Калугерово"}
{"url": "http://www.focus-news.net/news/2018/01/28/2482234/predsedatelyat-na-narodnoto-sabranie-tsveta-karayancheva-shte-uchastva-v-tarzhestvenoto-otbelyazvane-na-140-godini-ot-osvobozhdenieto-na-razgrad.html", "text": "Председателят на Народното събрание Цвета Караянчева ще участва в тържественото отбелязване на 140 години от Освобождението на Разград днес. Това съобщиха от пресцентъра на Народното събрание. Председателят на парламента ще присъства в 17.00 часа на церемонията по поднасяне на венци и цветя пред Мавзолея на загиналите руски воини и български опълченци на площад „Възраждане“. Цвета Караянчева ще произнесе слово по повод годишнината. \r\nПо-рано същия ден Цвета Караянчева ще посети Русе, където ще се срещне с кмета на града Пламен Стоилов. Тя ще разговаря и с кметове на общини от област Русе. В програмата на председателя на парламента е предвидено посещение на „Русе Айс Фест“ и на Екомузея в града. \r\nНа 29 януари 2018 г. председателят на Народното събрание ще участва в тържественото честване на 140 години от Освобождението на Търговище. Цвета Караянчева ще присъства на ритуала по издигане на знамена на площад „Свобода“ в 11.00 часа. Тя ще се включи в шествието до Морената и в церемонията по поднасяне на цветя и венци в памет на загиналите за свободата на Търговище, където ще произнесе слово.", "date": "2018.01.28", "title": "Председателят на Народното събрание Цвета Караянчева ще участва в тържественото отбелязване на 140 години от Освобождението на Разград"}
{"url": "http://www.focus-news.net/news/2018/01/28/2482240/reuters-kitay-se-nadyava-da-podobri-otnosheniyata-si-s-yaponiya-prez-2018-g.html", "text": "Китай се надява да започне съвместна работа с Япония, чиято крайна цел е подобряването на отношенията между двете страни, предава Reuters. Това е заявил първият дипломат на Пекин в неделя. \r\nКоментарът е направен след среща с японския външен министър и след подобно изявление на първият дипломат на Токио. \r\n„Отношенията между двете страни винаги плават срещу течението“, отбеляза китайският външен министър Уан И, като добави, че „ние се надяваме, че японската страна няма да се откаже от своите усилия за подобряване на отношенията“. : Цанко Цолов", "date": "2018.01.28", "title": "Reuters: Китай се надява да подобри отношенията си с Япония през 2018 г."}
{"url": "http://www.focus-news.net/news/2018/01/28/2482241/denyat-28-yanuari-v-balgarskata-istoriya.html", "text": "2016 г.\r\nПремиерът Бойко Борисов поиска оставката на образователния министър Тодор Танев заради скандалите около новите учебни програми и учебници, които станаха предмет на всевъзможни интерпретации и дори откровени манипулации, като някои видяха опит за “погазване на българщината“ и “разпад на националната идентичност“.\r\n2014 г.\r\nПрезидентът на Република България присъжда Орден „Стара планина” - втора степен на Румен Стоилов, „за изключително големите му заслуги към Република България в областта на спорта“\r\n2001 г.\r\nПод името \"Коалиция за България\" е обявена нова формация от 15 организации, с които БСП се явява на изборите през юни същата година.\r\n2000 г.\r\nРегионални конференции на ВМРО във Велико Търново и Русе приемат решение двамата ѝ депутати да излязат от парламентарната група на СДС и ВМРО да се яви самостоятелно на изборите. Председателят на ВМРО Красимир Каракачанов определя това решение като преждевременно.\r\n2000 г.\r\nСлужбата по заетостта обявява, че безработните в България са 610 551 души, което прави 16 % от трудоспособното население. Съкратени са предимно работници от металургията и химическата промишленост. Най-голяма е безработицата в Търговище и Разград, а най-ниска - в София.\r\n1998 г.\r\nОткрива се първата отсечка на Софийското метро. Строителството на метрото започва от най-натоварения първи метродиаметър, където се формират най-големите пътнически потоци в града с максимални стойности във върхов час над четиридесет хиляди пътника. При строителството на Националния дворец на културата през 1982 г. са изградени конструкциите на две метростанции и тунелите между тях от втория диаметър. На 28 януари 1998 г. се въвежда в експлоатация първият участък от първия диаметър на метрото с 5 станции и дължина 6,5 км от бул. \"Сливница\" през ж. к. \"Люлин\" до бул. \"К. Величков\". На 17 септември 1999 г. се въвежда в експлоатация станция \"Опълченска\", а на 31 октомври 2000 г. станция \"Сердика\" на пл. \"Св. Неделя\", като общата дължина на трасето на първия метрорадиус е 8,1 км със 7 метростанции. През април 2003 г. действащият участък се свърза с ж. к. \"Обеля\" с нов участък от 1,8 км. През 2004 г. започва подготовката, а през 2005 г. и строителство на продължението на метродиаметъра през центъра на града от пл. \"Св. Неделя\" до Интерпред в кв. \"Изгрев\" с нов участък от 4,8 км и 3 станции. Разширението на метрото от \"Интерпред\" до ж. к. \"Младост\", ж. к. \"Дружба\" и новият летищен терминал на \"Летище София\", съобразно технологичните особености на трасето, по технологични причини свързани с отклонението след Метростанция 13 е разделено на три етапа:\r\nІ Етап: \"Интерпред\" - бул. \"А. Сахаров\" в ж. к. \"Младост 1\" с дължина на трасето 3.2 км и 3 метростанции. Техническият проект е завършен през Април 2005 г. През 2006 г. започва строителството на отделни участъци от етапа.\r\nІІ Етап: бул. \"А. Сахаров\" - Бизнеспарк в ж. к. \"Младост 4\", дължината на трасето е 3. 9 км и 4 метростанции. Техническия проект ще бъде завършен в началото на 2006 г. ІІІ Етап: бул. \"А. Сахаров\" - ж. к. \"Дружба\" - летище София, дължината на трасето е 7.2 км. и 5 метростанции. Разработен е проект на маршрут на трасето, който се намира във фаза на одобрение от съответните институции.\r\n1997 г.\r\nБСП получава от президента Петър Стоянов мандат за съставяне на правителство. В периода януари – началото на февруари, 1997 г. България изпада в дълбока политическа и финансова криза. Големите градове са обхванати от протести, блокирани са пътища и улици, страната изпада в хаос. В началото на февруари България е изправена пред хиперинфлация, след като за по-малко от два месеца цената на един щатски долар достига до 3000 лв. от 500 лв. в началото на годината. Унищожени са спестяванията на огромното мнозинство от българите, но са стопени дълговете на т. нар. кредитни милионери, взели пари от банките, без да имат намерение да ги връщат.\r\n1997 г.\r\nУчредява се Обединен блок на труда (ОБТ). Регистрира се през март същата година. До май 1997 г., когато се свиква първият му конгрес, негов председател е Григор Градев. Конгресът издига на негово място Кръстьо Петков. Партията участва заедно с БСП и други леви формирования в обща предизборна коалиция в парламентарните избори през юни 2001 г.\r\n1985 г.\r\nНа съвещание на ЦК на БКП с партийния актив в София се отчита, че в цялата страна преименуването е приключило. Обяснено е, че с него се поставя началото на \"възродителен процес\", който трябва да възстанови българското национално съзнание на преименуваните и окончателно да ги приобщи към българската нация.\r\n1946 г.\r\nВ Русе е открито Висше техническо училище.\r\n1940 г.\r\nЗавършват изборите за ХХV Народно събрание. Спечелени са от управляващите. Длъжността министър председател продължава да изпълнява Георги Кьосеиванов. Опозицията взема 20 места (10 комунисти, 5 земеделци-пладненци, 2 цанковисти, демократът Никола Мушанов, народнякът проф. Петко Стайнов и земеделецът-врабчевист Димитър Илиев). Откриването на ХХV Народно събрание е на 24 февруари 1940 г. За негов председател е избран Никола Логофетов, а от 16 май 1941 г. - Христо Калфов.\r\nГеорги Кьосеиванов е роден в Пещера. Завършва право в Париж през 1905 г., след което преминава на дипломатическа работа. Кьосеиванов е в българските легации в Рим през 1912 г., в Цариград през 1913-1915 г., в Берн през 1918-1920 г., в Берлин през 1920 г., в Париж през 1923-1924 г., управляващ българската легация в Букурещ през 1924-1925 г. От 1925 г. до 1929 г. е върнат в Министерството на външните работи и изповеданията, където заема отговорни длъжности. През 1929-1931 г. е български пълномощен министър в Белград, след което за кратко време възглавява българската легация в Атина и от 1932 г. до 1934 г. е български пълномощен министър в Белград. От декември 1934 г. до април 1935 г. е началник на канцеларията на цар Борис III. След назначаването на кабинета на А. Тошев през април 1935 г. става министър на външните работи и изповеданията, а от ноември същата година поема и министър-председателския пост, на който остава до февруари 1940 г. През ноември 1940 г. е изпратен за български пълномощен министър в Берн (Швейцария), на която длъжност остава до 1 октомври 1944 г. Тъй като не признава установената след 9 септември 1944 г. отечественофронтовска власт, отказва да се завърне в България и до края на живота си живее в Швейцария.\r\n1923 г.\r\nСъстои се обединителен конгрес на македонските братства в София. Македонската федералистична емигрантска организация се влива в Съюза на македонските братства и приема ръководството на Изпълнителния комитет. \r\nМакедонска федеративна организация е организация на българските бежанци от Македония. Основана е през есента на 1920 г. по време на Втория велик събор на Съюза на македонските братства, от който се отцепват около 60 делегати начело с арх. Н. Юруков, д-р Ф. Атанасов, д-р Хр. Татарчев, Вл. Ковачев, М. Грашев, Й. Анастасов и др. и образуват Временна комисия на македонските братства в България. В края на 1921 г. се свиква учредителен конгрес на организацията, на който се формулират нейните цели – независима федеративна Македония при пълно равенство на населяващите я народности. Скоро след това организацията се разделя на две - легална, ръководена от арх. Н. Юруков, и нелегална - от д-р Ф. Атанасов. През 1921 г. между федералистите и автономистите е постигнато примирие, фиксирано с протокол, подписан в Тирана. По силата на този акт двете организации поемат задължение да установят своите ръководни органи в албанската столица, за да не се позволява на управляващите среди в България да се месят в тяхната дейност. Примирието е нетрайно. Част от привържениците на Македонска федеративна организация правят опит да създадат своя организация в Македония, но без успех. Друга част от членовете й преминават на служба към сръбските власти и отслабват влиянието й сред македонските българи.\r\n1913 г.\r\nПо време на Балканската война (1912-1913 г.) в периода 26 - 28 януари османските войски контраатакуват при Булаир, но са отблъснати от 7-ма Рилска дивизия. Турска контраатака при Чаталджа е провалена от 1-ва и 3-та Българска армия и е подновена без успех в средата на февруари.\r\n1901 г.\r\nПровеждат се избори за ХІ Народно събрание без победител – \"шарено\" Народно събрание. Демократи, народнолиберали и прогресивнолиберали спечелват по 30-40 депутати, следвани от народняци, либерали и земеделци (22-ма депутати). Гласуват 43,5 % от избирателите.\r\n1895 г.\r\nОбнародван е Закон за насърчение на местната индустрия, който е изработен по румънски образец. За едрите частни предприятия (поне 25 000 лв. капитал и 20 работници) се въвежда за 15 г. безмитен внос на суровини и стоки, освобождаване от данъци, отпускане безплатни терени за строеж, 35 % намаление на превозните такси по БДЖ, предпочитане при търговете дори при 15 % по-скъпа оферта. С него се покровителстват 72 предприятия с вложен основен капитал от 10 500 000 лв., през 1900 г. нарастват на 103 предприятия с 19 800 000 лв., а през 1904 г. - 166 предприятия с 36 000 000 лв.\r\n1878 г.\r\nВ хода на Руско-турската война Долнодунавският отряд води бой край Хаджиоглу Пазарджик (Добрич). Противниковите сили се съсредоточават към Русе и Разград. На същия ден е освободен Разград. Главната квартира на Дунавската армия се установява в Одрин.\r\n1864 г.\r\nВ Браила излиза първия брой на редактираното от Христо Ваклидов литературно списание \"Зорница\".\r\nХристо Дочев Ваклидов е печатар, публицист и общественик. Роден е през 1841 г. в Казанлък. Завършва френски колеж в Бебек, след което изучава печатарство в Одрин и Цариград. През 1861 г. става редактор на издавания в Цариград в. \"България\" (1859-1863 г.). Премества се в Румъния и през 1862 г. в Браила създава акционерно дружество \"Гутенберг\". Дружеството издава и отпечатва вестник \"Българска пчела\" и списание \"Зорница\". През 1868 г. напуска Румъния и става преводач при австрийското консулство в Одрин. След Освобождението заема различни държавни длъжности. Умира на 17 април 1891 г.На тази дата са родени:\r\n1964 г.\r\nРоден е Георги Христов – български поппевец. Завършва Естрадния отдел към Българската държавна консерватория (1983 г.). От 1984 г. е солист на естрадата на БНА “Сребърни звезди”. Първият му запис е от 1981 г., когато дебютира и в студио “Зорница”. Голяма популярност има през II половина на 80-те години. Успешни са дуетите му с Петя Буюклиева и Росица Кирилова (през 1988 г. “Балкантон” издава албум на Росица Кирилова и Георги Христов). Концертира в България и чужбина. Първият му албум излиза през 1987 г. Изнася рецитал на “Златен Орфей +” (1994 г.).\r\n1953 г.\r\nРоден е Хайгашод Агасян - български инструменталист и вокалист, автор на естрадни песни и музика за театър и мюзикъли. Завършва БДК през 1980 г. - специалност виола - майсторски клас по камерна музика. Печели награди на младежки конкурси, участва и в движението \"Ален Мак\". Албуми: \"Избрани песни\" (1989 г.), \"Трудна възраст\" (1992 г.), \"Бог да пази България\" (1994 г.), Радой пее\" (1994 г.), \"Хей, приятелю, здравей\" (1995 г.), \"Чик-чирик\" (1996 г.), \"Светът е хубав\" (1998 г.), \"Не остарявай, любов\" (1998 г.), \"Вълшебно хапче\" (1998 г.).\r\n1945 г.\r\nРоден е Митко Щерев – български композитор, аранжор, пианист. Завършва музикалното училище в Пловдив - специалност фагот. В средата на 60-те години започва професионалната си дейност в областта на професионалната музика като ръководител на оркестъра на Емил Димитров “Синьо-белите”. В началото на 70-те години е ръководител на оркестър “Маковете”, който съпровожда Лили Иванова. През 1974 г. създава група “Диана експрес” и 10 години е свързан изпълнителски и творчески изцяло с нея. Създава редица шлагери за Лили Иванова, Емил Димитров, Васил Найденов, Маргарита Хранова и др. Автор е на музиката на филмите: “Дубльорът”, “Осъдени души”, “По хълмовете на времето”, “Човек от народа”, “Адаптация”, “Комбина”, “Ла донна е мобиле” (1994 г.) и др. Съюзът на филмовите дейци в България му присъжда награда за музиката към филмите “Вик за помощ” и “Скъпа моя, скъпи мой” през 1986 г.\r\n1884 г.\r\nРоден е Йордан Пеев - български офицер, генерал-майор (1935 г.), началник на Генералния щаб (от 9.01.1937). Завършва Военното училище (1908 г.). Участва в Балканските войни (1912-1913 г.) като командир на рота. Завършва Николаевската академия на Генералния щаб в Санкт Петербург (1914 г.). В I световна война (1915-1918 г.) участва като командир на дружина в 43-ти пехотен полк; началник на оперативната секция в щаба на действащата армия. След войната е преподавател във Военното училище в София, командир на полк и дивизия, главен редактор на военните издания, инспектор на военните учебни заведения, помощник-началник на Генерален щаб. Висококвалифициран офицер и специалист по военни въпроси, автор на публикации, студии и научни изследвания. Убит при атентат на ул. \"Славянска\" в София. Умира на 10 октомври 1938 г. в София.\r\n1858 г.\r\nРоден е Стоян Петров Данев – български държавник, юрист, професор, доктор. Лидер е на Прогресивнолибералната партия. Завършва гимназия в Прага, право в Цюрих, Лайпциг, Ерланген и Хайделберг и политическите науки в Париж. Виден адвокат е, професор е по дипломатическа история на България в Свободния университет, лектор е по международно и междудържавно частно право в Софийски университет “Св. Климент Охридски”. Министър-председател, министър на външните работи (1901-1903 г., 1913 г.); министър на финансите (1918 г.). Председател е на делегацията за сключване на мира в Лондон на 19 май 1913 г. (след Балканската война). След Деветоюнския преврат влиза в Демократическия сговор. Умира 30 юли 1949 г.\r\n1852 г.\r\nРоден е Ефрем Цветков Каранов - български книжовник, историк, фолклорист, етнограф и преводач. Учи в българско училище в Цариград (1864-1866 г.). Следва славянска филология в Новорусийския университет (до 1875 г.) в Одеса. Работи като учител в Щип, Кюстендил, Самоков и София. Участник в македонското освободително движение. Основател и уредник на Кюстендилския музей, читалищен деец. Записва над 240 народни песни, автор на етнографски и фолклорни студии. Особено ценни са неговите мемоари “Спомени”. Превежда поезия от руски език. Умира на 6 декември 1927 г. в Кюстендил.На тази дата умират:\r\n1896 г.\r\nУмира Иван Добровски (Иван х. Добри, Иван Добрович) - деец на Българското възраждане. Роден на 1 април 1812 г. в Сливен. Учи в гръцко училище в родния си град, при Т. Каирис на о. Андрос, Гърция, в Атина. Пътува с родолюбива цел много - Белград, Букурещ, Сливен, Цариград (където се среща с Г. Раковски), о-в Самос. Във Виена издава сп. \"Мирозрение\" (1850 г.). Продължава да пътува - Петербург, Ню Йорк, Виена, Крайова, Котел, Сливен, Цариград. Прехвърля се в Румъния. С помощта на Берон успява да издаде последните два броя на \"Мирозрение или български инвалид\" (1870 г.). Отново пътува до Петербург и Москва. След Освобождението работи като помощник на областния библиотекар в Пловдив.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nЕнциклопедии – “LAROUSSE”Исторически архив на Агенция “Фокус” - отдел “Архив и бази данни”.", "date": "2018.01.28", "title": "Денят 28 януари в българската история"}
{"url": "http://www.focus-news.net/news/2018/01/28/2482244/shte-se-provede-eparhiyskiyat-izbor-za-nov-vidinski-mitropolit.html", "text": "Епархийските избори за нов Видински митрополит ще се проведат днес в града на овдовялата епархия – Видин, съобщиха от Светия Синод на Българската православна църква. Изборният ден ще започне с отслужването на св. Литургия от 09.00 часа, в която ще вземат участие свещенослужители от епархията начело с наместника на овакантения митрополитски престол Негово високопреосвещенство Врачански митрополит Григорий. В 10.00 часа ще бъде отслужен трисагий на гроба на блаженалия митрополит Дометиан. От 11.00 часа ще започне и избора за двамата кандидати за Видински митрополит.\r\nСъс съборна молитва към Бога, излъчените от овдовялата епархия, избиратели – по трима духовници и трима миряни от всяка от духовни околии на епархията - ще се оттеглят в сградата на Видинска св. митрополия и ще пристъпят към избора.\r\nОт предоставената им от Светия Синод листа на достоизбираемите епископи - кандидати за митрополитския престол, с тайно гласуване, чрез ограждане на две от имената в листата, избирателите ще излъчат двама кандидати, които съберат повече от половината от гласовете им.\r\nЛистата включва преосвещените епископи: Драговитийски епископ Даниил, викарий на митрополита на САЩ, Канада и Австралия; Белоградчишки епископ Поликарп, трети викарий на Пловдивския митрополит; Агатополски епископ Йеротей, викарий на Сливенския митрополит; Мелнишки епископ Герасим, гл. секретар на Св. Синод и Председател на ЦН на ПКСХП „Св. Александър Невски”; Константийски епископ Яков, втори викарий на Пловдивския митрополит.\r\nВрачанският митрополит Григорий, Наместник на овдовелия Видински епархийски престол. \r\nНа Епархийския избор днес ще бъде съставен протокол с подписите на епархийските избиратели, който ще бъде внесен по надлежния ред в Светия Синод за разглеждане. Ако на заседанието си на 3 февруари 2018 г. Св. Синод счете избора за валиден и проведен по надлежния ред, на 4 февруари ще се състои и Каноническият избор, при който от тези двама епископи, избрани от епархийските избиратели, митрополитите от Св. Синод начело със Светейшия патриарх Неофит ще изберат и утвърдят новия Видински митрополит. \r\nИзборът ще бъде излъчван на живо на официалната страница на Българската православна църква и Св. Синод във Facebook.", "date": "2018.01.28", "title": "Ще се проведе Епархийският избор за нов Видински митрополит"}
{"url": "http://www.focus-news.net/news/2018/01/28/2482247/denyat-28-yanuari-v-svetovnata-istoriya.html", "text": "2017 г.\r\nПапа Франциск поема контрола върху Суверенния военен орден на Малта (субектът запазва суверенитета по международното право), принуждавайки неговия лидер принц и велик майстор Матю Фестинг да подаде оставка.\r\n2015 г.\r\nКитайският юан става петата най-използвана валута в глобален мащаб.\r\n2013 г.\r\nИран изпраща в космоса маймуна, която е върната успешно на Земята.\r\n2012 г.\r\nВ Папуа Нова Гвинея е арестуван организаторът на неуспешния преврат полковник Яура Саса.\r\n2011 г.\r\nПоради продължителни протести в Египет президентът Хосни Мубарак разпуска правителството и въвежда комендантски час в страната.\r\n2004 г.\r\nОткрита е втора версия на компютърния вирус Mydoom.\r\n1993 г.\r\nПриета е Конституцията на Казахстан.\r\n1992 г.\r\nВ периода 28 януари - 4 февруари в Давос (Швейцария) се провежда Световен икономически форум, на който президентът Желев изнася лекция \"Стабилността на Югоизточна Европа - предпоставка за добруване на Европа\".\r\n1990 г.\r\nРазпусната е Полската обединена работническа партия.\r\n1988 г.\r\nВърховният съд на Канада признава за противоконституционен закона, който забранява абортите.\r\n1986 г.\r\nНа полигона на NASA в Кейп Канаверал няколко секунди след излитането си се взривява американската космическа совалка “Челинджър”, при което загиват и седемте астронавти на борда, сред които и учителката Криста Макколиф, избрана за полета измежду десетки хиляди обикновени американци, явили се на конкурса за полет в Космоса на астронавт непрофесионалист.\r\n1983 г.\r\nОткрити са “Дни на българската култура” в Люксембург.\r\n1981 г.\r\nВ Копенхаген, Дания, е открита изложбата \"Съвременно българско изкуство\", посветена на 1300-годишнината на българската държава.\r\n1981 г.\r\nДържавите членки на Съвета на Европа подписват Конвенция 108 за защита на лицата при автоматизираната обработка на лични данни.\r\n1956 г.\r\nЕлвис Пресли за първи път се появява по телевизията. Елвис Пресли е американски певец и китарист, киноактьор, наречен \"крал на рока\". Музикалната си кариера започва съвсем случайно: изпълнява непретенциозни песни, съчетаващи ритъм-енд-блус, кънтри-енд-уестърн и госпъл. През 1953 г. записва една от тези песни срещу 4 долара във фирмата \"Сън Рекърдс\" (продуцент Сам Филипс). На следващата година Сам Филипс го кани отново и той дебютира вече професионално с \"Всичко е наред\" (рокабили). Следват изяви в \"Гранд Оул Опри\" в Нешвил (26 септември 1954 г.), по радиото и по телевизията. През април 1955 г. се среща с полковник Томас Паркър, който се заема с делата му, през май негови песни влизат в класациите за кънтри-енд-уестърн, а до края на 1955 г. \"RCA\" го откупува от \"Сън Рекърдс\". В началото на 1956 г. записва \"Хотелът на разбитите сърца\", на 28 януари 1956 г. се представя по националната телевизия. През март 1958 г. Паркър изпраща Пресли в армията (служи във Федерална република Германия, бивша) – ход, с който певецът печели нови почитатели. През 1960 г. в репертоара му се появяват сладникави балади в съпровод на струнен оркестър, а самият Пресли се представя с Франк Синатра в телевизионно шоу. След появата на \"битълсманията\" почти престава да концертира, а песните му звучат само във филми. В първия си филм – \"Обичай ме нежно\", Пресли се снима още през 1956 г. До 1972 г. участва общо в 33 филма без особена художествена стойност. През 1969 г. се завръща отново на сцената, като се утвърждава с участието си в шоупрограмите на Лас Вегас. За международното му признание в началото на 70-те години допринася предаваният чрез спътник концерт от Хавайските острови (1973 г.), който е гледан от над 2 млрд. зрители в 40 страни. Въпреки огромната си известност Пресли няма изнесени концерти извън САЩ, като се изключат три участия в Канада през 1957 г. и една импровизирана изява в Париж през 1959 г. През 70-те години е обхванат от натрапчиви идеи и мания за преследване, конформизъм и алиенация. Умира на 16 август 1977 г. от сърдечен удар в луксозното си имение \"Грейсланд\", превърнато по-късно в музей. \r\nИзбрани албуми: \"Elvis Presley\" (1956 г.), \"Elvis\" (1956 г.), \"Loving You\" (1957 г.), \"Elvis’s Golden Records: 50 000 000 Elvis Can’t Be Wrong, Vol. I, Vol. II\" (1958 г., 1959 г.), \"King Creole\" (1958 г.), \"For LP Fans Only\" (1959 г.), \"A Date with Elvis\" (1959 г.), \"Elvis is Back\" (1960 г.), \"His Hand in Mine\" (1960 г.), \"Something for Everybody\" (1961 г.), \"Blue Hawaii\" (1961 г.), \"Pot Luck\" (1962 г.), \"It Happened at the World’s Fair\" (1963 г.), \"Roustabout\" (1964 г.), \"Paradise, Hawaiian Style\" (1966 г.), \"How Great Thou Art\" (1967 г.), \"Glambake\" (1967 г.), \"Double Trouble\" (1967 г.), \"Speedway\" (1968 г.), \"Еlvis\" (1968 г.), \"From Elvis in Memphis\" (1969 г.), \"That’s the Way it is\" (1970 г.), \"I’m 10 000 Years Old, Elvis Country\" (1971 г.), \"Еlvis Live at Madison Square Garden\" (1972 г.), \"Aloha from Hawaii Via Satellite\" (1973 г.), \"Hits of the 70 s\" (1974 г.), \"The Sun Sessions\" (1976 г.), \"Еlvis, Scotty and Bill – the First Year\" (1979 г.), \"Еlvis Aaron Presley\" (1980 г.), \"This is Elvis\" (1981 г.), \"The Memphis Record\" (1987 г.), \"The Legend Begins\" (1992 г.), \"The king of Rock’n’Roll\" (1993 г.), \"The Complete 50’s Masters\" (1993 г.), \"From Nashville to Memphis\" (1994 г.), \"The Essential 60-s Masters, Vol.1” (1994 г.). Шлагери № 1 в класацията на САЩ: \"Heart-break Hotel\" (1956 г.), \"I Want You, I Need You, I Love You\" (1956 г.), \"Don’t Be Cruel\" (1956 г.), \"Hound Dog\" (1956 г.), \"Love Me Tender\" (1956 г.), \"Too Much\" (1957 г.), \"All Shook Up\" (1957 г.), \"Let Me Be Your Teddy Bear\" (1957 г.), \"Jailhouse Rock\" (1957 г.), \"Don’t\" (1958 г.), \"Hard Headed Woman\" (1958 г.), \"A Big Hunk O’Love\" (1959 г.), \"Stuck on You\" (1960 г.), \"It’s Now or Never\" (1960 г.), \"Are You Lonesome Tonight\" (1960 г.), \"Surrender\" (1960 г.), \"Good Luck Charm\" (1962 г.), \"Suspicious Minds\" (1969 г.), \"Elvis № 1\" (2002 г.).\r\n1941 г.\r\nАнглийското правителство закрива вестника на британската компартия – “Дейли Уъркър” във връзка с неговата антивоенна позиция.\r\nВестникът започва да се издава през 1924 г. в Ню Йорк от комунистическата партия в САЩ. Продажбите достигат връх от 35-хиляден тираж.\r\n1939 г.\r\nАлберт Айнщайн за пръв път изказва мнението, че новооткритият химичен елемент уран може да бъде използван като нов, мощен източник на енергия; неговото схващане много скоро е доказано от създаването на атомната бомба.\r\nАлберт Айнщайн е германски физик теоретик, член на много академии на науките, професор. Роден е в Германия, живее в Швейцария (от 1893 г.), в Германия (от 1914 г.) и в САЩ (от 1933 г.). Един от създателите е на съвременната физика. През 1905 г. създава специалната, а през 1915-1916 г. и общата теория на относителността. Въвежда представата за квантовата структура на лъчението и открива законите на фотоефекта, развива статистическата теория на брауновото движение, теорията на флуктуациите и квантовата статистика на Бозе - Айнщайн, работи върху проблемите на космологията и единната теория на полето. Обявява се против ядреното въоръжаване. През 1921 г. получава Нобелова награда за физика.\r\n1938 г.\r\nНикита Хрушчов е избран за първи секретар на ЦК на украинската болшевишка партия. Никита Сергеевич Хрушчов е роден на 17 април 1894 в с. Калиновка, Курска губерния. Той е руски общественик, държавник, висш партиен функционер. Работник и миньор в Донбас (от 1908 г.), участник в Гражданската война (1918-1920 г.). Учи известно време в Московската промишлена академия (1929-1931 г.), след което работи в московския партиен апарат (1931-1935 г.). Първи секретар на московския градски партиен комитет (1935-1938 г.). От 1938 г. до март 1947 г. е първи секретар на ЦК на украинската болшевишка партия. В периода 1944-1947 г. е ръководител на украинското правителство. По време на войната като партиен комисар воюва на много фронтове и получава званието ген.-лейтенант (1943 г.). Секретар на ЦК на ВКБ (б) от декември 1949 г. От от 1939 г. е член на Политбюро. Като висш партиен функционер има отношение към организацията и провеждането на масовите репресии срещу партийни, държавни и военни функционери в навечерието на Втората световна война и след нея. След смъртта Й. В. Сталин заема неговата длъжност. Организира разобличаването му и разкрива ужасите на неговата диктатура пред света в доклад на закрито заседание на ХХ конгрес на КПСС (февруари 1956 г.). Хрушчов започва ликвидирането на “култа към личността на Й. В. Сталин”. Опитва се да въведе демократизъм в тоталитарната социалистическа система и да съчетае демокрацията в обществото с т. нар. демократичен централизъм и с монопола на комунистическата партия върху политическата власт и ръководството на обществото и държавата. Като използва възможностите на плановата икономика, Хрушчов се опитва да активизира земеделието и СССР да изпревари САЩ в селскостопанското производство; хвърля огромни средства за разработване и усвояване на нови земеделски земи в Казахстан. Във външната политика проявява инициатива и постига сближаване със САЩ, при което се постига разбирателство по някои въпроси на световния мир и международната сигурност. След ХХ конгрес на КПСС освобождава всички политически затворници, осъдени по времето на “култа към личността”. Въвежда определен ред и започва да осъществява контрол върху работата на органите за държавната сигурност. Под ръководството на Хрушчов се създават условия за творческа свобода на интелектуалците; по-късно той се намесва в дейността на художествено-творческата интелигенция. Свален от длъжност и пенсиониран по решение на Октомврийския пленум на ЦК на КПСС (1964 г.). Умира на 11 септември 1971 г. в Москва.\r\n1938 г. \r\nРудолф Карачола поставя рекорд за най-бързата официално отчетена скорост на обществен път – 432.7 км/ч с автомобил Мерцедес-Бенц W195 Rekordwagen.\r\n1935 г.\r\nВ Германия е произведен първият изкуствен изумруд. Изумрудът е разновидност на минерала берил, оцветен е в зелено от остатъчни следи от хром и понякога желязо. Изключително ценен като скъпоценен камък, вероятно най-ценният скъпоценен камък в света. Наричан още и смарагд, от гръцката дума smaragdos – зелен камък.\r\n1935 г.\r\nИсландия става първата страна в света, легализирала аборта. Исландия е разположена на едноименния остров в северната част на Атлантическия океан. На север граничи с Гренландско море, на изток - с Норвежко море; на запад Датският пролив отделя острова от Гренландия. Площ - 102 819 кв. км. Население - 267 000 души (1996 г.), исландци; 96% протестанти. Официален език - исландски. Столица - Рейкявик. Парична единица - исландска крона. В административно отношение се дели на 23 окръга (сисли); столицата и някои други градове имат самостоятелно административно управление. \r\n1930 г.\r\nИзвънреден църковен събор в Киев ликвидира Украинската автокефална православна църква. Украинската автокефална църква води началото си от 1921 г., когато по един спорен начин част от духовенството се откъсва от Руската църква и образува своя структура. Тази структура не просъществува дълго на територията на Украйна и се запазва само в чужбина - САЩ, Канада и Германия. Тя се връща в страната през 1989 г. и неминуемо се конфронтира с официалната църква. Така се поставя началото на разколите в Украйна. След първоначален успех тази църква преживява упадък. Причината е противоречивата личност на екс-митрополита Филарет, низвергнат от Московската патриаршия, който започва да използва Автокефалната църква за свои цели. Така през 1992 г. той предизвиква разкол в нея. През следващата 1993 г. Автокефалната църква избира свой \"патриарх\" - Владимир. Неудовлетвореният от този избор Филарет основава Украинската православна църква - Киевски патриархат.\r\n1925 г.\r\nАнглийският доктор В. Бейкър обявява, че кръстословиците предизвикват главоболие.\r\n1921 г.\r\nВ Париж на Елисейските полета са погребани останките на Незнайния воин.\r\nШанз-Елизе (на френски Champs-Élysées, което буквално означава „елисейските полета“) е широко авеню (булевард) в Париж. Шанз-Елизе е една от най-известните улици в света. Името е свързано с елисейските полета, които са царството на мъртвите в гръцката митология.\r\n1887 г.\r\nВъв Форт Кю (Монтана, САЩ) е измерена най-голямата снежинка в света – дълга е 38 см.\r\n1874 г.\r\nСъздадена е Монреалската търговска борса. Борсата е открита официално след 40 години търговия предимно в областта на железопътен транспорт и банкови ценни книжа. За неин първи управител е назначен Лорн Макдугъл. Борсата започва работа през 1832 г. в Монреал, Канада. През 1872 г. ключови фигури за развитието на борсата са: Хартленд Клеър Макдугъл, Джордж Кембъл Макдугъл, Джеймс Бърнет и Франк Бонд.\r\n1871 г.\r\nВ хода на Френско-пруската война Париж капитулира пред пруските войски.\r\nВоенният конфликт продължава в периода 1870-1871 г., като е обявен от Франция, която е подпомагана от Северно-германската конфедерация и южните германски области – Баден, Вюртенберг и Бавария. Конфликтът е кулминацията на напрежението между двете сили вследствие на доминиращата роля на Прусия в Германия, която преди 1866 г. е обединение на не напълно независими територии.\r\nСлед победата в Австро-пруската война през 1866 г. Прусия се стреми да обедини всички германски земи под свое водачество и да отслаби Франция. Формалният повод за войната са претенциите за испанския престол, които предявява Леополд Хоенцолерн. На искането на Наполеон III да се откаже от испанския престол, Леополд отговаря с отказ. На 13 юли 1870 г. е мобилизирана Франция, а на 16 – Германия. На 19 юли Наполеон III обявява война на Прусия.\r\n1855 г.\r\nВ Панама е построена железопътна линия, дълга 77 км. Тя свързва гр. Панама на Тихия океан с гр. Колон на Карибско море. Тази железопътна линия минава през блата и девствени тропични гори. Главната работна сила на строежа са негри и китайци, които работели срещу мизерно заплащане. Те масово измирали от треска, малария и недохранване. Казват, че “всяка поставена траверса струвала живота на един работник”.\r\n1820 г.\r\nРуската антарктическа експедиция под ръководството на Белингсхаузен и Лазарев открива Антарктида, с което доказва правотата на всички пътешественици и учени, търсили почти два века доказателство за съществуването на “Голямата южна земя”.\r\nАдмирал Фадей Фадеевич Белинсхаузен е руски мореплавател. Участник е в първото руско околосветско плаване (1803-1806 г.). Ръководи първата антарктична околосветска експедиция (1819-1821 г.), с корабите \"Восток\" и \"Мирни\". На Белинсхаузен са наречени море, остров, планина в Антарктида и на остров Сахалин, първата съветска полярна станция (1968 г.) в Антарктида и др. Адмирал Михаил Петрович Лазарев е руски мореплавател, изследовател на Антарктида. Извършва три околосветски плавания (1813-1815 г.), в едно от които участва в експедицията на Ф. Ф. Белинсхаузен (1819-1821 г.) при откриването на Антарктида като командир на кораба \"Мирни\". През 1833-1850 г. ръководи руския черноморски флот. На Лазарев са наречени атол в Тихия океан, бряг, депресия, залив, море, шелфов ледник в Антарктида, нос, връх, река, риф на Алеутските острови, нос в Охотско море и др.\r\n1814 г.\r\nПубликувана е първата книга на Стендал „Животът на Хайдн, Моцарт и Метастазио”. Анри-Мари Бейл (Стендал) е френски писател. Той е един от основоположниците на критическия реализъм. Автор е на романите “Арманс, или Сцени от парижкия живот” (1827 г.), “Люсиен Льовен” (1834-1835 г.), “Червено и черно” (1830 г.), “Пармският манастир” (1839 г.), на повести, мемоари (“Животът на Наполеон”, 1817-1818 г.; “Мемоари за Наполеон”, 1836-1838 г.), трудове върху изкуството (“История на живописта в Италия и Рим”, 1817 г. и др.), на психологическата студия “За любовта” (1822 г.) и др.\r\n1807 г.\r\nНа лондонската улица Пел Мел за първи път в света са запалени газови фенери.\r\n1738 г.\r\nЗапочва строителството на Уестминстърския мост в Лондон. Мостът над река Темза е предназначен за пешеходен и автомобилен трафик. Свързва Уестминстър и Ламбет. Съоръжението е открито през 1862 г., като включва 7 арки от желязо с готически детайли. Това е най-старият мост в централната част на река Темза.\r\n1687 г.\r\nС императорски указ в Япония е забранено убиването на животни.\r\n1644 г.\r\nФренският драматург Жан Поклен за първи път се подписва с псевдонима “Молиер”.\r\nМолиер (псевд. на Жан Батист Поклен) - френски драматург, режисьор и актьор, един от създателите на френската комедия. Роден е на 15 януари 1622 г. в Париж. Завършва Клермонския колеж (1640 г.) и заминава за Орлеан, за да следва право, към което не изпитва влечение. Напуска училище след 2 години и постъпва като актьор в пътуващ любителски парижки театър; скоро след това става директор на трупа. По това време заменя фамилията си Поклен с Молиер и 13 години пътува и представя своите комедии. Установява се в Париж, където трупата му играе в театър “Пти Бурбон”, а от 1661 г. - в театър “Пале роял”. Първите му произведения са писани под силното влияние на италианската комедия. След като Луи ХIV се възкачва на престола, Молиер е осигурен с 2 000 ливри годишна заплата, а комедиите му намират добър прием в Париж. Кариерата и личният му живот често са спохождани от несгоди, които той стоически понася и претворява в комически сюжети. Като писател засяга всички видове комедии: фарс (комедия на интригата) - “Сганарел” (1660 г.), “По неволя доктор” (1666 г.), “Мнимият болен”; комедии на нравите - “Училище за мъже” (1661 г.), “Училище за жени” (1662 г.), “Буржоата благородник” (1670 г.), “Смешните фантазьорки” и др.; комедии на характера - “Мизантроп” (1666 г.), “Тартюф” (1664 г.), “Дон Жуан” (1665 г.), “Скъперникът” (1668 г.) и др. Умира на 7 февруари 1673 г.На тази дата са родени:\r\n1922 г.\r\nРоден е Робърт Уилям Холи (Holley) - американски биохимик. Професор по биохимия и молекулярна биология в университета “Корнел”. През 1961 г. започва разшифроването на генетичния код. Открива (1965 г.) химическа структура на биологически активна нуклеинова киселина; освен първична, транспортната РНК има и вторична структура, която прилича на трилистна детелина. По този начин се разбира как се използва генетичната информация. Нобелова награда за медицина (заедно с М. Ниренбърг и Х. Корана, 1968 г.) за разшифроването на генетичния код и интерпретирането на участието му в протеиновия синтез.\r\n1457 г.\r\nРоден е Хенри VІІ – крал на Англия (от 1485 г.), основател на династията Тюдори. Заема престола като кандидат на Ланкастърите, след като побеждава Ричард III в битката при Босуърт (22 август 1485 г.), с която завършва войната на Червената и Бялата роза. Чрез редица действия ограничава могъществото на едрите феодали (конфискация на земите, разтуряне на военните дружини, създаване на извънредни съдилища). В интерес на зараждащата се буржоазия насърчава развитието на корабоплаването и външната търговия. По време на неговото управление са заложени основите на абсолютизма. Умира на 21 април 1509 г.На тази дата умират:\r\n2002 г.\r\nУмира Астрид Ана Емилия Линдгрен (Lindgren) – шведска писателка. Родена е на 14 ноември 1907 г. Автор е на над 100 произведения, преведени на 80 езика, отпечатани в над 130 млн. екземпляра. По нейни сюжети са снимани над 40 филма и сериали. Носителка е на 10 шведски и международни награди, включително и на най-престижния за детските автори медал \"Ханс Кристиан Андерсен\". В родния й град и в Стокхолм е открит (1989 г.) националният музей \"Светът на Астрид Линдгрен\". Авторка е на повестите: \"Пипи Дългото чорапче\" (1945-1952 г.), \"Знаменитият детектив Кале Блумквист\" (1946 г.), \"Ние, от Бюллербю\" (1946 г.), \"Мио, мой Мио\" (1954 г.), \"Три повести за Карлсон, който живее на покрива\" (1955-1968 г.), \"Расмус бродягата\" (1956 г.), \"Емил от Льонеберя\" (1963 г.), \"Новите приключения на Емил от Льонеберя\" (1966 г.), \"Още е жив Емил от Льонеберя\" (1970 г.), \"Братя Лъвско сърце\" (1973 г.), \"Роня, дъщерята на разбойника\" (1981 г.).\r\n1996 г.\r\nУмира Йосиф Бродски (Brodsky) – руски и американски поет и есеист от еврейски произход. Роден е на 24 май 1940 г. в Ленинград, дн. Санкт Петербург. Лауреат е на Нобелова награда за литература за 1987 г. От 1972 г. живее в САЩ. Творчеството му включва стихосбирки, книга с есета и пиеса, писани на руски език. Сам превежда творбите си и твори на английски език: \"A Part of Speech\" (1977 г.), \"Less Than One\" (1987 г.), \"Homage to Urania\" (1987 г.).\r\n1880 г.\r\nУмира Жул Фавр (Favre) - френски политик, адвокат, участник в Юлската революция (1830 г.). Роден е на 21 март 1809 г. в Лион. От 1848 до 1855 г. е депутат в Учредителното, а после в Законодателното събрание. От 1858 до 1870 г. е депутат в Законодателния корпус, един от лидерите на буржоазно-републиканската опозиция срещу режима на Втората империя. Министър на външните работи (септември 1870 - февруари 1871 г.) в правителството на националната отбрана, от февруари до юли 1871 г. - във Версайското правителство на А. Тиер. На 28 януари 1871 г. сключва примирие с Германия при крайно тежки за Франция условия. Един от организаторите на потушаването на Парижката комуна (1871 г.). Подготвя и сключва Фракфуртския мир (1871 г.). Сенатор от 1876 г.\r\n1854 г.\r\nУмира Жером Адолф Бланки (Blanqui) - виден френски публицист и икономист, професор по политическа икономия, член на Академията за обществени и политически науки (1838 г.). Роден е на 21 ноември 1798 г. Брат е на Л. О. Бланки. Депутат. Автор на стопански и социалнополитически студии за Великобритания, Франция, Испания и др. След зверствата, извършени от турските башибозуци в Пиротско, Нишко и Лясковско при потушаване на въстанието през 1841 г., Бланки е изпратен от френското правителство да направи анкета. Изследванията си Бланки излага в книгата \"Пътувания по България\" (1843 г.), в която дава ценни сведения за икономическото и социалното положение на българския народ; запознава Европа с неговите проблеми.\r\n1596 г.\r\nУмира Сър Франсис Дрейк (Drake) – английски мореплавател, пират. Роден е около 1540 г. Един от първите англичани, извършили околосветско пътешествие.\r\n1547 г.\r\nУмира Хенри VІІІ – втори английски крал (от 1509 г.), от династията Тюдори; един от най-ярките представители на английския абсолютизъм. Жени се 6 пъти: негови съпруги са Катерина Арагонска, Ана Болейн, Жана Сеймур, Ана де Клев, Катерина Хоуард, Катерина Пар. Негови дъщери са Мария I Тюдор и Елизабет, които управляват една след друга след смъртта му. Опира се на тесен кръг приближени (Т. Уолси, а по-късно Т. Кромуел и Т. Кранмър). По време на неговото управление е проведена Реформацията, която той разглежда като важно средство за укрепване на абсолютизма и кралската хазна. Повод за Реформацията е отказът на папата да утвърди развода на Хенри VIII с Катерина Арагонска и женитбата му с Ана Болейн. През 1534 г., след скъсване на отношенията с папата, е провъзгласен от парламента за глава на английската (англиканската) църква, запазила католическите традиции. Томас Мор, обявил се против Реформацията, е екзекутиран (1535 г.). През 1536 г. и 1539 г. е проведена секуларизация и манастирските земи преминават в ръцете на аристокрацията. Съпротивата срещу тази политика е жестоко потушавана. Огромните разходи на двора и войните с Франция и Германия довеждат в края на управлението му до пълна икономическа и финансова разруха. Умира на 28 юни 1491 г.\r\n814 г.\r\nУмира Карл І Велики (Carolus Magnus) – крал на франките (от 768 г.), император (от 800 г.); от династията Каролинги. Роден е на 2 април 742 г. Син е на Пипин Къси. Става едноличен управител на обединената държава от 771 г. В резултат на многобройни завоевателни походи (против лангобардите 773-774 г., 776-777 г.; баварския херцог Тесилон, 788 г.; саксите, 772-804 г.; арабите в Испания, 778-779 г., 796-810 г. и др.) разширява границите на кралството си. Папа Лъв III го коронясва в Рим за император (800 г.). Империята на Карл І Велики включва различни племена и народности, с различна степен на общественото развитие. Взема мерки за укрепване на границите и се стреми да централизира властта. Център на държавния живот е кралският двор. Опитва се да контролира дребните благородници. За да подчини голямата държава на единни закони, издава много капитоларии. Според него Католическата църква е опора на кралската власт. Затова се намесва в назначаването на епископите, поощрява принудителното християнизиране на населението в завоюваните земи. Вътрешната политика на Карл І Велики помага за феодализацията на франкското общество. След смъртта му империята на франките се разпада.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nЕнциклопедии – “LAROUSSE”Исторически архив на Агенция “Фокус” - отдел “Архив и бази данни”.", "date": "2018.01.28", "title": "Денят 28 януари в световната история"}
{"url": "http://www.focus-news.net/news/2018/01/28/2482245/sofiya-zabranyavat-se-prestoyat-i-parkiraneto-v-otsechka-na-ul-ivaylo-vav-vrazka-sas-zasnemane-na-reklamen-klip.html", "text": "От 8.00 до 20.00 часа днес се забраняват престоят и паркирането на пътни превозни средства извън местата в режим „служебен абонамент“ на ул. „Ивайло“ между бул. „Христо Ботев“ и ул. „Цар Самуил“ – 20 места за паркиране. Това съобщиха от пресцентъра на Столична община. Промяната в организацията на движение са налага във връзка със заснемане на рекламен клип.", "date": "2018.01.28", "title": "София: Забраняват се престоят и паркирането в отсечка на ул. „Ивайло“ във връзка със заснемане на рекламен клип"}
{"url": "http://www.focus-news.net/news/2018/01/28/2482248/cnn-pone-petima-dushi-sa-zaginali-sled-izbuhvane-na-bomba-v-politseyski-uchastak-v-kolumbiya.html", "text": "Най-малко петима полицаи са загинали, а други 42 са ранени, след избухването на бомба в полицейски участък в Колумбия, съобщава CNN. Инцидентът се е случил в крайбрежния град Баранкиля. Нападателят е преминал край сградата на участъка на мотор и хвърлил взривното устройство по времето в което служителите са се подготвяли да започнат работния ден. Властите са разпознали нападателя, срещу когото има повдигнати 42 обвинения в опит за умишлено убийство. Според кмета на града, атаката е отговор на скорошните операции против престъпността в региона. : Цанко Цолов", "date": "2018.01.28", "title": "CNN: Поне петима души са загинали след избухване на бомба в полицейски участък в Колумбия"}
{"url": "http://www.focus-news.net/news/2018/01/28/2482250/targovishte-s-vazstanovka-i-shestvie-shte-zapochnat-tarzhestvenite-proyavi-po-povod-140-godini-ot-osvobozhdenieto-na-grada.html", "text": "С възстановка и шествие ще започнат тържествените прояви по повод 140 години от Освобождението на града. Това съобщиха от пресцентъра на Община Търговище. Честването ще започне в 11.30 часа днес с мащабна възстановка на събитията от Освобождението на Ески Джумая, която ще се проведе пред Свещаровата къща. Проявата е инициирана от местния Патриотичен клуб „Възраждане” и в нея ще вземат участие над 130 представители на патриотични клубове от Велики Преслав, Добрич, Шумен, Силистра, Панагюрище, Варна. На 29 януари от 11.00 часа на пл. „Свобода“ ще се състои ритуал за издигане на знамената. В 11.15 часа ще бъде отдадена почит пред паметника на ген. Казимир Ернрот, след което ще потегли шествие за поднасяне на венци и цветя на Морената в кв. „Варош“. В 11.45 часа ще бъде отслужена панихида в храм „Св. Успение на Пресвета Богородица“. Очаква се официални гости да бъдат вицеконсулът на Руската федерация в град Русе Алим Жаманов и председателят на Народното събрание Цвета Караянчева. Честванията ще приключат в 20.00 часа, когато небето над Търговище ще бъде осветено от празнична заря.", "date": "2018.01.28", "title": "Търговище: С възстановка и шествие ще започнат тържествените прояви по повод 140 години от Освобождението на града"}
{"url": "http://www.focus-news.net/news/2018/01/28/2482246/hristiyan-mitskovski-vmro-dpmne-shte-prodalzhi-da-zashtitava-natsionalnite-interesi-na-makedoniya.html", "text": "Лидерът на ВМРО-ДПМНЕ Християн Мицковски заяви, че водената от него формация ще продължи да защитава националните интереси на Македония, предава местната телевизия A1 on. \r\nСлед продължилата петчасова среща, на която премиерът Зоран Заев обсъди с държавния връх преговорите относно спора за името и дадените от Матю Нимиц предложения за ново име на републиката, Мицковски подчерта, че „от този момент нататък цялостният процес за водене на преговорите относно спора за името със съседна Гърция принадлежи на правителството.“\r\nМицковски не разкри повече детайли относно проведената среща, но отбеляза, че е било възможно тя да се проведе и по-рано. : Цанко Цолов", "date": "2018.01.28", "title": "Християн Мицковски: ВМРО-ДПМНЕ ще продължи да защитава националните интереси на Македония"}
{"url": "http://www.focus-news.net/news/2018/01/28/2482222/regnum-vlastite-v-afrin-obvinyavat-turtsiya-za-gibelta-na-86-tsivilni.html", "text": "Според началника на здравните власти в сирийската област Африн Анджела Ришо въздушните и артилерийските удари на Турция са довели до гибелта на 86 цивилни в северните райони на Сирия, предава  Regnum.\r\nТя отбеляза, че повечето загинали и пострадали са жени и деца. Броят на ранените достига до 198 души. Ришо нарече „трагедия“ гибелта на семействата на сирийските бежанци, намиращи се в селата Тел Карах в окръг Шехба. \r\nТя допълни, че медицинските учреждения в областта изпитват недостиг на лекарства заради бойните действия. Тя призна Международния червен кръст и хуманитарните организации да помогнат на пострадалите.  Виктор Турмаков", "date": "2018.01.28", "title": "Regnum: Властите в Африн обвиняват Турция за гибелта на 86 цивилни"}
{"url": "http://www.focus-news.net/news/2018/01/28/2482235/zoran-zaev-optimist-sam-za-postiganeto-na-natsionalen-konsensus-otnosno-spora-za-imeto.html", "text": "Македонският премиер Зоран Заев изрази оптимизма си относно намирането на единна позиция в Македония относно решаването на т.нар спор за името, съобщава информационната агенция Макфакс. След среща с държавния връх, на която присъстваха президентът Георги Иванов, лидерът на ВМРО-ДПМНЕ Християн Мицковски, председателят на Демократичния съюз за интеграция Али Ахмети и с участието на министрите на външните работи и отбраната Никола Димитров и Радмила Шекеринска, Заев подчерта, че е възможно да се намери решение, стига гръцката страна да има желание за това. „Ще продължим преговорите“ отбеляза Заев и добави, че „аз съм оптимист относно намирането на национален консенсус по този проблем“.: Цанко Цолов", "date": "2018.01.28", "title": "Зоран Заев: Оптимист съм за постигането на национален консенсус относно спора за името"}
{"url": "http://www.focus-news.net/news/2018/01/28/2482252/ekathimerini-nyama-znatsi-za-konsensus-otnosno-spora-za-imeto-sled-sreshtite-na-aleksis-tsipras-s-opozitsiyata.html", "text": "Няма никакви значими знаци за консенсус сред гръцките политици относно спора за името, това стана ясно след съботните срещи на премиера Алексис Ципрас с лидерите на опозиционните партии, отбелязва гръцкото електронно издание Ekathimerini. \r\nЛидерът на най-голямата опозиционна партия „Нова демокрация“ обвини Ципрас, че е започнал преговори с Македония по въпроса преди да се консултира с Парламента и формира единно мнение в страната. Според Кириакос Мицотакис, министър-председателят е „избрал да действа сам, така че не трябва да търси съучастници и алиби“. \r\nЛидерът на ПАСОК Фотини Генимата излезе с подобно изявление, като добави също така, че трябва не само да се смени името на Македония, но и да се прекрати иредентизмът. \r\nВ същото време председателят на Гръцката комунистическа партия Димитрис Коутсумбас изрази скептицизма си относно възможно решаване на спора за името. \r\nНесъгласието между гръцките политици се излиза наяве на фона на предстоящото посещение на Специалния представител на ООН по спора за името Матю Нимиц в Атина. : Цанко Цолов", "date": "2018.01.28", "title": "Еkathimerini: Няма знаци за консенсус относно спора за името след срещите на Алексис Ципрас с опозицията"}
{"url": "http://www.focus-news.net/news/2018/01/28/2482254/pazardzhik-zaledeni-i-zasnezheni-sa-patishtata-po-visokoplaninskite-chasti-na-oblastta.html", "text": "Проходими при зимни условия са пътищата на територията на област Пазарджик, съобщи за Радио „Фокус“ – Пазарджик дежурният в Областно пътно управление – Пазарджик. Пътните настилки в равнинната част са сухи, по усойните места заледени и заснежени, но почистени и опесъчени. Въведени са и ограничения за товарните автомобили.  Забранено е преминаването на МПС над 12 тона с ремаркета и полуремаркета по двете планински отсечки Велинград - Сърница и Белово - Юндола. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.01.28", "title": "Пазарджик: Заледени и заснежени са пътищата по високопланинските части на областта"}
{"url": "http://www.focus-news.net/news/2018/01/28/2482253/plovdiv-opesacheni-sa-patishtata-v-planinskite-rayoni-na-oblastta-prohodat-troyan-karnare-ostava-zatvoren-za-dvizhenie.html", "text": "Заледени на места, но опесъчени и нормално проходими са пътищата в планинските райони на Пловдивска област. Това съобщи за Радио „Фокус“ – Пловдив дежурният в Областното пътно управление. В равнинната част пътните настилки са предимно сухи. Трафикът по всички основни направления се осъществява с нормална интензивност към този час на деня. По-засилено е движението по пловдивския участък на автомагистрала „Тракия“. От Областното пътно управление предупредиха за завишена опасност от образуването на свлачища по пътищата Бачково – Нареченски бани, Кричим – Девин и Югово – Лъки. Водачите трябва да се движат с повишено внимание и съобразена скорост през посочените участъци, тъй като е възможно свличането на земна и скална маса. Проходът Троян – Кърнаре остава затворен за преминаване на всички моторни превозни средства. Ограничено е и движението на тежкотоварни камиони над 12 тона по пътищата Югово – Лъки – Здравец, в отсечката град Лъки – пътно кръстовище за хижа „Момчил юнак“ и Поповица – Болярци.\r\nТрафикът на територията на град Пловдив също се извършва нормално и без затруднения. Преминаването през светофарните уредби се осъществява средно за около 1 - 2 минути. Пътните настилки в града са сухи, на места по вътрешнокварталните улици има заледени участъци.\r\nТони МИХАЙЛОВ", "date": "2018.01.28", "title": "Пловдив: Опесъчени са пътищата в планинските райони на областта, проходът Троян-Кърнаре остава затворен за движение"}
{"url": "http://www.focus-news.net/news/2018/01/28/2482237/20-godishniyat-yubiley-na-stolichnoto-metro-shte-bade-otbelyazan-v-stantsiya-konstantin-velichkov.html", "text": "20-годишният юбилей на столичното метро ще бъде отбелязан днес в станция „Константин Величков”, съобщиха от пресцентъра на Столична община. Събитието ще се проведе от 13.00 часа в метростанция „Константин Величков”. Днес софийското метро отбелязва 20 години от пускането в експлоатация на първия си участък между станциите „Сливница” и „Константин Величков”. На този ден през 1998 г. потегля първото влакче на столичната подземна железница по метро трасе с дължина 6.4 км и 5 станции. \r\n20-годишният юбилей от пускането в експлоатация на първия участък от Западния радиус на софийското метрото Столична община и „Метрополитен” ЕАД ще отбележат в станция „Константин Величков”, където на същата дата през 1998 г. е пристигнал първият влак на подземната железница. На събитието ще присъстват кметът Йорданка Фандъкова, изп. директор на „Метрополитен” проф. Стоян Братоев. Поканени са министърът на транспорта Ивайло Московски, председателят на Столичния общински съвет Елен Герджиков.", "date": "2018.01.28", "title": "20-годишният юбилей на столичното метро ще бъде отбелязан в станция „Константин Величков”"}
{"url": "http://www.focus-news.net/news/2018/01/28/2482255/b92-ne-mozhe-da-ima-mir-na-balkanite-bez-sarbiya-zayavi-avstriyskiyat-vitsekantsler.html", "text": "Според австрийския вицеканцлер Ханс-Кристиан Щрахе, на Балканите не може да има мир без Сърбия, предава B92. Щрахе е направил коментара си в интервю за сръбската агенция Tanjug. \r\n„Ако погледнете историческите процеси и ужасите на войната, трябва да се отбележи, че само сътрудничеството предлага път към мира“, отбеляза вицеканцлерът. Лидерът на „Партията на свободата на Австрия“ подчерта също така, че сърбите, като един от най-големите народи на полуострова, играят важна роля в този процес. „Това (мирът) не може да се постигне без сърбите или въпреки тях“, каза още Щрахе. \r\nАвстрийският политик осъди убийството на лидера на косовските сърби Оливер Иванович, определяйки го като „отвратително престъпление“. Според Щрахе, външни страни не бива да се месят в процесите, които са в ход на Балканите. : Цанко Цолов", "date": "2018.01.28", "title": "B92: Не може да има мир на Балканите без Сърбия, заяви австрийският вицеканцлер"}
{"url": "http://www.focus-news.net/news/2018/01/28/2482257/sport-totnam-shte-preigrava-s-chetvartodivizionen-otbor-za-fa-kap.html", "text": "Отборът от четвърта дивизия Нюпорт Каунти поднесе голямата изненада в четвъртия кръг за Купата на Футболната асоциация.Тимът направи равенство 1:1 със Тотнъм и след две седмици ще пътува за Лондон да играе в преиграване на \"Уембли\".\r\nНюпорт поведе в резултата с гол на централния си нападател Пади Амънд, а в 82-та минута Хари Кейн спаси Тотнъм с гол след ъглов удар. Треньорът на лондончани Почетино не беше пуснал резервите и доста от титулярите започнаха двубоя.\r\nВенцислав ДРАГОМАНОВ", "date": "2018.01.28", "title": "Спорт: Тотнъм ще преиграва с четвъртодивизионен отбор за ФА Къп"}
{"url": "http://www.focus-news.net/news/2018/01/28/2482243/nova-makedoniya-makedoniya-aleksis-tsipras-vliza-v-pregovorite-za-imeto-s-patriotichna-otgovornost.html", "text": "Гръцкият премиер Алексис Ципрас заяви, че в следващата фаза от преговорите за името ще влезе с патриотична отговорност, но ще се стреми за постигането на решение, удовлетворяващо и двете страни, отбелязва “Нова Македония“. \r\nГръцкият премиер отбеляза удовлетворението си то желанието на своя македонски колега Заев да смени името на международното летище в Скопие и магистралата до Солун, но подчерта, че това не означава, е проблемът е решен или иредентизмът преодолян. \r\n„В последно време бе постигнат напредък, но все още трябва да изминем дълъг път за постигането на взаимноизгодно решение за името“, смята Ципрас. Премиерът подчерта, че решаването на спора за името има важно значение в дългосрочен план за стабилността на Балканите. : Цанко Цолов", "date": "2018.01.28", "title": "„Нова Македония“ (Македония): Алексис Ципрас влиза в преговорите за името с патриотична отговорност"}
{"url": "http://www.focus-news.net/news/2018/01/28/2482258/sofiya-vavedena-e-vremenna-organizatsiya-na-dvizhenieto-vav-vrazka-sas-zasnemaneto-na-film.html", "text": "Въведена е временна организация на движението във връзка със заснемането на филма „Денят на бащата”, съобщиха от пресцентъра на Столична община. Забранява се престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент”, както следва: \r\n- От 07.00 до 14.00 часа днес на ул. „Петър Парчевич” между ул. „Ангел Кънчев” и ул. „Христо Белчев”; \r\n- От 12.00 до 20.00 часа днес на паркинга на пл. „Кн. Александър І”; \r\n- От 07.00 до 20.00 часа на 29 януари на ул. „Панайот Волов” между бул. „Кн. Александър Дондуков” и бул. „Янко Сакъзов”; \r\n- От 06.00 до 18.00 часа на 31 януари на ул. „Врабча” между бул. „Васил Левски” и ул. „11-ти август”; \r\n- От 08.30 до 13.00 часа на 28 януари се забранява влизането на пътни превозни средства за максимум от 3 минути за заснемане на кадър по ул. „Петър Парчевич” между ул. „Ангел Кънчев” и ул. „Христо Белчев”.", "date": "2018.01.28", "title": "София: Въведена е временна организация на движението във връзка със заснемането на филм"}
{"url": "http://www.focus-news.net/news/2018/01/28/2482260/gabrovo-ogranicheno-e-dvizhenieto-na-avtomobili-nad-10-tona-v-uchastak-ot-patya-mezhdu-selo-kramolin-i-veliko-tarnovo.html", "text": "Ограничено е движението на автомобили над 10 тона в участък от път III-3011 село Крамолин – Велико Търново. Забраната е въведена за отсечката от км 22+129 до км 28+380, а причината е влошено технико–експлоатационно състояние на мостово съоръжение при км 26+444. Срокът за приключване на ремонтните дейности е 30-ти юни. Това съобщиха за Радио „Фокус” – Велико Търново от пресцентъра на Областно пътно управление.  Условията за пътуване в региона са добри за сезона. Настилките са предимно сухи. На места има заледени участъци, но обработката на пътищата продължава. Въпреки това от служителите на ОПУ съветват водачите да карат с повишено внимание и съобразена скорост. Времето е облачно без мъгли и ограничена видимост. На III-403 с. Кормянско - с. Малък Вършец при км 10+080 има стеснен участък при мост над р. Крапец. Районът е сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път III-401 Граница Ловеч – Кормянско - Малък Вършец при км 46+800 по общински път до III-403 в с. Малък Вършец. Отворен е и проходът Шипка, но там все още е в сила забраната за товарни автомобили над 12 тона.\r\nЛуиза ТРАНЧЕВА", "date": "2018.01.28", "title": "Габрово: Ограничено е движението на автомобили над 10 тона в участък от пътя между село Крамолин и Велико Търново"}
{"url": "http://www.focus-news.net/news/2018/01/28/2482249/pernik-kulinarna-demonstratsiya-shte-se-sastoi-v-grada-kato-chast-ot-mezhdunarodniya-festival-na-maskaradnite-igri-surva.html", "text": "Кулинарна демонстрация ще се състои днес в рамките Международния фестивал на маскарадните игри, съобщиха от пресцентъра на Община Перник. Известният с вкусните гозби Иван Звездев ще изненада гражданите със сурвакарска кавърма, която ще се съчетае със съвременни продукти. Кулинарната демонстрация ще се състои в рамките на провеждащия се в града 27-ми Международен фестивал на маскарадните игри. Тя ще се проведе между 11.00 и 12.00 часа днес на естрадата в Градския парк. В събитията днес ще участват Фолклорен ансамбъл за народни песни и танци при НЧ „Пробуда - 1937 г.” - село Кладница и няколко индивидуални изпълнители на граовски песни. Целта е да бъдат показани не само маските на фестивала, но и граовските песни и танци, които са другата част от богатството на граовци.\r\nПо рецептата на Звездев ще бъдат приготвени около 400 - 500 порции. Тя включва\r\nсвинско месо, праз лук, печени чушки, моркови, червено вино, мас, яйца, червен пипер, чубрица, сол, смлян черен пипер, дафинов лист.\r\nМеждународният фестивал на маскарадните игри „Сурва“ представя традиционни народни игри и обичаи с маски. Изявата рекламира България със своята оригиналност, колоритност и същевременно автентичност не само на Балканите, но и в света.", "date": "2018.01.28", "title": "Перник: Кулинарна демонстрация ще се състои в града като част от Международния фестивал на маскарадните игри „Сурва“"}
{"url": "http://www.focus-news.net/news/2018/01/28/2482251/bdzh-osiguryava-dopalnitelni-vlakove-mezhdu-sofiya-i-pernik-vav-vrazka-s-mezhdunarodniya-festival-na-maskaradnite-igri-surva.html", "text": "Днес „БДЖ - Пътнически превози” ЕООД отново ще осигури допълнителни места във влаковете, които се движат между София и Перник. Това съобщиха от пресцентъра на БДЖ. Увеличаването на броя на вагоните и мотрисите за влаковете между двата града се прави за удобство на всички, които желаят да посетят Международния фестивал на маскарадните игри „Сурва”, който се провежда в град Перник.\r\nС увеличени състави ще се движат следните влакове:\r\n- Бързият влак № 5621 от София за Благоевград, който заминава от Централна гара София в 07:40 ч. и пристига в Перник в 08:33 ч.;\r\n- Бързият влак № 5622 от Благоевград за София, който тръгва от Благоевград в 16:05 ч. и пристига в Перник в 17:36 ч. Влакът заминава от Перник в 17:38 ч. и пристига в София в 18:36 ч.;\r\n- Бързият влак № 6620 от Кюстендил за София, който тръгва от Кюстендил в 07:05 ч. и пристига в Перник в 08:57 ч. Влакът заминава от Перник в 09:04 ч. и пристига в София в 09:53 ч.;\r\n- Бързият влак № 6621 от София за Кюстендил, който заминава от София в 08:00 ч. и пристига в Перник в 08:55 ч.;\r\n- Крайградският пътнически влак № 50208 от Перник за София, който тръгва от Перник в 10:00 ч. и пристига в София в 10:50 ч.;\r\n- Крайградският пътнически влак № 50275 от София за Перник, който заминава от Централна гара София в 11:00 ч. и пристига в Перник в 11:45 ч.;\r\n- Крайградският пътнически влак № 50274 от Перник за София, който тръгва от Перник в 13:00 ч. и пристига в София в 13:50 ч.;\r\n- Крайградският пътнически влак № 50207 от София за Перник, който заминава от Централна гара София в 15:20 ч. и пристига в Перник в 16:07 ч.;\r\n- Крайградският пътнически влак № 50279 от София за Радомир, който тръгва от София в 16:05 ч. и пристига в Перник в 17:15 ч.;\r\n- Крайградският пътнически влак № 50278 от Перник за София, който заминава от Перник в 17:00 ч. и пристига в София в 17:57 ч.\r\nЗа осигуряване на допълнителна възможност за пътуване с влак между София и Перник днес извънредно ще се движат следните шест влака:\r\n- Крайградският пътнически влак № 50275 от София за Перник, който заминава от Централна гара София в 11:00 ч. и пристига в Перник в 11:45 ч.;\r\n- Крайградският пътнически влак № 50274 от Перник за София, който тръгва от Перник в 13:00 ч. и пристига в София в 13:50 ч.;\r\n- Крайградският пътнически влак № 50279 от София за Радомир, който тръгва от София в 16:05 ч. и пристига в Перник в 17:15 ч.;\r\n- Крайградският пътнически влак № 50278 от Перник за София, който заминава от Перник в 17:00 ч. и пристига в София в 17:57 ч.;\r\n- Крайградският пътнически влак № 50281 от София за Перник, който тръгва от София в 17:25 ч. и пристига в Перник в 18:12 ч.;\r\n- Крайградският пътнически влак № 50280 от Перник за София, който заминава от Перник в 19:10 ч. и пристига в София в 20:00 ч.\r\nЦената на билет за пътуване от София до Перник е 2.30 лв. Притежателите на железопътни карти ползват намаление от крайната цена, като за тези клиенти билетът е на стойност 1.35 лв. „БДЖ - Пътнически превози” ЕООД предлага и еднодневни карти за неограничено пътуване между София и Перник в рамките на един ден. Цената на картата е 4 лв.\r\nКлиентите на националния железопътен превозвач могат да получат подробна информация за разписанията на влаковете от служителите на гишетата „Информация” и билетните каси в железопътните гари и бюра в страната или на националния информационен телефон 0700 10 200.", "date": "2018.01.28", "title": "БДЖ осигурява допълнителни влакове между София и Перник във връзка с Международния фестивал на маскарадните игри „Сурва\""}
{"url": "http://www.focus-news.net/news/2018/01/28/2482259/veliko-tarnovo-trima-dushi-sa-spaseni-sled-pozhara-v-kashta-v-selo-gorsko-kalugerovo.html", "text": "Трима души са спасени след пожара в къща в павликенското село Горско Калугерово. Това съобщиха за Радио „Фокус“ – Велико Търново от Регионална дирекция „Пожарна безопасност и защита на населението“. От там припомниха, че сигнал за инцидента е подаден в 17.04 часа в Районната пожарна служба в Павликени. Огънят е предизвикан от неправилно ползване на отоплителни уреди.„Фокус“ припомня, че от Областна дирекция на МВР уточниха, че при пожара е загинало едно дете, а друго е с наранявания и е настанено за лечение във великотърновската болница. Освен това огънят е унищожил една от стаите в къщата, част от покрива и коридора. На място бе извършен оглед от дежурна оперативна група.\r\nЛуиза ТРАНЧЕВА", "date": "2018.01.28", "title": "Велико Търново: Трима души са спасени след пожара в къща в село Горско Калугерово"}
{"url": "http://www.focus-news.net/news/2018/01/28/2482262/vidin-vremenno-dvizhenieto-po-pat-1-skomlya-medovnitsa-e-ogranicheno-poradi-patnotransportno-proizshestvie.html", "text": "Временно движението по път I-1 Скомля - Медовница е ограничено поради пътнотранспортно произшествие. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост по обходен маршрут за всички превозни средства: път II-11 Дунавци – Арчар – път III-112 Добри дол – Тополовец - път III-114 Тополовец – Ружинци и обратно.", "date": "2018.01.28", "title": "Видин: Временно движението по път I-1 Скомля - Медовница е ограничено поради пътнотранспортно произшествие"}
{"url": "http://www.focus-news.net/news/2018/01/28/2482263/pazardzhik-s-shtafeta-v-mestnostta-yundola-shte-zapochne-vtoriyat-den-ot-darzhavnoto-parvenstvo-po-ski-orientirane.html", "text": "С щафета в местността Юндола ще започне вторият ден от Държавното първенство по ски ориентиране, на което Община Велинград е домакин. То се провежда в периода от 27 до 31 януари 2018 г. в района на Юндола и Куртово, съобщи за Радио „Фокус“ – Пазарджик Бояна Кирилова, експерт в Община Велинград. В Първенството участват над 200 състезатели, които се съревновават в следните дисциплини - спринт, щафета, средна и дълга дистанция, смесена спринтова щафета. Щафетата днес ще започне от 11.00 часа на Юндола. На 29 януари от 11.00 часа в местността Куртово ще има спринт средна дистанция, на 30 от 10.00 часа отново на Куртово ще бъде дългата дистанция, а на 31 януари от 10.30 часа ще започне смесена спринтова щафета.\r\nАлбена ЖИЛЕКОВА", "date": "2018.01.28", "title": "Пазарджик: С щафета в местността Юндола ще започне вторият ден от Държавното първенство по ски ориентиране"}
{"url": "http://www.focus-news.net/news/2018/01/28/2482261/tass-zapochna-izborniyat-den-vav-finlandiya.html", "text": "Около две хиляди избирателни секции отвориха врати във Финландия, съобщиха от местното министерство на правосъдието, предава ТАСС. Вотът за държавен глава е започнал в 09:00 часа, като изборният ден ще продължи до 20:00 часа. Право на глас имат 4,2 милиона души, които ще избират сред осем кандидат-президенти. Предварителните проучвания дават преднина за действащия държавен глава Саули Нийнистьо, който се явява като независим кандидат. : Цанко Цолов", "date": "2018.01.28", "title": "ТАСС: Започна изборният ден във Финландия"}
{"url": "http://www.focus-news.net/news/2018/01/28/2482264/veliko-tarnovo-zabraneno-e-preminavane-na-tovarni-avtomobili-nad-12-tona-po-patya-mezhdu-selo-lozen-i-polski-trambesh.html", "text": "Не се допуска преминаване на товарни автомобили над 12 тона по пътя между село Лозен и Полски Тръмбеш. Причината е намален габарит на пътното платно, съобщиха за Радио „Фокус“ – Велико Търново от Областно пътно управление. Срокът за приключване на ремонтите дейности е 5 юли, а обходният маршрут е през Драганово, Янтра и Поликраище. Условията за пътуване в региона са нормални за сезона. Времето е предимно ясно, видимостта навсякъде е нормална. Настилките са сухи, в по-усойните места - заледени и обработени. Трафикът към този час не е интензивен. Допълнително въведени ограничения няма. Полицейски служители следят за правилното протичане на движението. Патрули са разположени на входовете и изходите на старата столица. Отворен за всички видове моторни превозни средства е Проходът на Републиката, въпреки това там все още е в сила предупреждението за опасност от падащи камъни. Затворен за движение е пътят между Велико Търново и село Шемшево през Западна промишлена зона, а причината е влошено състояние на мостово съоръжение. Обходният маршрут за селата Шемшево, Буковец и Керека се извършва по гл. път I-4  – през село Леденик. Ограничено е преминаването на МПС над 3.5 тона на път Чешма - Кесарево, поради лошо експлоатационно състояние на пътя. Срокът на организацията на движение е до 31 декември. Обходният маршрут е Чешма - Сливовица - Горско Ново село - Джулюница - Кесарево.\r\nЛуиза ТРАНЧЕВА", "date": "2018.01.28", "title": "Велико Търново: Забранено е преминаване на товарни автомобили над 12 тона по пътя между село Лозен и Полски Тръмбеш"}
{"url": "http://www.focus-news.net/news/2018/01/28/2482266/blagoevgrad-vazmozhni-sa-zaledyavaniya-na-patishtata-po-usoynite-i-planinski-mesta-v-oblastta.html", "text": "Нормално натоварен е трафикът по автомагистрала „Струма“ и главен път Е-79, по-натоварено е движението в посока Банско. Това съобщи за Радио „Фокус“ – Пирин дежурният служител в Областно пътно управление – Благоевград. Пътищата в областта са проходими при зимни условия. Пътните настилки са предимно сухи, само по планинските и усойните места са мокри и частично заледени, но сa почистени и опесъчени. В региона няма затворени пътища. Проходът Предел е отворен за преминаването на всички видове моторни превозни средства. През нощта няма регистрирани тежки пътни инциденти. Към момента никъде не се извършват ремонти дейности. Повишена опасност от падащи камъни има в района на Кресненското дефиле и по второкласен път-19 Симитли – Гоце Делчев.\r\nЛивия НИНОВА", "date": "2018.01.28", "title": "Благоевград: Възможни са заледявания на пътищата по усойните и планински места в областта"}
{"url": "http://www.focus-news.net/news/2018/01/28/2482265/pss-otlichni-sa-usloviyata-za-turizam-v-planinite.html", "text": "Отлични са условията за туризъм в планините. Това съобщиха от за Агенция \"Фокус\" от Планинската спасителна служба. Времето в планините е спокойно, тихо, с по-високи от обичайните за сезона температури. Всички курорти работят в обичайния си ритъм. Спасителите препоръчват на туристите да се движат само по зимните маркировки. През изминалото денонощие не са регистрирани инциденти с туристи. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.01.28", "title": "ПСС: Отлични са условията за туризъм в планините"}
{"url": "http://www.focus-news.net/news/2018/01/28/2482267/plovdiv-nad-200-dushi-ot-stranata-i-chuzhbina-sa-prisastvali-na-vtorata-natsionalna-tvorcheska-sreshta-na-tsigularite-v-selo-belozem.html", "text": "Над 200 души от страната и чужбина са присъствали на Втората национална творческа среща на цигуларите изпълнители на народна музика в пловдивското село Белозем. Това съобщи за Радио „Фокус“ – Пловдив кметът на населеното място Иван Тачев. По думите му на срещата са се събрали най-големите виртуози на цигулката. „Най-младият участник беше на 8 години, а най-възрастния на 76 г. Миналата година участниците бяха 18, а тази година - над 30. Тази национална среща набира инерция, което е колкото радващо, толкова и отговорно. Много е важно да не бягаме от корена си, а музиката е обединител“, каза Тачев, който е главен инициатор и организатор на паметното събитие в село Белозем. Кметът посочи, че идеята за среща на цигуларите-изпълнители на народна музика се е родила преди десет години. „Тогава големият тракийски цигулар родом от Белозем Иван Михов честваше 70-годишен юбилей. Искахме да му направим грандиозно тържество, но понеже той беше много скромен човек, не се съгласи. Затова едва миналата година успяхме да го организираме за първи път, а целта е да бъдат събрани няколко поколения цигулари, за да се отдаде дължимото на Иван Михов“, коментира Тачев. Той добави, че на Втората национална творческа среща на цигуларите изпълнители на народна музика в Белозем са се събрали четири поколения музиканти. Всеки от участниците е получил почетен плакет.\r\nТони МИХАЙЛОВ", "date": "2018.01.28", "title": "Пловдив: Над 200 души от страната и чужбина са присъствали на Втората национална творческа среща на цигуларите в село Белозем"}
{"url": "http://www.focus-news.net/news/2018/01/28/2482256/pernik-folkloren-ansambal-graovo-shte-predstavi-spektakala-do-novi-sreshti-surva-s-koyto-shte-bade-zakrito-27-oto-izdanie-na-mezhdunarodniya-maskaraden-festival.html", "text": "Над 100 танцьори на Фолклорен ансамбъл „Граово” ще се качат на сцената на площад „Кракра”, които след трите дни на 27-ото издание на Международния маскараден фестивал ще поставят финала със спектакъла „До нови срещи, Сурва”. съобщиха от пресцентъра на Община Перник. Събитието ще се проведе от 18.00 часа днес. Танцьорите, певците и музикантите с главен художествен ръководител Александър Нецов ще извият кръшни хора и ще огласят с песните си целия град. Жителите и гостите на града ще могат да се насладят и да се присъединят към невероятните фолклорни изпълнения от Граовско.\r\nИсторията на ФА „Граово” започва в далечната 1953 година, когато се пуска в експлоатация първия металургичен завод в България. Група млади ентусиасти, обединени от любовта към българските песен и танц решават да създадат свой състав, в който да пеят и танцуват. Така се поставя началото и продължава до днес.", "date": "2018.01.28", "title": "Перник: Фолклорен ансамбъл „Граово” ще представи спектакъла „До нови срещи, Сурва”, с който ще бъде закрито 27-ото издание на Международния маскараден фестивал"}
{"url": "http://www.focus-news.net/news/2018/01/28/2482270/kyustendil-za-tseliya-zimen-period-e-zatvoren-uchastak-ot-patya-kocherinovo-rila-rilski-manastir-kirilova-polyana.html", "text": "За целия зимен период е затворен участък от пътя Кочериново – Рила – Рилски манастир – Кирилова поляна. Това съобщи за Радио „Фокус” – Кюстендил дежурният в Областно пътно управление – Кюстендил. Заради тежки метеорологични и планински условия е въведена забрана за движение на моторни превозни средства от пещерата на Свети Иван Рилски до Кирилова поляна. Нормално натоварен е трафикът по автомагистрала „Струма”. Без проблеми се извършва и движението по път Е-79, както и по направлението София – Кюстендил. Слаб трафик има в посока от и за ГКПП „Гюешево”. Пътните настилки навсякъде са сухи, само по усойните места е възможно да са мокри и хлъзгави, но са обработени.\r\nЛивия НИНОВА", "date": "2018.01.28", "title": "Кюстендил: За целия зимен период е затворен участък от пътя Кочериново – Рила – Рилски манастир – Кирилова поляна"}
{"url": "http://www.focus-news.net/news/2018/01/28/2482268/sarajevo-times-balgarskiyat-poslanik-v-bosna-i-hertsegovina-predstavi-na-ofitsialna-tseremoniya-prioritetite-na-balgarskoto-predsedatelstvo-na-saveta-na-es.html", "text": "Българският посланик в Босна и Херцеговина Августина Цветкова представи на официална церемония в неделя приоритетите на българското председателство на Съвета на ЕС, пише местното издание The Sarajevo Times. На церемонията присъстваха представителите на държавите от Европейския съюз в страната и специалният представител на ЕС в Босна и Херцеговина, както и първият дипломат на Сараево. \r\nПо думите на Цветкова, „страните от Западните Балкани трябва да създадат стабилен мир, сигурност, разбирателство и добросъседски отношения. Ръководителят на мисията на Европейския съюз в Босна и Херцеговина Ларс-Гънер Вигемарк заяви, че страната трябва да използва възможността, предоставена ѝ от българското европедседателство. Според шведския политик, „Босна и Херцеговина не може да позволи на който и да е политически лидер“ да пречи на евроитеграцията на страната „заради краткосрочни интереси“. От своя страна външният министър Игор Чърнадак приветства решението на България да постави фокуса на своето европедседателство върху Западните Балкани. : Цанко Цолов", "date": "2018.01.28", "title": "Sarajevo Times: Българският посланик в Босна и Херцеговина представи на официална церемония приоритетите на българското председателство на Съвета на ЕС"}
{"url": "http://www.focus-news.net/news/2018/01/28/2482271/targovishte-vavezhda-se-vremenna-organizatsiya-na-dvizhenieto-vav-vrazka-s-provezhdaneto-na-vazstanovka-po-povod-140-godini-ot-osvobozhdenieto-na-grada.html", "text": "Въвежда се временна организация на движението във връзка с провеждането на възстановка по повод 140 години от Освобождението на града. Това съобщиха от пресцентъра на Общината. Днес придвижването на автомобили и обществен транспорт в града ще бъде спряно за няколко часа от кръстовището на ул. „Трети март“ и бул. „Митрополит Андрей“ по протежението на ул. „Трети март“ до кръстовището с бул. „Трайко Китанчев“. Забрана за движение ще има също от кръстовището на ул. „Георги Сава Раковски“ с ул. „Трети март“ до ул. „Васил Априлов“. Ограниченията са валидни от 10.30 до 12.30 часа днес. Същите маршрути ще бъдат забранени за автомобили и на 29 януари, но ул. „Георги Сава Раковски“ ще бъде затворена от ул. „Екзарх Йосиф“ до ул. „Трети март“. Спирането на транспортните средства в този ден е за времето от 11.00 до 12.30 часа. Мерките се налагат с цел осигуряване на безопасност по време на възстановката днес и шествието от паметника на ген. Казимир Ернрот до Морената в кв. „Варош” на 29 януари. Действията са координирани с Районно управление на МВР – Търговище и съобразени с осигуряване на алтернативни маршрути за придвижване.", "date": "2018.01.28", "title": "Търговище: Въвежда се временна организация на движението във връзка с провеждането на възстановка по повод 140 години от Освобождението на града"}
{"url": "http://www.focus-news.net/news/2018/01/28/2482272/blagoevgrad-magla-namalyava-vidimostta-v-grada-patnite-nastilki-sa-mokri-i-hlazgavi.html", "text": "Мъгла намалява видимостта по пътищата в града, предаде репортер на Радио „Фокус“ – Пирин. Пътните настилки са предимно мокри и хлъзгави, но са обработени със смеси срещу заледяване. В сутрешните часове на деня спокойно се осъществява преминаването през кръговото кръстовище при „Зърнени храни“ – на бул. „Св. Димитър Солунски“ и бул. „Васил Левски“, както и през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“. Нормално натоварено е движението през кръговото кръстовище на бул. „Св. св. Кирил и Методий“ при Трето основно училище „Димитър Талев“. Всички светофарни уредби в града са изправни. Автобусите се движат по разписание.\r\nЛивия НИНОВА", "date": "2018.01.28", "title": "Благоевград: Мъгла намалява видимостта в града, пътните настилки са мокри и хлъзгави"}
{"url": "http://www.focus-news.net/news/2018/01/28/2482273/pazardzhik-peshterata-snezhanka-e-otvorena-za-turisti-prez-tseliya-zimen-sezon.html", "text": "Пещерата Снежанка е отворена за туристи през целия зимен сезон. Това каза за Радио „Фокус” - Пазарджик Георги Киев, председател на туристическо дружество „Купена” - Пещера, което стопанисва обекта. Природната забележителност работи всеки ден от 10.00 до 16.00 часа, като дори и само за един посетител, вратите на пещерата се отварят на всеки 1 час. Пътят до пещерата е проходим, поставени са и необходимите указателни табели. Киев уточни, че повечето посетители спазват стриктно правилата и не повреждат сталактитите, сталагмитите, синтровите езера и драперии. Още на входа им се казва, че не бива да чупят сталактитите, които са на десетки и стотици хиляди години, нито пък трябва да драскат по тях и да повреждат флората и фауната. \"През зимните месеци заради прилепите снимането в Снежанка е забранено\", каза още Георги Киев.\r\nАлбена ЖИЛЕКОВА", "date": "2018.01.28", "title": "Пазарджик: Пещерата Снежанка е отворена за туристи през целия зимен сезон"}
{"url": "http://www.focus-news.net/news/2018/01/28/2482269/blagoevgrad-normalno-se-osashtestvyava-preminavaneto-na-avtomobili-prez-gkpp-kulata.html", "text": "Нормално натоварен е трафикът на ГКПП „Кулата“. Това съобщиха за Радио „Фокус“ – Пирин от пункта. На ГКПП „Илинден“ преминаването също се осъществява без проблеми. На останалите пунктове между България и Гърция, трафикът е обичайно натоварен за съботен ден.\r\nЛивия НИНОВА", "date": "2018.01.28", "title": "Благоевград: Нормално се осъществява преминаването на автомобили през ГКПП „Кулата“"}
{"url": "http://www.focus-news.net/news/2018/01/28/2482276/shumen-chudotvornata-ikona-na-sv-bogoroditsa-odigitriya-baytalska-shte-bade-izlozhena-za-poklonenie-v-hram-sv-tri-svetiteli-na-30-yanuari.html", "text": "Чудотворната икона на Св. Богородица \"Одигитрия Байталска\" ще бъде изложена за поклонение на престолния празник на храм „Св. Три Светители“ в Шумен. Това съобщиха от църковното настоятелство на храма. Светинята ще бъде посрещната тържествено от 9.00 часа на 30 януари. От 9.30 часа ще започне Божествена света литургия. След това ще бъде извършен молебен канон към Чудотворната икона. Тя ще остане за поклонение в храма до вечерното богослужение за деня.", "date": "2018.01.28", "title": "Шумен: Чудотворната икона на Св. Богородица \"Одигитрия Байталска\" ще бъде изложена за поклонение в храм „Св. Три Светители“ на 30 януари"}
{"url": "http://www.focus-news.net/news/2018/01/28/2482278/api-na-31-yanuari-izticha-validnostta-na-godishnite-vinetki-za-2017-g.html", "text": "На 31 януари изтича валидността на годишните винетки за 2017 г. Това съобщиха от пресцентъра на Агенция \"Пътна инфраструктура\". Стикери се продават в над 3 000 разпространителски пункта. От тях 372 бр. са с денонощен режим на работа. Това са големите бензиностанции, офисите на „Български пощи“, областните пътни управления и гранично контролно-пропускателните пунктове.\r\nПрез 2018 г. - за трета поредна година, цените на всички винетки за леки автомобили са непроменени. Годишната е 97 лв., месечната - 30 лв., а седмичната - 15 лв. За първи път има и тримесечна винетка за леките коли. Цената ѝ е 54 лв. Тя ще позволи на хората, които карат автомобилите си предимно през лятото или по време на по-дълга отпуска или пък не живеят постоянно в страната да използват по-краткосрочен стикер.\r\nЗа първи път годишната винетка за всички превозни средства важи за срок от една година от датата на купуването ѝ, т. е. ако шофьор си купи стикер например на 3 март 2018 г., когато тръгва на път за Националния празник, то той ще важи до 2 март 2019 г. Винетката се перфорира в търговския обект от продавача на стикера. Необходимо е да се изиска и касова бележка с вписан регистрационен номер на превозното средство, която трябва да се пази.\r\nОт пускането в разпространителската мрежа на винетките за 2018 г. до сега са продадени 597 905 стикера от всички видове и за всички категории превозни средства. Начислените приходи са над 49 млн. лв. От тях 35.7 млн. лв. са от шофьорите на леки автомобили, а около 13.3 млн. лв. от останалите видове МПС. \r\nНай-търсените винетки за 2018 г. от шофьорите на леки автомобили до момента са годишните - 346 928 бр., следват седмичните - 104 903 бр., месечните - 13 541 бр., и тримесечните - 1 994 бр.\r\nОт шофьорите на МПС Категория 1 и 2 най-предпочитани са дневните винетки - 98 856 бр., следват месечните - 16 652 бр., седмичните - 7 986 бр., и годишните - 7 045 бр. \r\nНа Дирекция „Социално подпомагане“ са предоставени 164 075 бр. годишни винетки за леки автомобили на стойност 15 915 275 лв., които са за сметка на АПИ.\r\nПълният списък на пунктовете за продажба на винетки е публикуван на интернет страницата на АПИ - .", "date": "2018.01.28", "title": "АПИ: На 31 януари изтича валидността на годишните винетки за 2017 г."}
{"url": "http://www.focus-news.net/news/2018/01/28/2482274/blagoevgrad-mazh-e-namushkan-pri-skandal-v-selo-polena.html", "text": "Мъж е пострадал при инцидент в село Полена. Той е с прободна рана в областта на гърба. Приет е в Многопрофилна болница за активно лечение – Благоевград. Кметът на населеното място Веселин Топузов каза за Радио „Фокус“ – Пирин, че не разполага с подробни данни за инцидента, тъй като все още не е имал възможността да разговаря с участниците в случката или с очевидци. По първоначална информация причината за инцидента е възникнал скандал между двама души след употреба на алкохол. Пострадалият е приет в лечебното заведение около 2.00 часа. Настанен е в отделението по хирургия. Нападателят е задържан, а причините за инцидента се изясняват от ПУ - Симитли.\r\nЛивия НИНОВА", "date": "2018.01.28", "title": "Благоевград: Мъж е намушкан при скандал в село Полена"}
{"url": "http://www.focus-news.net/news/2018/01/28/2482279/veliko-tarnovo-mladezh-napadna-lekar-na-vhoda-na-bolnitsata-v-svishtov.html", "text": "Младеж нападна лекар на входа на болницата в Свищов. Инцидентът се е случил около 19.40 часа вчера, съобщи за Радио „Фокус“ – Велико Търново кметът на града Генчо Генчев. Пострадалият е д-р Иво Караджов, координатор във „Вътрешно отделение“ на свищовското лечебно заведение. „Случката се е разиграла, докато той е отивал за нощна смяна. Нападнат е в гръб от източната страна на болницата от младеж, който го е ударил в областта на главата. От там медикът е получил и мозъчно сътресение“, каза още кметът Генчев. Към момента състоянието на нападнатия е стабилно. Той е контактен и се възстановява в Неврологичното отделение на болницата в Свищов. По случая е образувано досъдебно производство срещу неизвестен извършител. Води се и следствие от страна на Районна прокуратура.\r\nЛуиза ТРАНЧЕВА", "date": "2018.01.28", "title": "Велико Търново: Младеж нападна лекар на входа на болницата в Свищов"}
{"url": "http://www.focus-news.net/news/2018/01/28/2482281/ministar-lilyana-pavlova-za-parvi-pat-ot-13-godini-balgariya-beshe-predstavena-v-davos-koeto-e-unikalna-vazmozhnost-i-otsenka-za-darzhavata.html", "text": "13 година България не е била представена на форума в Давос. След Симеон Сакскобурготски страната ни не е канена и не е имала достъп. Това е уникална възможност и оценка за държавата и за това къде се намираме. Това каза министърът за Българското председателство Лиляна Павлова за участието на България на Световния икономически форум в Давос в предаването „Тази неделя“ по БТВ. „Преди 2 години основната тема в Давос беше Америка. Миналата година беше Китай. Тази година е Европа, осъзнавайки необходимостта от това да е силен участник в световния ред“, посочи тя. „Това е основният фокус на усилията ни и на премиера Бойко Борисов - разглеждайки Европа в Давос имаше и специален панел за Западните Балкани“, обясни Лиляна Павлова. „Най-голямото ми удовлетворение беше, че държавите от Западните Балкани, като Македония, с която вече имаме изключителни отношения, казаха „Добре, че е Бойко Борисов. Историческият момент за Балканите е в момента“. Това беше оценката им, споделена с всички лидери, и дава тласък“, коментира министърът. „Важно е на срещата на върха на 17 май да успеем да съберем всички лидери и да успеем да подпишем декларация от София, която да е ясен и силен политически сигнал, че това ще остане дългосрочен приоритет на Европа“, заяви Лиляна Павлова. „Първата стъпка е политическото съгласие. Втората е определянето на значими стратегически обекти, които да могат да се реализират в страните от Балканите още от следващата година“, каза още тя.", "date": "2018.01.28", "title": "Министър Лиляна Павлова: За първи път от 13 години България беше представена в Давос, което е уникална възможност и оценка за държавата"}
{"url": "http://www.focus-news.net/news/2018/01/28/2482275/reuters-rusiya-i-turtsiya-sa-obsadili-predstoyashtata-konferentsiya-za-siriya-v-sochi.html", "text": "Външните министри на Русия и Турция Сергей Лавров и Мевлют Чавушоглу са обсъдили предстоящата конференция относно бъдещето на Сирия в Сочи, насрочен за 29 и 30 януари, предава Reuters. Това са съобщили от руското външно министерство в неделя. \r\nСрещата в Сочи, организирана от Русия, Турция и Иран, бе бойкотирана от представителите на сирийската опозиция. На нея ще присъства Специалният представител на ООН за Сирия Стефан де Мистура, който по-рано тази седмица председателстваше разговорите, провеждани във Виена под егидата на световната организация. : Цанко Цолов", "date": "2018.01.28", "title": "Reuters: Русия и Турция са обсъдили предстоящата конференция за Сирия в Сочи"}
{"url": "http://www.focus-news.net/news/2018/01/28/2482280/ministar-tsetska-tsacheva-s-istanbulskata-konventsiya-ne-se-vavezhdat-treti-pol-i-ednopolovi-brakove.html", "text": "Истанбулската конвенция не се въвеждат трети пол и еднополови бракове. Това каза министърът на правосъдието Цецка Цачева в предаването \"Денят с Георги Любенов\" по БНТ. \"Категорично няма решение за оттегляне на законопроекта за ратифициране на Истанбулската конвенция от парламента, от страна на вносителя - Министерски съвет. В последните дни на седмицата Парламентарната група прецени, че има нужда от още време, за да се запознаят всички коментиращи темата с документа, с меморандума към него, както и с конкретното становище, което пристигна от Правна дирекция на Съвета на Европа по инициатива на Външно министерство, в който документ за пореден се казва ясно и категорично, че с конвенцията не се въвежда трети пол, не се разрешават еднополовите бракове, че всяка една държава с оглед възможността, която се дава в самата конвенция, може да я ратифицира с бележки, с резерви, както и че е възможно да се приеме тълкувателна декларация\", коментира Цачева.\r\n\"В идните дни очаквам да продължи дебатът, но той да не бъде под формата на агитки и квалификации, без да се познават конкретно текстовете, защото чух какво ли не през тази седмица, но за съжаление, в мнозинството си тезите на нашите опоненти не се припокриват със съдържанието в конвенцията\", каза още правосъдният министър.\r\nЦачев коментира и позицията на коалиционните партньори на ГЕРБ - \"Обединени патриоти\" по темата. \"Позицията на нашите коалиционни партньори е ясна още от 2015 г., когато по решение на Министерски съвет тя бе включена като приоритетна тема с оглед на председателството тогава на Комитета на министрите на Съвета на Европа. Конвенцията е подписана през април 2016 г., затова се изненадвам, че има такива гласове, че видите ли едва сега, тепърва започва информираността на широката общественост по повод Истанбулската конвенция\", каза Цачева. Според нея ако човек сам със себе си остане са текстовете и си формира мнението въз основа и на това, което има като анализи, е възможно отделни народни представители да променят своята позиция.\r\n\"За мен голямата и неприятна изненада в тази ситуация е поведението на левицата. Левицата през всички тези години от 2012 г. насам, когато се заговори за Истанбулската конвенция, е подкрепяла приоритетно нейното приемане\", каза още Цецка Цачева. По думите ѝ колизията между БСП и ПЕС по темата е настъпила едва в първите дни на януари, след като конвенцията е внесена от правителството в Народното събрание. \"Вероятно тук става дума чисто за политически маневри, които са в дълбок разрез с ценностите, които споделя основния ни опонент в този състав на Народното събрание\", каза още министърът на правосъдието.", "date": "2018.01.28", "title": "Министър Цецка Цачева: С Истанбулската конвенция не се въвеждат трети пол и еднополови бракове"}
{"url": "http://www.focus-news.net/news/2018/01/28/2482283/razgrad-61-godishen-velosipedist-e-zaginal-sled-kato-e-blasnat-ot-tovaren-avtomobil-na-patya-razgrad-isperih-pri-selo-yonkovo.html", "text": "61-годишен велосипедист е загинал, след като е блъснат от товарен автомобил на пътя Разград – Исперих в района на село Йонково. Това съобщиха от ОДМВР - Разград. Сигналът за катастрофата е получен около 16.00 часа на 26 януари. Товарен автомобил „Фиат Дукато“, управляван от 29-годишния Н.В. от Разград, застига бутащия велосипеда си мъж с инициали С. К. от Йонково, не го вижда и го блъска. Възрастният мъж е починал на място. Трупът е откаран за аутопсия в МБАЛ - Разград. По случая е образувано досъдебно производство.", "date": "2018.01.28", "title": "Разград: 61-годишен велосипедист е загинал, след като е блъснат от товарен автомобил на пътя Разград – Исперих при село Йонково"}
{"url": "http://www.focus-news.net/news/2018/01/28/2482277/ria-novosti-vlastite-v-afganistan-obyaviha-natsionalen-traur-sled-napadenieto-v-kabul.html", "text": "Властите в Афганистан обявиха в неделя национален траур в памет на загиналите при нападението в Кабул, извършено в събота, съобщава РИА Новости. \r\nВследствие на атаката, отговорност за която поеха талибаните, загинаха близо 100 души, още 158 бяха ранени. Нападателят е използвал линейка, превърната в кола-бомба, която бе взривена на полицейски контролно-пропускателен пункт в един от гъсто населените квартали на афганистанската столица, където се намират също така сградите на множество посолства. : Цанко Цолов", "date": "2018.01.28", "title": "РИА Новости: Властите в Афганистан обявиха национален траур след нападението в Кабул"}
{"url": "http://www.focus-news.net/news/2018/01/28/2482286/tass-sasht-sa-usavarshenstvali-nay-moshtnata-si-izpolzvana-ot-aviatsiyata-bomba.html", "text": "САЩ са усъвършенствали своята най-мощна използвана от Военновъздушните сили бомба, предава ТАСС, като се позовава на данни от американски медии, цитиращи представители на министерството на отбраната. По думите на подполковник Майкъл Банденс, изпитанията за усъвършенстване на бомбата GBU-57 са извършени на полигон в щата Ню Мексико през месец май 2017 г.\r\nЕксплозивът, разработен от Boeing, е предназначен за унищожаване на бункери и подземни тунели, като единственият самолет от ВВС на САЩ, който е способен да я използва е B-2 „Спирит“. : Цанко Цолов", "date": "2018.01.28", "title": "ТАСС: САЩ са усъвършенствали най-мощната си използвана от авиацията бомба"}
{"url": "http://www.focus-news.net/news/2018/01/28/2482285/razgrad-dvama-nelegalni-migranti-sa-otkriti-pri-proverka-v-selo-kamenar.html", "text": "Двама нелегални мигранти са открити при проверка в село Каменар. Това съобщиха от ОДМВР - Разград. Две лица, пребиваващи нелегално на територията на Република България, са открити в дома на 46-годишен мъж в лознишкото село Каменар. При полицейска проверка, извършена около 16.30 часа на 26 януари, на адреса са установени 22-годишен с инициали Д. Д. и 20-годишен с инициали М. С., представящи се за турски граждани. Двамата са задържани в РУ - Разград. По случая се води проверка.", "date": "2018.01.28", "title": "Разград: Двама нелегални мигранти са открити при проверка в село Каменар"}
{"url": "http://www.focus-news.net/news/2018/01/28/2482289/emsc-zemetresenie-s-magnitud-ot-3-po-skalata-na-rihter-e-registrirano-v-gartsiya.html", "text": "Земетресение с магнитуд от 3 по скалата на Рихтер е регистрирано в Гърция малко преди 08:00 часа българско време, показва справка на официалната интернет страница на Европейския средиземноморски сеизмологичен център. Епицентърът му се е намирал на около 20 километра от град Янина. Не се съобщава за щети или пострадали. : Цанко Цолов", "date": "2018.01.28", "title": "EMSC: Земетресение с магнитуд от 3 по скалата на Рихтер е регистрирано в Гърция"}
{"url": "http://www.focus-news.net/news/2018/01/28/2482284/blagoevgrad-v-bansko-shte-se-provedat-vtorite-startove-v-paralelniya-gigantski-slalom.html", "text": "В Банско ще се проведат вторите стартове в паралелния гигантски слалом. По този повод е въведена временна организация на движението на МПС и граждани в местностите Мотиката, Бъндеришка поляна и Шилигарника. Това съобщиха от ОДМВР - Благоевград. Организацията на движението е в сила за времето от 7.00 часа до 16.00 часа днес с цел нормалното протичане на състезанията от Световната купа по сноуборд „Банско 2018“. Придвижването в посочените местности ще се осъществява с пропуски, получени от организаторите на събитието. В района на мероприятието граждани ще бъдат допускани с карта за ски влека, която е валидна за деня. \r\nОДМВР - Благоевград апелира за съобразяване със създадената организация и спазване на разпорежданията на контролните органи.", "date": "2018.01.28", "title": "Благоевград: В Банско ще се проведат вторите стартове в паралелния гигантски слалом"}
{"url": "http://www.focus-news.net/news/2018/01/28/2482288/pazardzhik-prodalzhava-nabiraneto-na-probi-ot-domashno-proizvedeno-vino-v-peshtera-za-konkursa-tsar-na-vinoto.html", "text": "Продължава набирането на проби от домашно произведено вино в Пещера за конкурса \"Цар на виното\", който ще се проведе на 1 февруари на крепостта „Перистера“. Това съобщи за Радио „Фокус“ – Пазарджик Мария Златкова, секретар на читалище „Развитие“ в града и главен организатор на проявата. Инициативата е традиционна и се прави всяка година. В момента се събират проби от домашни вина и заявки за участие. „В надпревара  участват основно мъже, а не са редки и случаите, когато предоставените проби са от вино, в производството на което се включва цялото семейство. Традициите са запазени, а празникът, който организираме, дава възможност на производителите да се сравнят с другите и да получат оценка от професионалисти, които се включват в журито“, уточни Мария Златкова. От читалището в Пещера купуват скромни подаръци на тримата номинирани за приза, а за победителя се изработва дърворезба от местния майстор Спас Лазаров. На нея има клон от лоза и надпис „Цар на виното” и съответната година. Празникът ще започне в 12.00 часа на Трифон Зарезан на крепостта „Перистера“, където ще се извърши и традиционното зарязване на лозята.\r\nАлбена ЖИЛЕКОВА", "date": "2018.01.28", "title": "Пазарджик: Продължава набирането на проби от домашно произведено вино в Пещера за конкурса \"Цар на виното\""}
{"url": "http://www.focus-news.net/news/2018/01/28/2482287/ministar-lilyana-pavlova-patyat-sofiya-vidin-ne-e-zabraven-no-e-mnogo-skap-kato-investitsiya-i-tryabva-da-se-napravi-poetapno.html", "text": "Пътят не е забравен, много е скъп като инвестиция, която трябва да се направи поетапно. Мездра- Ботевград е част от проектите, които ще стартират. Това каза министърът за Българското председателство Лиляна Павлова за протеста на граждани с искане за изграждане на магистрала София-Видин и развитие на Северозападния регион в предаването „Тази неделя“ по БТВ. „Няма да стане бързо, не може да стане с магическа пръчка, когато говорим за проект за над 1 млрд. лева“, посочи тя. „Правителството прави необходимото. Разбирам хората, че им се иска това да се случи по-бързо - и на нас също“, коментира Лиляна Павлова. „Като правителство трети мандат сме казали, че базисната инфраструктура е важна. Винаги сме се опитвали да я градим, докъдето имаме възможност - и от европейските фондове, и от бюджета“, заяви министърът. „Опозицията казваше „асфалт не се яде“, но асфалтът е този, който създава възможност за бизнеса да разкрива нови инвестиции“, каза още Лиляна Павлова.\r\nВъв връзка с дебатите по Истанбулската конвенция министърът коментира: „Ако трябва да направим критичен и самокритичен анализ, явно не се проведе достатъчно широк дебат за Истанбулската конвенция“. „Не се проведе представяне за това какво включва и какъв е мащабът на насилието над жените и децата. Какви са последствията и мерките в Конвенцията“, уточни Лиляна Павлова. „Осъзнаваме, че явно общественият дебат не е проведен достатъчно добре. Трябва да се поработи в тази посока, защото обществото има нужда от това“, заяви тя. „Кога да вярваме на БСП - когато по инициатива на европейските социалисти и либерали се създава Конвенцията, всички представители на БСП гласуват твърдо за нея, или когато Корнелия Нинова твърди, че е категорично против“, попита министърът.", "date": "2018.01.28", "title": "Министър Лиляна Павлова: Пътят София-Видин не е забравен, но е много скъп като инвестиция и трябва да се направи поетапно"}
{"url": "http://www.focus-news.net/news/2018/01/28/2482290/razgrad-shofyor-s-314-promila-alkohol-e-katastrofiral-na-patya-razgrad-getsovo.html", "text": "Шофьор с 3.14 промила алкохол е катастрофирал на пътя Разград – Гецово. Това съобщиха от ОДМВР - Разград. Инцидентът е станал около 03.10 часа тази сутрин. Управлявайки с несъобразена скорост собствения си автомобил „Тойота Авенсис“, 31-годишен мъж с инициали Н. С. от Разград се удря в мантинелата и причинява материални щети. Пристигналият на място полицейски екип извършил проверка на водача за употреба на алкохол. Дрегерът отчел 3.14 промила в издишания въздух. Взета му е кръвна проба за медицинско изследване. Задържан е за срок от 24 часа. По случая е образувано бързо производство.", "date": "2018.01.28", "title": "Разград: Шофьор с 3.14 промила алкохол е катастрофирал на пътя Разград – Гецово"}
{"url": "http://www.focus-news.net/news/2018/01/28/2482293/mvr-chetirima-dushi-sa-zaginali-a-10-sa-postradali-pri-katastrofi-v-stranata-prez-izminaloto-denonoshtie.html", "text": "Четирима души са загинали, а 10 са пострадали при катастрофи в страната през изминалото денонощие. Това съобщиха от пресцентъра на МВР. Общо в страната са станали 8 тежки пътнотранспортни произшествия. В София са регистрирани 131 леки катастрофи, при които няма пострадали.", "date": "2018.01.28", "title": "МВР: Четирима души са загинали, а 10 са пострадали при катастрофи в страната през изминалото денонощие"}
{"url": "http://www.focus-news.net/news/2018/01/28/2482291/vidin-s-arhiereyska-sveta-liturgiya-zapochnaha-eparhiyskite-izbori-za-vidinski-mitropolit.html", "text": "С архиерейска света Литургия започнаха Епархийските избори за Видински митрополит, предаде репортер на Радио „Фокус“ – Видин. Литургията се провежда в митрополитския храм „Св. Николай Чудотворец“ във Видин и се води от Негово Високопреосвещенство Врачански митрополит Григорий, наместник на овдовелия Видински епархийски престол. Пред църквата са се събрали над 100 души, които ще се включат в молитвено бдение пред сградата на Видинската света митрополия, където ще се проведат изборите. Молитвеното бдение се организира от Инициативен комитет за подкрепа кандидатурата на Белоградчишки епископ Поликарп за Видински митрополит. \r\n6 565 подписа бяха събрани от представители на Инициативния комитет, които след оформянето им като петиция бяха внесени в Светия синод на БПЦ и приети лично от патриарх Неофит. От петте епархийски околии на Видинска епархия - Видин, Белоградчик, Берковица, Лом и Кула, са избрани по петима епархийски избиратели, от които трима са свещенослужители, а другите двама са миряни, които ще упражнят своето право на епархийски избор. От всяка епархия са определени и подгласници, които заменят отсъстващ по болест или друга уважителна причина избирател. 340 са енориите във Видинската епархия. Гласуването става в присъствие на Негово Високопреосвещенство Врачански митрополит Григорий, наместник на овдовелия Видински епархийски престол. В това време отвън пред сградата ще има молитвено бдение. Дни преди епархийските избори от Инициативен комитет за подкрепа кандидатурата на Белоградчишки епископ Поликарп за Видински митрополит разпространиха отворено писмо до епархийските избиратели, в което посочват, че изборите трябва да бъдат честни. „Убедени сме, че никой от вас не е зависим или подвластен на чужди на Църквата и християнския морал интереси и не би искал да остане в историята на Видинската епархия с нещо, което ще тежи на собствената му съвест, което ще опорочи избора и което ще го отдалечи от спасението, което Бог е предвидил за една праведна душа“, се казва в отвореното писмо. \r\nПетима са епископите, които са кандидати за Видински митрополит. Това са Драговитийският епископ Даниил, Белоградчишкият епископ Поликарп, Агатополският епископ Йеротей, Мелнишкият епископ Герасим и Константийският епископ Яков. На днешните Епархийски избори ще бъдат избрани двамата кандидати за Видински митрополит, между които Светия синод на 4 февруари ще определи кой ще оглави Видинска катедра. \r\nАнна ЛОЗАНОВА", "date": "2018.01.28", "title": "Видин: С архиерейска света Литургия започнаха Епархийските избори за Видински митрополит"}
{"url": "http://www.focus-news.net/news/2018/01/28/2482297/d-r-veselin-gerev-psihiatar-horata-vazpriemat-istanbulskata-konventsiya-kato-udar-varhu-patriarhalnite-i-hristiyanski-tsennosti-strahovete-im-sa-osnovatelni.html", "text": "Хората възприемат Истанбулската конвенция като удар върху патриархалните и християнски ценности. Това каза за Радио „Фокус“ – Пловдив психиатърът д-р Веселин Герев. По думите му това, което тотално е отвратило хората от конвенцията, е възможността да се легализира хомосексуализма като начин на живот в нашето общество. „При нас хомосексуализмът все още се приема така, както по принцип и в света – като психично разстройство, като един сериозен медицински проблем, тоест психологичен. Хората в България все още чувстват устоите на нормалното и не искат да възприемат „ненормалното“ като норма, която да бъде наложена в нашето общество. Плашат се от либерализма, защото донякъде видяха и последствията от „свободите“, които ни донесе демокрацията. Сега се притесняват от свободите, които разюзданият морал би могъл да ни наложи и категорично се противопоставят на това. Тревогите и страховете на хората са основателни. Те не желаят налагането на така наречения „трети пол“ като модел на поведение на тях, и най-важното – на техните деца“, коментира д-р Веселин Герев.  Психиатърът добави, че позицията на Църквата спрямо Истанбулската конвенция е точна и основателна. „Тъй като Истанбулската конвенция се възприема като удар върху християнските ценности, затова Църквата толкова яростно се противопоставя на това. Всички я критикуват, но тя си отстоява църковните принципи и норми. Налагането на един такъв модел на поведение в обществото и на среда, в която съществува „трети пол“, буди сериозни подозрения и притеснения. Когато тези хора сами избират какви да бъдат, когато съда им смени пола, имената и т.н., никой не им пречи да съществуват в затворени общества. От друга страна, посочването на този „феномен“ като норма за нашето общество вече е сериозно притеснително. Това кара хората да бъдат толкова противоречиви в изказванията си, да има и „за“, и „против“, смята д-р Веселин Герев.\r\nТони МИХАЙЛОВ", "date": "2018.01.28", "title": "Д-р Веселин Герев, психиатър: Хората възприемат Истанбулската конвенция като удар върху патриархалните и християнски ценности, страховете им са основателни"}
{"url": "http://www.focus-news.net/news/2018/01/28/2482296/vidin-turski-tir-e-avariral-na-patya-mezhdu-selata-skomlya-i-medovnitsa-nyama-postradali.html", "text": "Турски ТИР е аварирал на пътя между видинските села Скомля и Медовница късно снощи. Това съобщиха за Агенция „Фокус“ от ОДМВР-Видин. При инцидента няма пострадали. В момента товарният автомобил се изтегля. Движението по пътя е ограничено. От ОДМВР призовават водачите да се движат с повишено внимание и съобразена скорост.\r\nБиляна ИВАНОВА", "date": "2018.01.28", "title": "Видин: Турски ТИР е аварирал на пътя между селата Скомля и Медовница, няма пострадали"}
{"url": "http://www.focus-news.net/news/2018/01/28/2482299/blagoevgrad-128-sa-novorodenite-v-obshtina-simitli-prez-2017-godina.html", "text": "128 са новородените в община Симитли през 2017 година. Това съобщиха за Радио „Фокус“ – Пирин от Общината. От тях 73 са бебетата, проплакали в град Симитли – 38 момчета и 35 момичета. В село Крупник новородените са 15, Долно Осеново – 13, Черниче – 15, Полето – 7, Полена има 2 бебета, в Брежани – 3 малки жители на селото. От Общината уточниха, че в село Черниче е регистриран двоен прираст на бебетата. За 2018 година първото новородено в община Симитли се казва Антонио. Момченцето е проплакало на 14 януари, когато по стар стил се отбелязва Нова година. Бебето и родителите му са получили плакети и много подаръци от кмета на Симитли Апостол Апостолов.\r\nЛивия НИНОВА", "date": "2018.01.28", "title": "Благоевград: 128 са новородените в община Симитли през 2017 година"}
{"url": "http://www.focus-news.net/news/2018/01/28/2482294/veliko-tarnovo-19-rast-na-svatbite-se-otchita-v-obshtinata-prez-2017-godina.html", "text": "19% ръст на сватбените ритуали се отчита във Велико Търново през 2017 година. Това съобщи за Радио „Фокус“ – Велико Търново управителят на Общинско предприятие „Обредни дейности“ Методи Петров. Той отбеляза, че извършените сватбени ритуали през изминалата година са били 247, като през 2016 година те са били 208. Според него увеличението се дължи основно на факта, че Велико Търново се превръща във все по-предпочитано място за живеене от младите двойки. „Населението се е увеличило, както и интересът на Велико Търново като културно-исторически град. Това може би е причината, за този ръст на сватбените ритуали“, посочи Методи Петров. Той отбеляза, че 161 от ритуалите са проведени в Обредната зала на Община Велико Търново, което е близо 2/3 от общия брой на сватбите. Останалата 1/3, или 86 броя, са били изнесени. Девет от тях са се състояли на ВИП площадката за наблюдение на Аудио-визуалния спектакъл „Звук и светлина“. Методи Петров съобщи, че през изминалата година не са се състояли сватбени ритуали на крепостта Царевец, както и на паметника „Асеневци“ във Велико Търново. По думите му не се отчита и бум на записванията за определена дата, каквато бе 12.12.2012 година например. Повечето от сватбените ритуали са се провели през пролетта и лятото – в периода след Великден и преди коледните пости.\r\nНадежда КРЪСТЕВА", "date": "2018.01.28", "title": "Велико Търново: 19% ръст на сватбите се отчита в общината през 2017 година"}
{"url": "http://www.focus-news.net/news/2018/01/28/2482301/kyustendil-53-semeystva-i-dvoyki-sa-odobreni-za-podpomagane-ot-obshtinskiya-fond-za-asistirana-reproduktsiya-v-ramkite-na-5-godini.html", "text": "53 семейства и двойки са одобрени за подпомагане от общинския фонд за асистирана репродукция в Кюстендил в рамките на 5 години. Това съобщиха за Радио „Фокус” – Кюстендил от комисията за финансово подпомагане, която функционира към Община Кюстендил. Данните са за периода от 2013 г. до 2017 година. Изплатени са общо 43 процедури, а общата стойност на отпуснатите суми възлиза на близо 126 000 лева. \r\nПрез 2017 година са подадени 10 заявления за подпомагане, одобрените двойки и семейства са 8, а изплатените процедури са 7. Предстои Общинският съвет да гласува предоставянето на нови 30 000 лева за фонда, след което ще бъде обявена и процедура за набиране на документи на кандидати за финансова помощ от общината за процедури по асистирана репродукция.\r\nВенцеслав ИЛЧЕВ", "date": "2018.01.28", "title": "Кюстендил: 53 семейства и двойки са одобрени за подпомагане от общинския фонд за асистирана репродукция в рамките на 5 години"}
{"url": "http://www.focus-news.net/news/2018/01/28/2482298/prof-lalko-dulevski-iss-debatat-za-evrozonata-e-sledvashtiyat-po-znachimost-sotsialno-ikonomicheski-debat-sled-tozi-za-prisaedinyavaneto-kam-es.html", "text": "Дебатът за еврозоната е следващият по значимост социално-икономически дебат след този за присъединяването към ЕС. Това каза председателят на Икономическия и социален съвет проф. Лалко Дулевски в предаването \"Неделя 150\" по БНР. По думите му причината Икономическия и социален съвет да излезе с едно много обстойно становище по този въпрос, подкрепено с пълно мнозинство от всички участващи в него, е точно липсата на информация по темата сред българските граждани и българското гражданско общество. \"Ние, като че ли говорим само за заплахите и плюсовете от тази  т.нар. еврозона или ERM II, но никой не дава малко повече информация защо, какви са стъпките, какви са плюсовете и минусите и въобще големият въпрос - има ли друга алтернатива България\", коментира проф. Дулевски.\r\nПо думите му много малко хора знаят, че влизането в т. нар. \"чакалня на еврозоната\", наречена ERM II, е въпрос не на желание единствено и само на страната членка, нито на силово налагане на желанието, а е въпрос на една дълга и тиха дипломация. Той обясни, че още през 2006-2007 г. са първите стъпки от страна на България за включване в този механизъм и отбеляза, че централна роля в този процес през годините има БНБ. \r\nБългарската общественост трябва да знае, че въпреки че отговаряме на всички критерии, до този момент сме получавали едно много елегантно, тихо и дипломатично, но голямо \"Не\" за влизане в чакалнята на еврозоната, коментира проф. Лаловски.\r\nТой обясни, че въведеният преди 20 години Валутен борд вече е започнал да има потискаща функция върху развитието на потенциална на българската икономика, което е повлияло потискащо на доходите и е довело до разминаване между големите очаквания на хората за по-висок стандарт по време на нашето членство в ЕС и това, което се случи.\r\n\"България изпълнява всички критерии, които има като задължения по Маастрихския договор и ги изпълнява много добре и по-добре от много от страните членки на еврозоната. Второ, България плати своята цена с една стабилна финансова система в резултат на Валутния борд, но тази цена я платиха българските граждани и българският бизнес. И най-голямата цена освен доходите и чисто икономическите параметри е, че нашите деца напуснаха страната и затова ние казваме така: \"Моля, оценете по достойнство това, от което се лиши българското общество, което плати и което изпълни. Сега е моментът да кажем това на висока глас, защото председателстваме Европейския съвет, сега ние сме в центъра на вниманието на Европа и трябва да го заявим\", каза още проф. Дулевски.", "date": "2018.01.28", "title": "Проф. Лалко Дулевски, ИСС: Дебатът за еврозоната е следващият по значимост социално-икономически дебат след този за присъединяването към ЕС"}
{"url": "http://www.focus-news.net/news/2018/01/28/2482295/anadolu-agency-turskata-operatsiya-v-afrin-prodalzhavat-boevete-za-vrah-bursaya.html", "text": "Турската армия продължава боевете за овладяването на стратегическия връх Бурсая в сирийската провинция Африн, предава Anadolu Agency. Боевете в подножието на позицията се ожесточиха рано сутринта в неделя, това са съобщили репортери на турската агенция.\r\nБитката за върха е част от турската операция “Маслинова клонка“, в Африн, водена от Анкара срещу определената като терористична групировка „Отряди за народна самоотбрана“. Операцията започна на 20 януари.: Цанко Цолов", "date": "2018.01.28", "title": "Anadolu Agency: Турската операция в Африн – продължават боевете за връх Бурсая"}
{"url": "http://www.focus-news.net/news/2018/01/28/2482303/blagoevgrad-bez-problemi-se-osashtestvyava-preminavaneto-prez-granichnite-kontrolno-propuskatelni-punktove-na-teritoriyata-na-oblastta.html", "text": "Нормално натоварен е трафикът на ГКПП „Кулата“. Това съобщи за Радио „Фокус“ – Пирин дежурният служител на пункта. На останалите пунктове между България и Гърция, трафикът също се извършва без проблеми.\r\nЛивия НИНОВА", "date": "2018.01.28", "title": "Благоевград: Без проблеми се осъществява преминаването през граничните контролно-пропускателни пунктове на територията на областта"}
{"url": "http://www.focus-news.net/news/2018/01/28/2482302/benovska-otnovo-shte-pita-koy-i-na-kakvo-osnovanie-iska-i-mozhe-li-da-upravlyava-balgariya.html", "text": "Илиана Беновска отново ще пита: „Кой и на какво основание иска и може ли да управлява България?” в авторското си предаване „Беновска пита“ днес от 17.00 часа. Това съобщиха от екипа на предаването „Беновска пита“ по „Канал 3”. Нейни събеседници в днешното издание на предаването ще бъдат: Ирена Соколова от ГЕРБ, българският учен и полярен изследовател проф. Христо Пимпирев, извънредният и пълномощен посланик на Азербайджан д.ф.н Наргиз Гурбанова, министърът на околната среда и водите Нено Димов и общинският съветник в СОС от групата на „БСП-лява България\" Иван Таков. \r\nПовторението се излъчва по Канал 3 и по К2 в неделя вечер от 22.30 часа. Адресът на предаването е benovskapita@gmail.com", "date": "2018.01.28", "title": "Беновска отново ще пита: Кой и на какво основание иска и може ли да управлява България"}
{"url": "http://www.focus-news.net/news/2018/01/28/2482304/the-guardian-nameriha-sedem-dushi-ot-patnitsite-na-izcheznaliya-feribot-v-kiribati.html", "text": "Седем души от близо 50-те пътници на изчезналия ферибот в Кирибати са били открити от новозеландски самолет, пише The Guardian. Самолетът е пуснал на оцелелите провизии от храна, вода и радио, което те са използвали за да съобщят, че фериботът е потънал. В неделя следобед към техните кординати е била изпратена рибарска лодка, която е спасила прекаралите седмица в морето оцелели. Продължава търсенето на останалите пътници. : Цанко Цолов", "date": "2018.01.28", "title": "The Guardian: Намериха седем души от пътниците на изчезналия ферибот в Кирибати"}
{"url": "http://www.focus-news.net/news/2018/01/28/2482300/afp-siriyskite-kyurdi-nyama-da-vzemat-uchastie-na-razgovorite-v-sochi.html", "text": "Властите в сирийския кюрдски регион заявиха в неделя, че няма да участват в разговорите относно бъдещето на Сирия в Сочи, насрочени за 29 и 30 януари, предава AFP. Съгласно думите на представителя на властите Фауза ал-Юсуф, причината е турската операция в Африн.\r\n„Казахме, че ако ситуацията в Африн не се промени, няма да участваме на разговорите в Сочи“, заяви Юсуф.\r\nНа 20 януари Турция даде началото на военна операция срещу кюрдските „Отряди за народна самоотбрана“ в Африн, в рамките на която, според Анкара, са убити близо 500 членове на обявената за терористична в Турция организация. Конференцията в Сочи е организирана от Русия, Иран и Турция и цели намирането на политическо решение на кризата в Сирия. По-рано сирийската опозиция също обяви бойкот на преговорите в руския град. : Цанко Цолов", "date": "2018.01.28", "title": "AFP: Сирийските кюрди няма да вземат участие на разговорите в Сочи"}
{"url": "http://www.focus-news.net/news/2018/01/28/2482309/iliana-benovska-g-n-prezident-radev-zdrava-li-e-ili-zagniva-yabalkata-vi.html", "text": "Г-н президент Радев, здрава ли е или загнива ябълката Ви? Това е въпросът на журналиста Илиана Беновска в днешното издание на предаването „Беновска пита” по Канал 3 и К2, съобщиха от екипа на предаването. \r\nГ-н Радев, на 24 януари 2018 г., на отчетната пресконференция по повод годишнината от встъпване в длъжност, дадохте многобройни основания за съмнение, че не осъзнавате ролята си на обединител на нацията. Ще се спра само на две. Първи цитат:\r\nРумен Радев: „На третото десетилетие от промените е под въпрос едно фундаментално демократично право – свободата на словото. Българското общество трябва да се пребори за това свещено право и то зависи от морала и волята на всеки собственик, журналист и коментатор, от читателите и зрителите, които също правят своя избор. Това не е само политически въпрос, а въпрос на личен ангажимент на всеки активен гражданин. Ние трябва да отстояваме демократичните си права, без да очакваме разбиране и съдействие от Европа. Това е изводът, който произтича от отношението на Брюксел към българските проблеми. Безразличието не трябва да ни демотивира, а да ни прави дори по-ревностни. Това не е битка за потупване по рамото, а битка за наши същностни права“.\r\nЕ, аз следвам вашата препоръка и Ви питам: Защо лицето от екипа Ви посочи само няколко медии, които да Ви зададат въпроси? Защо не дадохте дума на всички медии, както прави президентът Путин? Защо ограбихте правото и на медиите, и на обществото да разберат позициите Ви по факти, които остават в тъмните ъгли на президентството? Например:\r\nПърви въпрос, който не получихме право да ви зададем в президентството: Коя беше причината за уволнение на Елена Йончева бързешком, две седмици след нейното назначение за Ваш медиен секретар, в края на януари 2017 г.? Свързано ли е това уволнение с категоричното несъгласие на Брюксел Йончева да има достъп до чувствителна информация  заради факта, че бащата на Йончева е бил резидент на ПГУ-ДС в Брюксел в периода 1967-72 г. и е работил по мероприятия на комунистическото външнополитическо разузнаване срещу НАТО и ЕИО?.\r\nВтори въпрос, който не получихме право да ви зададем в президентството: Заради какви заслуги Вие наградихте полк. Христо Христов, бащата на Вашия началник-кабинет Иво Христов, със сувенирен нож „АК-47“? Знаете ли, че бащата на Вашия началник-кабинет Иво Христов също е бил резидент на комунистическото военно разузнаване РУМНО, пак в Брюксел, в периода 1984-88 г. и отново е работил срещу НАТО?\r\nМоля да отговорите сега, защото не можахме да Ви попитаме в президентството. Искахме да го направим публично и да изречете публично Вашите отговори. Правим го днес. Публично и очакваме отговорите Ви.\r\nВтори цитат от Вашата пресконференция:\r\nРумен Радев: “Категорично искам да кажа, че няма война между институциите. Да, има определени ценностни разминавания. С парламента работим в рамките на законите, с премиера Борисов показахме, че можем да работим заедно, и то ефективно. Но не приемам например български премиер и германски канцлер да оповестяват своето решение за покана на чужд държавен глава в България, а българският президент да го научава от медиите. Това не го считам за обида към мен, а към България и това нарушава духа на Конституцията“.\r\nПреди да произнесете тези думи публично, г-н президент, анализирахте ли насаме причините премиерът Борисов да не Ви уведоми за намерението си да свика в България среща между президента на Турция Ердоган и ръководството на Европа? Ще си позволя с горчиво чувство за хумор да Ви напомня един прост факт - резиденциите, в които живеете Вие и Борисов, ги дели една ограда. Защо премиерът не е, образно казано, „прескочил“ оградата и да обсъди с Вас срещата Ердоган - ЕС в България?\r\nМоля открито да отговорите на въпросите. Сега. И се надявам да снемете забраната над моя достъп до пресконференциите Ви в президентството, която забрана наложихте веднага след като Ви избраха за президент. Надявам се, че не се страхувате от ябълки, които могат и за загният. Надявам се, че не се страхувате и от въпроси. Нали сте смел Мъж и Войн?! Журналистическите въпроси не нараняват и не убиват, ако наистина сте готов да гледате хората открито в очите и да отговаряте на всички въпроси, особено когато не са Ви удобни и са зададени от НЕ-поръчкови медии, а почиват на реални факти. Надявам се, че ябълката Ви още не е изгнила…\r\nАз съм Беновска. И питам.", "date": "2018.01.28", "title": "Илиана Беновска: Г-н президент Радев, здрава ли е или загнива ябълката Ви"}
{"url": "http://www.focus-news.net/news/2018/01/28/2482305/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-29-yanuari.html", "text": "„Софийска вода” временно ще прекъсне водоснабдяването в някои части на столицата на 29 януари. Това съобщиха от пресцентъра на дружеството.\r\nВъв връзка с подмяна на сградно водопроводно отклонение на ул. „Будапеща“ , Център, се налага спиране на водоподаването от 9:00 до 17:00 часа на клиентите на „Софийска вода”, живеещи в района на: по ул. „Будапеща “ от бул. „Сливница“ до ул. „Цар Симеон“; по ул. „Поп Богомил“ от ул. „Георги Сава Раковски“ до ул. „Будапеща“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Будапеща“ ъгъла с ул. „Поп Богомил“.\r\nВъв връзка с подмяна на водомерен възел на ул. „Леденче“, кв. „Овча купел“, се налага спиране на водоподаването от 9:00 до 14:00 часа на клиентите на „Софийска вода”, живеещи в района на: по ул. „Леденче“ от ул. „Лиляче“ до бул. „Президент Линкълн“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Леденче“ ъгъла с бул. „Президент Линкълн“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.01.28", "title": "„Софийска вода” временно ще прекъсне водоснабдяването в някои части на столицата на 29 януари"}
{"url": "http://www.focus-news.net/news/2018/01/28/2482292/tass-prezidentat-na-germaniya-se-nadyava-che-partnyorskite-otnosheniya-s-cheshkata-republika-shte-prodalzhat.html", "text": "Президентът на Германия Франк-Валтер Щайнмайер изрази надеждата си, че Берлин и Прага ще запазят своите приятелски и партньорски отношения след преизбирането на Милош Земан за държавен глава на Чешката република, предава ТАСС. \r\n„Германия и Чешката република, като съседи в Централна Европа, поддържат приятелски и топли отношения“, отбеляза Щайнмайер в неделя, като добави, че „ние сме свързани чрез ангажиментите си към демокрацията, върховенството на закона и човешките права“. „Ние искаме да развиваме връзките с Чешката република в духа на тези близки отношения“, завърши Щайнмайер. \r\nВ събота Земан спечели втория тур от чешките президентски избори, отчитайки подкрепа от 51,36% срещу 48,63 на неговия опонент Иржи Драхош. : Цанко Цолов", "date": "2018.01.28", "title": "ТАСС: Президентът на Германия се надява, че партньорските отношения с Чешката република ще продължат"}
{"url": "http://www.focus-news.net/news/2018/01/28/2482311/afp-separatistite-prevzeha-sgradata-na-glavniya-shtab-na-pravitelstvoto-v-yemen-premierat-gi-obvini-v-prevrat.html", "text": "Министър-председателят на Йемен Ахмед бин Дахер обявини южните сепаратисти в иницииране на преврат, след като превзеха сградата на Главния щаб на правителството във временната столица Аден по-рано в неделя, съобщава AFP. \r\nДахер призова водената от Саудитска Арабия коалиция, водеща бойни действия срещу хутите, да се намеси, няколко часа преди започването на сблъсъците между лоялните на президент Мансур Хади сили и бойците на южните сепаратисти. : Цанко Цолов", "date": "2018.01.28", "title": "AFP: Сепаратистите превзеха сградата на Главния щаб на правителството в Йемен, премиерът ги обвини в преврат"}
{"url": "http://www.focus-news.net/news/2018/01/28/2482310/kyustendil-v-grada-beshe-otkrita-pametna-plocha-na-vidniya-uchen-i-vazrozhdenets-efrem-karanov.html", "text": "В града беше открита паметна плоча на Ефрем Каранов, предаде репортер на Радио „Фокус” – Кюстендил. Паметната плоча е поставена на къщата, в която е живял видният учител, общественик и радетел за Освобождението на Македония. На церемонията по откриването на паметния знак присъстваха кметът на Община Кюстендил Петър Паунов, председателят на Общински съвет – Кюстендил Михаела Крумова, зам.-кметът Светослав Василев, народният представител Атанас Стоянов, евродепутатът Ангел Джамбазки, председателят на Македонския научен институт доц. д-р Атанас Гребенаров, директорът на Регионален исторически музей – Кюстендил Валентин Дебочички, председателят на читалище „Братство” Иван Андонов и много граждани. Тук бяха и потомци на Ефрем Каранов – правнукът му Цветан Каранов и пра-пра внукът му Цветослав Каранов. Пред присъстващите беше посочено, че Ефрем Каранов е бил виден деятел на Вътрешната македоно-одринска революционна организация, той е бил възрожденец, книжовник, учен и народен учител. Учредител и първи председател на Македонското дружество в Кюстендил. Съратник и приятел на Трайко Китанчев, Даме Груев, Яне Сандански, Гоце Делчев. През 1902 година в неговия дом се крият боеприпасите и динамита за солунските атентати. Награждаван е многократно, притежател е на много отличия, ордени и заслуги. Присъстващите почетоха паметта на Ефрем Каранов, след което беше открита и паметната плоча. На церемонията присъстваха и членове на дружество „Традиция”. \r\nВенцеслав ИЛЧЕВ", "date": "2018.01.28", "title": "Кюстендил: В града беше открита паметна плоча на видния учен и възрожденец Ефрем Каранов"}
{"url": "http://www.focus-news.net/news/2018/01/28/2482308/ria-novosti-broyat-na-zhertvite-sled-vzriva-v-kabul-dostigna-do-103-dushi.html", "text": "Броят на жертвите след взрива на кола-бомба в Кабул в събота, се е увеличил до 103 души, а броят на ранените до 235 души, предава РИА Новости, позовавайки се интервю на вътрешният министър на страната, дадено за местни медии. \r\nПо-рано се съобщаваше за 95 жертви и 191 пострадали. Агенция „Фокус“ припомня: \r\nВ събота говорител на вътрешното министерство разкри, че „атентаторът е използвал линейка за да премине през контролно-пропускателни пунктове“ в един от дипломатическите квартали в града. „Полицаите на първия са го пуснали, след като шофьорът е заявил, че кара пациент към близка болница. Служителите на втория обаче са се усъмнили, поради което атентаторът е задействал взривното устройство“.\r\nТалибаните поеха отговорност за атаката, само седмица след като техни бойци нападнаха хотел „Интерконтинентал“ в града, при което загинаха над 20 души.: Цанко Цолов", "date": "2018.01.28", "title": "РИА Новости: Броят на жертвите след взрива в Кабул  достигна до 103 души"}
{"url": "http://www.focus-news.net/news/2018/01/28/2482316/blagoevgrad-369-semeystva-v-oblastta-sa-sanktsionirani-za-otsastvie-na-detsata-im-ot-uchilishte-prez-dekemvri-2017-godina.html", "text": "През декември 2017 година санкционирахме 369 семейства с деца в област Благоевград, отсъствали от училище 5 учебни часа без уважителни причини, като децата в тях бяха 397. Това каза за Радио „Фокус“ – Пирин Станка Михова, експерт в Регионална дирекция „Социално подпомагане“ – Благоевград. „Броят на санкционираните семейства с деца в предучилищна възраст, отсъствали повече от 3 дни без уважителна причина е 56 семейства с 57 деца“, каза още Михова. Тя добави, че на основание допуснати неизвинени отсъствия Дирекция „Социално подпомагане“ е прекратила отпускането на месечни помощи за деца само за месеца, в който са извършени отсъствията и само за отсъствалото дете.\r\nЛивия НИНОВА", "date": "2018.01.28", "title": "Благоевград: 369 семейства в областта са санкционирани за отсъствие на децата им от училище през декември 2017 година"}
{"url": "http://www.focus-news.net/news/2018/01/28/2482315/veliko-tarnovo-113-sredno-sa-rodenite-nedonoseni-bebeta-v-oblastnata-bolnitsa-za-2017-godina.html", "text": "11.3% е средният процент на родените недоносени бебета във Велико Търново за 2017 година. Цифрата е малко по-висока в сравнение с данните, изнесени за 9-месечието от Неонатологичното отделение при МОБАЛ „Д-р Стефан Черкезов“, обясни за Радио „Фокус“ – Велико Търново д-р Кина Николова, началник на сектора. Тя поясни, че общия брой бебета, преминали през Отделението, са 1 205. „От тях живородените са 1 086, а другите – от 1 086 до 1 205 са външни бебета, които са приети до 28-ия ден след изписването, защото много често, изписвайки ги на трети ден, след това се налага отново хоспитализация по повод на късна неонатална инфекция“, посочи лекарят. От всички живородени деца, 238 бебета са преминали през сектор „Специални грижи“. „Това означава, че при тези деца се е налагало провеждането на първична реанимация, приложение на кислородотерапия или лечение с антибиотик по повод ранна неонаталана инфекция“, добави д-р Николова. За 2017 година през „Интензивен сектор“ са преминали 215 деца, от които 118 – недоносени деца. Най-малкото родено бебе е тежало 760 грама. То е транспортирано в Неонатологичния сектор в Плевен до 24-тия час от раждането и състоянието му е добро. Най-голямото е тежало 4 600 грама.\r\nЛуиза ТРАНЧЕВА", "date": "2018.01.28", "title": "Велико Търново: 11.3% средно са родените недоносени бебета в областната болница за 2017 година"}
{"url": "http://www.focus-news.net/news/2018/01/28/2482318/plovdiv-direktsiya-byuro-po-truda-asenovgrad-organizira-den-na-rabotodatelya-s-mezhdunarodna-kompaniya-na-30-yanuari.html", "text": "Дирекция „Бюро по труда” – Асеновград организира Ден на работодателя с международна компания, производител на електромагнитни и електромеханични модули за битова техника. Това съобщиха за Радио „Фокус“ – Пловдив от Дирекцията. Срещата ще се състои на 30 януари в 11.00 часа в Градската библиотека „Паисий Хилендарски“, като ще бъде представена дейността на компанията и свободните позиции за работници за сглобяване на детайли. От Дирекция „Бюро по труда“ в Асеновград съобщиха още, че работодателят предлага много добро заплащане и условия на труд – трисменен режим на работа, ваучери за храна и месечни бонуси. Осигурява се транспорт и работно облекло. На срещата са поканени всички търсещи работа лица в обхвата на местната дирекция.\r\nТони МИХАЙЛОВ", "date": "2018.01.28", "title": "Пловдив: Дирекция „Бюро по труда” – Асеновград организира Ден на работодателя с международна компания на 30 януари"}
{"url": "http://www.focus-news.net/news/2018/01/28/2482282/interfaks-politsiyata-e-nahlula-v-ofisa-na-aleksey-navalni-zaradi-signal-za-bomba.html", "text": "Руската полиция е нахлула в офиса на опозиционера Алексей Навални заради сигнал за бомба в сградата, предава Интерфакс, като се позовава на данни от органите на реда. Според организацията на Навални „Фонд за борба с корупцията“, няколко души са задържани\r\nРуският опозиционер организира в неделя антиправителствени протести в няколко големи руски града, като освен това призова за бойкот на президентските избори, насрочени за 18 март. : Цанко Цолов", "date": "2018.01.28", "title": "Интерфакс: Полицията е нахлула в офиса на Алексей Навални заради сигнал за бомба"}
{"url": "http://www.focus-news.net/news/2018/01/28/2482319/pregled-na-mezhdunarodnite-novini-do-13-chasa-agentsiya-fokus.html", "text": "Боевете в сирийската провинция Източна Гута са били подновени в неделя, след кратък период на мир, последвал съобщенията за постигането на примирие в петък. Правителствената армия е отблъснала атака от страна на бунтовниците, организирана след извършена от силите на режима бомбардировка. \r\nОбявеното в петък от страна на бунтовниците примирие така и не бе потвърдено от сирийското правителство. \r\nВ Източна Гута са блокирани около 400 хил. души. \r\n*** Министър-председателят на Йемен Ахмед бин Дахер обявини южните сепаратисти в иницииране на преврат, след като превзеха сградата на правителството във временната столица Аден по-рано в неделя. \r\nДахер призова водената от Саудитска Арабия коалиция, водеща бойни действия срещу хутите, да се намеси, няколко часа преди започването на сблъсъците между лоялните на президент Мансур Хади сили и бойците на южните сепаратисти. \r\n*** Броят на жертвите след взрива на кола-бомба в Кабул в събота, се е увеличил до 103 души, а броят на ранените до 235 души, съгласно интервю на вътрешният министър на страната, дадено за местни медии. \r\nПо-рано се съобщаваше за 95 жертви и 191 пострадали. \r\nАгенция „Фокус“ припомня: \r\nВ събота говорител на вътрешното министерство разкри, че „атентаторът е използвал линейка за да премине през контролно-пропускателни пунктове“ в един от дипломатическите квартали в града. „Полицаите на първия са го пуснали, след като шофьорът е заявил, че кара пациент към близка болница. Служителите на втория обаче са се усъмнили, поради което атентаторът е задействал взривното устройство“.\r\nТалибаните поеха отговорност за атаката, само седмица след като техни бойци нападнаха хотел „Интерконтинентал“ в града, при което загинаха над 20 души.\r\n*** Властите в сирийския кюрдски регион заявиха в неделя, че няма да участват в разговорите относно бъдещето на Сирия в Сочи, насрочени за 29 и 30 януари. Съгласно думите на представителя на властите Фауза ал-Юсуф, причината е турската операция в Африн.\r\n„Казахме, че ако ситуацията в Африн не се промени, няма да участваме на разговорите в Сочи“, заяви Юсуф.\r\nНа 20 януари Турция даде началото на военна операция срещу кюрдските „Отряди за народна самоотбрана“ в Африн, в рамките на която, според Анкара, са убити близо 500 членове на обявената за терористична в Турция организация. Конференцията в Сочи е организирана от Русия, Иран и Турция и цели намирането на политическо решение на кризата в Сирия. По-рано сирийската опозиция също обяви бойкот на преговорите в руския град. \r\n*** Външните министри на Русия и Турция Сергей Лавров и Мевлют Чавушоглу са обсъдили предстоящата конференция относно бъдещето на Сирия в Сочи, насрочен за 29 и 30 януари. Това са съобщили от руското външно министерство в неделя. \r\nСрещата в Сочи, организирана от Русия, Турция и Иран, бе бойкотирана от представителите на сирийската опозиция. На нея ще присъства Специалният представител на ООН за Сирия Стефан де Мистура, който по-рано тази седмица председателстваше разговорите, провеждани във Виена под егидата на световната организация. \r\n*** Около две хиляди избирателни секции отвориха врати във Финландия, съобщиха от местното министерство на правосъдието. Вотът за държавен глава е започнал в 09:00 часа, като изборният ден ще продължи до 20:00 часа. Право на глас имат 4,2 милиона души, които ще избират сред осем кандидат-президенти. Предварителните проучвания дават преднина за действащия държавен глава Саули Нийнистьо, който се явява като независим кандидат. \r\n*** Според австрийския вицеканцлер Ханс-Кристиан Щрахе, на Балканите не може да има мир без Сърбия. Щрахе е направил коментара си в интервю за сръбската агенция Tanjug. \r\n„Ако погледнете историческите процеси и ужасите на войната, трябва да се отбележи, че само сътрудничеството предлага път към мира“, отбеляза вицеканцлерът. Лидерът на „Партията на свободата на Австрия“ подчерта също така, че сърбите, като един от най-големите народи на полуострова, играят важна роля в този процес. „Това (мирът) не може да се постигне без сърбите или въпреки тях“, каза още Щрахе. \r\nАвстрийският политик осъди убийството на лидера на косовските сърби Оливер Иванович, определяйки го като „отвратително престъпление“. Според Щрахе, външни страни не бива да се месят в процесите, които са в ход на Балканите. \r\n*** В 07:00 часа започна изборният ден в Република Кипър. По време на президентския вот в страната, който приключва в 18:00 часа, ще работят близо хиляди гласоподавателни пункта. Официално има регистрирани деветима кандидати за поста на държавен глава, сред които и сегашния президент Никос Настасиадис. В случай че по време на първия тур в неделя никой от тях не успее да регистрира подкрепа от над 50%, ще бъде проведен балотаж на четвърти февруари. \r\nПраво на глас имат около 550 хил. души. \r\n*** Македонският премиер Зоран Заев изрази оптимизма си относно намирането на единна позиция в Македония относно решаването на т.нар спор за името. След среща с държавния връх, на която присъстваха президентът Георги Иванов, лидерът на ВМРО-ДПМНЕ Християн Мицковски, председателят на Демократичния съюз за интеграция Али Ахмети и с участието на министрите на външните работи и отбраната Никола Димитров и Радмила Шекеринска, Заев подчерта, че е възможно да се намери решение, стига гръцката страна да има желание за това. „Ще продължим преговорите“ отбеляза Заев и добави, че „аз съм оптимист относно намирането на национален консенсус по този проблем“.\r\n***", "date": "2018.01.28", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2018/01/28/2482317/reuters-boynite-deystviya-v-iztochna-guta-sa-podnoveni.html", "text": "Боевете в сирийската провинция Източна Гута са били подновени в неделя, след кратък период на мир, последвал съобщенията за постигането на примирие в петък, съобщава Reuters, като цитира данни от Сирийската обсерватория за човешки права. Според базираната в Лондон организация, правителствената армия е отблъснала атака от страна на бунтовниците, организирана след извършена от силите на режима бомбардировка. \r\nОбявеното в петък от страна на бунтовниците примирие така и не бе потвърдено от сирийското правителство. \r\nВ Източна Гута са блокирани около 400 хил. души. : Цанко Цолов", "date": "2018.01.28", "title": "Reuters: Бойните действия в Източна Гута са подновени"}
{"url": "http://www.focus-news.net/news/2018/01/28/2482320/metodi-petrov-obshtinsko-predpriyatie-obredni-deynosti-veliko-tarnovo-nyama-da-ima-promyana-v-tsenite-na-svatbenite-rituali-prez-2018-godina.html", "text": "Няма да има промяна в цените на сватбените ритуали във Велико Търново през 2018 година. Това каза за Радио „Фокус“ – Велико Търново управителят на Общинско предприятие „Обредни дейности“ Методи Петров. Той подчерта, че таксите за ритуалите не са променяни от пет години. 120 лева струва ритуалът в Обредната зала на Община Велико Търново. 240 лева се заплаща за изнесен ритуал в заведение в града или в околните населени места. 360 е цената на сватбите в обектите, стопанисвани от Регионалния исторически музей във Велико Търново. Петров подчерта, че това е само цената за ритуала. „Ако кандидат-младоженците предпочитат самият ритуал да се извърши в някой от обектите на Регионалния исторически музей, вече се заплаща допълнителна такса според Наредбата за местни данъци и такси, която е в размер на 1 000 лева“, добави той. По думите му според Наредбата се заплаща и наем за Обредна зала, която през летния сезон е 24 лева, а през зимния – 36 лева.\r\nМетоди Петров добави, че и цената на „тъжните“ ритуали се запазва. „Обредни дейности“ предлага три вида „тъжни“ ритуали в Обредната залата в Гробищния парк. Това са обикновен ритуал без снимка, ритуал със снимка и музикален съпровод и мултимедиен ритуал със слайдшоу с текст и музика. Единствената услуга, на която цената е променена, е изкопаването на гробното място. От 1 януари за тази дейност вече се заплаща 180 лева с ДДС. Увеличението е с 20% – от 150 лева на 180 лева. „През последните години, цената не бе променяна, но това е неразделна част от едно погребение. Може едно погребение да е без ритуал, без подавки, хладилна камера и т.н. Задължителен атрибут от едно погребение обаче е изкопаването и заравянето на гробното място. За тези пет години съответно се е повишила минималната работна заплата. Така вече се налага увеличението на тази услуга, тъй като тя е основна“, посочи Методи Петров. Той отбеляза, че и при „тъжните“ ритуали се наблюдава ръст спрямо 2016 година. За 2017 година погребенията в Гробищния парк на Велико Търново са 673, а за 2016 година са 625. Увеличението е с близо 8%.\r\nНадежда КРЪСТЕВА", "date": "2018.01.28", "title": "Методи Петров, Общинско предприятие „Обредни дейности“ - Велико Търново: Няма да има промяна в цените на сватбените ритуали през 2018 година"}
{"url": "http://www.focus-news.net/news/2018/01/28/2482321/emsc-zemetresenie-s-magnitud-ot-51-po-skalata-na-rihter-e-registrirano-v-arzhentina.html", "text": "Земетресение с магнитуд от 5,1 по склата на Рихтер е регистрирано в Аржентина, показва справка на официалната интернет страница на Европейският средиземноморски сеизмологичен център. Епицентърът на труса се е намирал на около 80 километра под земната кора и на около 86 километра от град Винчина. Няма данни за щети или пострадали. : Цанко Цолов", "date": "2018.01.28", "title": "EMSC: Земетресение с магнитуд от 5,1 по скалата на Рихтер е регистрирано в Аржентина"}
{"url": "http://www.focus-news.net/news/2018/01/28/2482323/afp-pochina-osnovatelyat-na-shvedskata-kompaniya-ikea.html", "text": "На 91 години в неделя е починал основателят на шведската фирма „Икеа“ Инвар Кампрад, предава AFP. Това са съобщили от компанията, кат са пояснили, че смъртта му е била предшествана от кратко боледуване. Роден през 1926 г., Кампрад основава компанията, когато е на 17 години. : Цанко Цолов", "date": "2018.01.28", "title": "AFP: Почина основателят на шведската компания „Икеа“"}
{"url": "http://www.focus-news.net/news/2018/01/28/2482324/burgas-regionalniyat-istoricheski-muzey-shte-predstavi-izlozhba-posvetena-na-hadzhi-dimitar-i-stefan-karadzha-po-povod-osvobozhdenieto-na-grada-ot-tursko-robstvo.html", "text": "Регионалният исторически музей в Бургас ще отбележи Освобождението на града от османско владичество - 6 февруари, с гостуваща изложба от Сливен, посветена на Хаджи Димитър и Стефан Караджа. Това каза за Радио „Фокус“ - Бургас Иванка Делева, главен уредник на Историческата експозиция към музея. „Избрали сме тази тема, тъй като пътят към свободата е дълъг и той не се състои само в Руско-турската война. Борбите на българския народ, докато се стигне до свободата, и приносът, който имаме като народ, никак не е малък за това да си заслужи свободата“, каза още Делева. \r\nИзложбата ще бъде подредена в Историческата експозиция на Регионален исторически музей -\r\n Бургас до края на февруари. \r\nМария РУСЕВА", "date": "2018.01.28", "title": "Бургас: Регионалният исторически музей ще представи изложба, посветена на Хаджи Димитър и Стефан Караджа, по повод Освобождението на града от турско робство"}
{"url": "http://www.focus-news.net/news/2018/01/28/2482322/yordanka-fandakova-kmet-na-sofiya-20-godini-sled-puskaneto-na-parviya-uchastak-znakoviyat-proekt-za-metroto-ne-spira-a-prodalzhava.html", "text": "20 години след пускането на първия участък знаковият проект за метрото не спира, а продължава. Това каза кметът на Столична община Йорданка Фандъкова по време на церемонията по отбелязване на 20 години от пускането на метрото в столицата, предаде репортер на Агенция \"Фокус\". \"Имаме 2 метролинии и сме на средата на строителството на третата. Вълнуващо е 20 години след пускането на първия участък да можем да отчетем един от най-важните факти - знаковият проект за метрото не спира, а продължава. За мен това е най-важното от първия ден, в който станах кмет. Заявих ясно, че метрото ще продължи да се развива и се надявам всички да мислят така. Благодарна съм, защото получаваме огромна подкрепа това да се случва\", каза Фандъкова.\r\n\"Днес ние строим по над 3 км на година и това е възможно благодарение на огромната финансова подкрепа, която получаваме от ЕК\", заяви столичният кмет. Йорданка Фандъкова благодари и на българските правителства, които са подкрепяли проекта за метрото през всичките години със съфинансиране. Тя отбеляза, че темпът на строителство е възможен благодарение на екипната работа между институциите. \"Искам специално да благодаря на министър-председателя Борисов и в качеството му на кмет, който подготви заедно с екипа си проекта за втората линия и който вече като министър-председател в три правителства подкрепя изключително сериозно проекта за метрото\", каза още Йорданка Фандъкова.\r\nСтоличният кмет заяви, че метрото е изключително сложен проект, който променя облика на града. \r\nБиляна ИВАНОВА", "date": "2018.01.28", "title": "Йорданка Фандъкова, кмет на София: 20 години след пускането на първия участък знаковият проект за метрото не спира, а продължава"}
{"url": "http://www.focus-news.net/news/2018/01/28/2482314/lokalno-makedoniya-ali-ahmeti-za-vestnik-katimerini-reshenieto-za-imeto-tryabva-da-e-po-modela-na-dogovora-s-balgariya.html", "text": "Според лидера на Демократичния съюз за интеграция Али Ахмети, решението на спора за името между Гърция и Македония трябва да бъде по подобие на македонския договор за приятелство с България, тоест трябва да съществува консенсус между двете правителства и след ратификация от двете Народни събрание, въпросът да бъде приключен. Това пише македонското издание „Локално“, като се позовава на интервю на Ахмети, дадено за неделното издание на гръцкия вестник „Катимерини“. \r\n„Ние участваме в преговорите за да решим проблема, а не само заради самите преговори“ е отбелязал Ахмети, според който намирането на решение по спора за името е от изключителна важност за Македония, тъй като ще ѝ позволи да влезе в НАТО и ЕС. Ахмети е уверил гръцкия вестник, че ако в името на републиката се съдържа терминът „Македония“, това не означава, че Скопие има териториални претенции към своя южен съсед. \r\n„Ако този проблем не бъде решен, нещата ще се развият лошо“, смята лидерът на ДСИ, според който, за Атина също ще има неприятни последици при провал на преговорите. Ахмети подчерта, че ако решение на спора не бъде намерено, „това може да изведе на повърхността стари амбиции на архаични кръгове за преначертаване на границите на Балканите“. : Цанко Цолов", "date": "2018.01.28", "title": "„Локално“ (Македония): Али Ахмети за вестник „Катимерини“: Решението за името трябва да е по модела на договора с България"}
{"url": "http://www.focus-news.net/news/2018/01/28/2482328/slavyanka-simitchiyska-inspektsiya-po-truda-blagoevgrad-prez-dekemvri-2017-g-sme-izvarshili-164-proverki-za-spazvane-na-trudovoto-zakonodatelstvo.html", "text": "През месец декември 2017 г. сме извършили 164 броя проверки по спазване разпоредбите на трудовото законодателство. Това каза за Радио „Фокус“ - Пирин Славянка Симитчийска, директор на Дирекция „Инспекция по труда“ – Благоевград. По думите ѝ 39 са последващи, за да се установи дали са изпълнени предписанията, дадени при предходни проверки. Във връзка с постъпили сигнали от граждани са извършени 18 проверки. „Сигналите са свързани с неизплатени трудови възнаграждения и обезщетения за неизползван платен годишен отпуск. Запазва се тенденцията сигнали за неизплатени трудови възнаграждения да се подават след прекратяване на трудовото правоотношение“, каза още Симитчийска. Тя подчерта, че са извършени 8 проверки по искане на работодатели за регистриране на трудов договор, когато е пропуснат 3-дневният срок за регистрацията му. По време на проверките са констатирани 746 нарушения, от които 381 броя са свързани с нарушения на здравословните и безопасни условия на труд. От тях най-голям е делът на нарушенията, касаещи цялостната организация на дейността за осигуряване на здравословни и безопасни условия на труд – 218. Следват нарушенията, свързани с безопасността на работното оборудване – 89 и с хигиената на труда – 74.\r\nЛора КАЛЧЕВА", "date": "2018.01.28", "title": "Славянка Симитчийска, „Инспекция по труда“ – Благоевград: През декември 2017 г. сме извършили 164 проверки за спазване на трудовото законодателство"}
{"url": "http://www.focus-news.net/news/2018/01/28/2482313/zhelyo-boychev-bsp-pravitelstvoto-otselya-s-glasovete-na-pg-na-volya.html", "text": "Вотът на недоверие беше заради по-доброто бъдеще и перспектива на страната, защото корупцията спира развитието на държавата и води до обедняването на всеки българин. На всички международни срещи потупват по рамото премиера, но заради корупцията не ни пускат и в Шенген, макар да сме изпълнили всички технически изисквания. Това каза пред БНР зам.-председателят на ПГ на „БСП за България” Жельо Бойчев, съобщиха от пресцентъра на НС на БСП. Той обясни, че гласуването на парламентарните групи е показало кой е против корупцията. „Правителството оцеля с гласовете на ПГ на „Воля”. Ако извадим 11 гласа на ПГ на „Воля”, които бяха дадени за правителството, ще видите, че мнозинството има под 121 гласа. Българските граждани трябва да си дават много ясна сметка за това. Още повече, че „Воля” влезе в парламента с основна тема – борбата срещу корупцията”, припомни Бойчев. „Към настоящия момент, може да се счита, че ни управлява една тройна коалиция в парламента”, каза още той. Народният представител заяви, че благодарение на темата на вота на недоверие, в обществото вече се говори свободно за корупцията в държавата.\r\nЗа антикорупционния закон на ГЕРБ и сформиране на орган за борба с корупцията, Жельо Бойчев обясни, че той ще бъде сглобен от досега съществуващи институции, като от това не може да се очаква ефективност. „Този закон така е разписан, че мнозинството, което избира правителството, ще си предложи кандидатура за шеф на антикорупционния орган. Корупцията се генерира там, където има огромен финансов ресурс, където се взимат решенията, а именно изпълнителната власт. И мнозинството, което избира тази власт, ще си назначи орган, който трябва да я разследва”, обясни народният представител.  \r\nПо отношение на Истанбулската конвенция Жельо Бойчев обясни, че тя засяга ценностен въпрос. „Свидетели сме - основните вероизповедания в България излизат с еднакви позиции. Ние сме православна държава. Не се сещам след 1943 г. БПЦ да е излизала с толкова ясна позиция и то срещу управлението на страната. Последният път е било, когато Църквата е повела народа в каузата за спасяването на евреите от депортация. Сега за втори път БПЦ взима ясно и категорично мнение по Истанбулската конвенция”, каза Бойчев. „Затова е толкова ниско доверието на обществото в парламента, защото българските народни представители са станали машинки за гласуване. Как да гласуваш тази ратификация, след като към нея липсва придружителен доклад, с който да се покаже, какво е въздействието върху нашето законодателство”, добави той. \r\n„Имаме президент, който има мнение и си го казва ясно и силно. То съответства в голяма степен и на разбирането на българските граждани. По-важният въпрос е защо наистина парламентът е превърнат в нотариат? Може ли да твърдиш, че си парламентарна република, а да дойде премиерът и да освободи председателя на НС?” Този въпроси зададе Бойчев в коментар на изказването на държавния глава. Бойчев припомни, че всички системи, които протестираха заради недофинансиране, са получили пари през януари, едва ли не еднолично от Бойко Борисов, а в края на миналата година социалистите  предложиха за тях повече пари в бюджета, но ГЕРБ не ги подкрепиха.", "date": "2018.01.28", "title": "Жельо Бойчев, БСП: Правителството оцеля с гласовете на ПГ на „Воля”"}
{"url": "http://www.focus-news.net/news/2018/01/28/2482325/yordanka-fandakova-kmet-na-sofiya-metroto-e-ne-samo-nay-golemiyat-transporten-no-i-ekologichen-proekt-za-stolitsata.html", "text": "Метрото е не само най-големият транспортен, но и екологичен проект за столицата. Това каза кметът на Столична община Йорданка Фандъкова по време на церемонията по отбелязване на 20 години от пускането на метрото в столицата, предаде репортер на Агенция \"Фокус\". \"Безспорно метрото променя града ни. Не можем да си представим  в последните 20 години градът ни без метрото\", заяви столичният кмет. Фандъкова отбеляза, че метрото е най-добрият и най-големият транспортен проект, който е в десетката на най-добрите проекти, финансирани с европейски средства, според ЕК. \"Не можем да си представим развитието на града ни без метрото, не само по отношение на транспорта. Днес метрото заема 34% от градския транспорт, но това е и най-големият екологичен проект\", добави тя.\r\n\"Днес отново имаме превишение на фините прахови частици. Сутринта благодарение на много хора беше направена добра организация и за първи път в София беше пуснат, след решението на Общинския съвет от четвъртък, в продажба \"зеленият билет\", заяви Фандъкова и добави, че първи желание да оставят автомобилите си имат хората с достъп до метрото затова задачата им е строителството на метрото да продължи. \r\nБиляна ИВАНОВА", "date": "2018.01.28", "title": "Йорданка Фандъкова, кмет на София: Метрото е не само най-големият транспортен, но и екологичен проект за столицата"}
{"url": "http://www.focus-news.net/news/2018/01/28/2482327/alsat-m-makdoniya-patyat-kam-natsionalen-konsensus-za-aleksis-tsipras-shte-bade-truden.html", "text": "Пътят към национален консенсус за гръцкия премиер Алексис Ципрас ще бъде труден, коментира македонската телевизия “Алсат-М“. В съботните консултации на министър-председателя, засягащи преговорите относно спора за името, отделните лидери на опозицията отново изказаха старите си и познати позиции, което ще направи труден пътя на Ципрас към намирането на общ език с опозицията, отбелязва медията.\r\nВсички опозиционери са съгласни, че най-големият проблем между Македония и Гърция в процеса по решаването на спора за името е иредентизмът, единно е и мнението им, че Ципрас е трябвало по-рано да ги информира за развитието на преговорите по спора за името. Гръцкият премиер няма подкрепа, като лидерът на „Нова демокрация“ Кириакос Мицотакис дори го обвини в разделяне на гръцкия народ. : Цанко Цолов", "date": "2018.01.28", "title": "„Алсат-М“ (Макдония): Пътят към национален консенсус за Алексис Ципрас ще бъде труден"}
{"url": "http://www.focus-news.net/news/2018/01/28/2482329/yordanka-fandakova-kmet-na-sofiya-do-nachaloto-na-2020-g-ochakvame-da-badat-pusnati-vsichki-12-km-metro-koito-se-stroyat-v-momenta.html", "text": "Вече 50% от изграждането на първия и най-тежък участък от третата линия на метрото - централния, са готови. Очакваме в края на 2019 г. и началото на 2020 г. да бъдат пуснати всички 12 км метро, които се строят в момента с 12 метростанции и с метрото да свържем Околовръстния път при Горна Баня, район \"Овча купел\", \"Красно село\" с центъра на града и с кв. \"Хаджи Димитър\" в източната част. Това каза кметът на Столична община Йорданка Фандъкова по време на церемонията по отбелязване на 20 години от пускането на метрото в столицата, предаде репортер на Агенция \"Фокус\". \"В момента подготвяме на първо място продължението на третата линия в посока кв. \"Левски\" - още 3 км, и в посока кв. \"Слатина\" и бул. \"Цариградско шосе\", каза още Фандъкова. \r\n\"Да си пожелаем на добър час. Проектът променя не просто средата, а и наземната инфраструктура. Всички знаят, че откъдето мине метрото, се изграждат нови булеварди, кръстовища, гадинки. Затова хората очакват с нетърпение и единственият въпрос, който се задава, е \"Кога и при нас?\", отбеляза столичният кмет.\r\nБиляна ИВАНОВА", "date": "2018.01.28", "title": "Йорданка Фандъкова, кмет на София: До началото на 2020 г. очакваме да бъдат пуснати всички 12 км метро, които се строят в момента"}
{"url": "http://www.focus-news.net/news/2018/01/28/2482331/sport-federer-specheli-titlata-na-austrelian-oupan-za-shesti-pat.html", "text": "Роджър Федерер победи Марин Чилич с 3:2 сета на финала и за шести път в своята кариера спечели титлата на Аустрелиън оупън. След три часа игра на \"Род Лейвър Арина\" в Мелбърн, Федерер победи Марин Чилич от Хърватия с 6:2, 6:7(5), 6:3, 3:6, 6:1 и защити титлата си от 2017-а година. Така швейцарецът изравни постиженията на Новак Джокович и Рой Емерсън, които също имат по шест титли в Мелбърн.\r\nРекордьорът по титли от Големия шлем Роджър Федерер увеличи колекцията си с 20-а купа – осем от Уимбълдън, шест от Мелбърн, пет от US Open и една от „Ролан Гарос“.\r\nВенцислав ДРАГОМАНОВ", "date": "2018.01.28", "title": "Спорт: Федерер спечели титлата на Аустрелиън Оупън за шести път"}
{"url": "http://www.focus-news.net/news/2018/01/28/2482332/plovdiv-blizo-10-000-dushi-sa-posetili-narodna-biblioteka-ivan-vazov-prez-2017-godina.html", "text": "Близо 10 000 души са посетили Народна библиотека „Иван Вазов“ в Пловдив през 2017 година, а взетите книги и материали са около 300 000. Това каза за Радио „Фокус“ – Пловдив Димитър Минев, директор на културната институция. По думите му се наблюдава увеличение на ползването на електронните ресурси. Минев коментира, че тенденцията на библиотеката е да прехвърли голяма част от дейността, която извършва в електронен вариант и да може тя да се осъществява и по интернет. Най-предпочитаната литература за жителите на града е новата художествена литература. „Най-новите издания са най-търсени и най-заети“, каза още Минев. Той посочи, че изминалата 2017 година е била много успешна за библиотеката. След приключването на проекта „Дигитално културно-историческо наследство на Община Пловдив“, библиотеката цели дигитализация на фонда, който се съхранява в нея. „Имаме да изработваме може би в продължение на десетки години всичко, каквото е в библиотеката като фонд и което искаме да предложим на нашите читатели“, каза Димитър Минев.\r\nВесела КРЪСТЕВА", "date": "2018.01.28", "title": "Пловдив: Близо 10 000 души са посетили Народна библиотека „Иван Вазов“ през 2017 година"}
{"url": "http://www.focus-news.net/news/2018/01/28/2482326/sluzhitelite-na-zatvori-i-aresti-v-balgariya-shte-izlyazat-na-protest-na-29-yanuari-s-iskane-za-dostoyni-trudovi-vaznagrazhdeniya-i-po-dobri-usloviya-na-trud.html", "text": "За пореден път служителите на затвори и арести в България ще излязат на протест с искане за достойни трудови възнаграждения и по-добри условия на труд. Това съобщиха от пресцентъра на Синдикат на служителите в затворите в България. Навръх професионалния си празник – 29 януари, работещите в затворите и арестите заедно с охраняващите съдебните сгради и магистратите в България ще протестират за пореден път със събрания на открито в защита на своите искания пред сградите на затворите в цялата страна.\r\nВ София протестът ще започне в 7.30 часа пред входа на Софийски районен съд и ще продължи от 9.30 часа пред сградата на ГД \"Изпълнение на наказанията\" на бул. \"Ген. Н. Столетов\" 21.\r\nПълен списък на градовете, в които са организирани демонстрации:\r\nВарна - 12.00 часа;\r\nБургас - 12.00 часа;\r\nПловдив - 9.00 часа;\r\nЛовеч - 8.00 часа;\r\nСливен - 10.30 часа;\r\nПазарджик - 9.00 часа;\r\nСтара Загора - 9.00 часа;\r\nБобов дол - 9.30 часа;\r\nВраца - 9.00 часа;\r\nБелене - 12.00 часа;\r\nБойчиновци - 8.30 часа.\r\nПротестната кампания ще продължи по време на Българското председателство на Съвета на Европа под надслов „Европа ѝ за нас“.\r\nСледващото мероприятие ще се проведе на 31 януари пред Съдебната палата в София и съдилищата в големите областни градове.\r\nВ зависимост от поведението на институциите, акцията на Сдружение „Синдикат на служителите в затворите в България“ ще продължи и в следващите месеци с флашмоб изпълнения и протести на различни места в София в т.ч. и по време на посещенията на министрите на правосъдието от Европейския съюз.", "date": "2018.01.28", "title": "Служителите на затвори и арести в България ще излязат на протест на 29 януари с искане за достойни трудови възнаграждения и по-добри условия на труд"}
{"url": "http://www.focus-news.net/news/2018/01/28/2482335/plovdiv-okrazhniyat-sad-shte-provede-zasedanie-po-deloto-sreshtu-bivshiya-politsay-ventseslav-karadzhov-obvinen-v-ubiystvoto-na-roditelite-si.html", "text": "От 09.00 часа на 29 януари Пловдивският окръжен съд ще проведе заседание по делото срещу бившия полицай Венцеслав Караджов, обвинен в убийството на своите родители. Това съобщиха за Радио „Фокус“ – Пловдив от пресцентъра на съда. Ще бъдат разпитани бивши колеги на обвиняемия, както и вещи лица. Заседания по делото се проведоха също на 25 и 26 януари.\r\nВенцеслав Караджов е обвинен за това, че на 15 май 2016 година умишлено е умъртвил майка си и баща си – Божура и Цветан Караджови, като убийството е извършено предумишлено, с особена жестокост и с користна цел. Според обвинението единствено синът е имал мотив да извърши убийството на възрастните хора, тъй като са имали имотен спор. Към момента обвиняемият е с най-тежката мярка за неотклонение - „задържане под стража“. На последното заседание съдът прецени, че не е отпаднала реалната опасност Караджов да се укрие и да извърши ново престъпление, ако му бъде наложена по-лека мярка. \r\nЗа подобно престъпление законът предвижда наказание „лишаване от свобода“ за срок от 15 до 20 години, доживотен затвор или доживотен затвор без замяна. Самият Венцеслав Караджов отрича да е извършил престъплението, като към момента няма преки доказателства, че е убил родителите си.\r\nТони МИХАЙЛОВ", "date": "2018.01.28", "title": "Пловдив: Окръжният съд ще проведе заседание по делото срещу бившия полицай Венцеслав Караджов, обвинен в убийството на родителите си"}
{"url": "http://www.focus-news.net/news/2018/01/28/2482337/vidin-priklyuchiha-eparhiyskite-izbori-za-mitropolit-nay-mnogo-glasove-sabraha-dragovitiyskiyat-episkop-daniil-i-melnishkiyat-episkop-gerasim.html", "text": "Приключиха епархийските избори за митрополит във Видин, предаде репортер на Радио „Фокус“ – Видин. Най-много гласове събраха Драговитийският епископ Даниил - 27 гласа, и Мелнишкият епископ Герасим – 26 гласа. Белоградчишкият епископ Поликарп, в подкрепа на когото инициативен комитет внесе в Светия синод над 6000 гласа, получи на епархийските избори 2 гласа. С по 2 гласа са и Агатополският епископ Йеротей и Константийският епископ Яков. Гласуваха 29 избиратели от 5-те  духовни околии на Видинска епархия.   Епархийските избиратели трябваше да излъчат двама кандидати за Видински митрополит.  Драговитийски епископ Даниил и Мелнишки епископ Герасим  са избраните от епархийските избиратели на Видинска епархия кандидати за Видински митрополит, който ще бъде определен на заседание на Светия Синод на 4 февруари. \r\nПо време на провеждането на епархийските избори пред сградата на Видинската митрополия се бяха събрали над 100 души, които организираха молитвено бдение в подкрепа на Белоградчишкият епископ Поликарп, който от 10 години служи във Видинска епархия. Често под прозорците на Видинската митрополия се чуваха възгласи „мафия“. \r\nАнна ЛОЗАНОВА", "date": "2018.01.28", "title": "Видин: Приключиха епархийските избори за митрополит, най-много гласове събраха Драговитийският епископ Даниил и Мелнишкият епископ Герасим"}
{"url": "http://www.focus-news.net/news/2018/01/28/2482338/dha-turtsiya-i-gartsiya-otnovo-se-schepkaha-za-kamenist-ostrov-v-egeysko-more.html", "text": "Министърът на отбраната на Гърция Панос Каменос и висши гръцки военни направиха опит днес да се доближат спорния каменист остров Кардак (Имия) по повод 22-рата годишнина от сериозното напрежение в турско-гръцките отношения през 1996-та, предаде информационната агенция Догу хабер ажансъ (ДХА). Тогава при падането на гръцки хеликоптер загинаха трима офицери, а днес Панос Каменос хвърли в морето венец за да почете паметта им. Министърът пристигна в района с един боен кораб и три катера. От гръцкия остров Килимли (Калимнос). Там го очакваха десет турски катери от бреговата сигурност и един хеликоптер, които предотвратиха доближаването до острова на гръцките кораби. След продължило кратко време напрежение, гръцкият министър напусна спорния район. Остров Кардак се намира само на 3.5 морски мили разстояние от околия Бодрум в провинция Мугла, посочва още ДХА.: Георги Димов", "date": "2018.01.28", "title": "ДХА: Турция и Гърция отново се счепкаха за каменист остров в Егейско море"}
{"url": "http://www.focus-news.net/news/2018/01/28/2482336/ognyan-zlatev-predstavitelstvo-na-ek-v-sofiya-proektat-na-sofiyskoto-metro-e-znakov-za-balgariya.html", "text": "Проектът на софийското метро е действително в Топ 10 на всички проекти, финансирани от ЕС, но специално за България този проект е знаков. Това каза ръководителят на представителството на Европейската комисия в София Огнян Златев  по време на церемонията по отбелязване на 20 години от пускането на метрото в столицата, предаде репортер на Агенция \"Фокус\". \"Той е пример за това как най-ефикасно се използват европейските средства\", заяви Златев. По думите му софийското метро впечатлява не само с бързината, с която се строи, но и с качеството на строителството.\r\nЗам.-министърът на транспорта, информационните технологии и съобщенията Ангел Попов отбеляза, че първото нещо, което виждат нашите гости във връзка с европейското председателство, е софийското метро. \r\nБиляна ИВАНОВА", "date": "2018.01.28", "title": "Огнян Златев, Представителство на ЕК в София: Проектът на софийското метро е знаков за България"}
{"url": "http://www.focus-news.net/news/2018/01/28/2482333/kmetat-na-sofiya-yordanka-fandakova-nad-10-hil-sa-prodadenite-zeleni-bileti-do-momenta.html", "text": "Днес за първи път пуснахме в обращение т.нар. „зелен билет“, който цели да стимулира повече хора да слязат от личните си автомобили и да използват градския транспорт. От сутринта до този момент са продадени над 10 хил. „зелени билета“. Това каза пред журналисти кметът на София Йорданка Фандъкова за превишените фини прахови частици във въздуха в столицата и продажбата на „зелен билет“ като мярка, предаде репортер на Агенция „Фокус“. „В последните 3-4 дни, каквито бяха и прогнозите, се получиха сериозни превишения на нивата на фини прахови частици“, коментира тя. „Снощи до късно работиха колегите, за да могат да изчислят вчерашните превишения и решението ми за „зелените билети“ да бъде законосъобразно. Въпреки че прогнозата за днес беше по-добра все още виждаме, че не се е реализирала. Въвеждането на билета беше съвсем навреме“, обясни Йорданка Фандъкова. „Хората имат възможност да закупят билетите навсякъде. Там, където свършат, при шофьорите или на касите, се зареждат отново“, заяви тя.\r\nБиляна ИВАНОВА", "date": "2018.01.28", "title": "Кметът на София Йорданка Фандъкова: Над 10 хил. са продадените „зелени билети“ до момента"}
{"url": "http://www.focus-news.net/news/2018/01/28/2482340/inzh-stoyan-bratoev-metropoliten-dnes-tempovete-na-stroitelstvo-na-metroto-sa-v-pati-po-visoki-ot-parvonachalnite.html", "text": "Днес темповете на строителство на метрото са в пъти по-високи от първоначалните. Това каза изпълнителният директор на „Метрополитен“ инж. Стоян Братоев по време на церемонията по отбелязване на 20 години от пускането на метрото в столицата, предаде репортер на Агенция \"Фокус\". \"Темпото на строителство на първия участък на метрото беше много малко - средно 380 м на година. На втрия - 1,7 км на година, а в момента работим със среден темп на строителство около 3,2 км средно годишно. Темповете са в пъти по-високи от първоначалните\", заяви инж. Братоев. По думите му това се дължи преди всичко на това, че този проект е бил успешно защитен този проект пред ЕК, и се да докаже, че той е потребен на града.\r\n\"Благодарение на правителството, Столична община, Общинския съвет и ЕК това, което става в момента, съм склонен да го нарека чудо\", коментира инж. Братоев. \r\nС около 25% е намалял трафикът вследствие на метрото. Средно дневно заради метро в София се движат 55-56 000 автомобила по-малко. С третата линия броят им ще намалее с още 28 000 автомобила т.е. 1/3 от активният трафик в София намалява заради метрото, коментира изпълнителният директор на „Метрополитен“.\r\nСредната скорост на движение между станциите е 36-38 км/ч, при наземния транспорт е 14 км/ч, а с лек автомобил в пиков час не може да се надвиши скорост от 20 км/ч, каза още инж. Братоев.\r\nБиляна ИВАНОВА", "date": "2018.01.28", "title": "Инж. Стоян Братоев, \"Метрополитен\": Днес темповете на строителство на метрото са в пъти по-високи от първоначалните"}
{"url": "http://www.focus-news.net/news/2018/01/28/2482334/kanal-5-makedoniya-matyu-nimits-sreshtata-mezhdu-zoran-zaev-i-aleksis-tsipras-e-ot-istorichesko-znachenie.html", "text": "Според специалния представител на ООН относно спора за името Матю Нимиц, срещата между премиерите Зоран Заев и Алексис Ципрас в кулоарите на Световния икономически форум в Давос е от историческо значение, коментира македонският ”Канал 5”, като цитира изказване на Нимиц, направено в интервю за неделното издание на гръцкия вестник “Катимерини“. \r\n„Срещата между премиерите Ципрас и Заев в Давос е позитивна и важна, една среща, която има реално историческо значение, ако в крайна сметка се стигне до решение на проблема за името“, коментира Нимиц. Според него „е време разговорите да се активизират“. \r\nСъгласно думите на специалния представител, „вярвам, че има общо желание в двете държави проблемът да реши“. Нимиц подчерта, че „това е историческа възможност, от която ние всички трябва да се възползваме“. : Цанко Цолов", "date": "2018.01.28", "title": "„Канал 5“ (Македония): Матю Нимиц: Срещата между Зоран Заев и Алексис Ципрас е от историческо значение"}
{"url": "http://www.focus-news.net/news/2018/01/28/2482341/pazardzhik-oblastnata-administratsiya-obmislya-zakupuvane-na-profesionalni-dronove-za-kontrol-na-prohodimostta-na-rechnite-korita-v-regiona.html", "text": "Областната администрация в Пазарджик обмисля вариант за закупуване на професионални дронове, с помощта на които да извършва контрол по отношение на проходимостта на речните корита в региона, съобщи за Радио „Фокус“ – Пазарджик главният секретар на Областната администрация Светлин Карталов. Изпратено е запитване към специализирана фирма в Панагюрище, която осигурява подобни устройства за нуждите на военните. „Дроновете ще са необходими за документиране на състоянието на речните корита преди и след дейностите по почистването им от растителност. Устройствата могат да бъдат използвани при кризисни ситуации, при пожари, за търсене на хора в планината“, уточни Карталов. \r\nПочистването на речните участъци се извършва на базата на утвърдена план-програма от Регионалната инспекция по околната среда и водите и Басейнова дирекция. Програмата включва 22 обособени позиции, като се работи по 13 участъка на територията на общините Пазарджик, Панагюрище, Пещера, Ракитово, Белово, Брацигово, Стрелча и Лесичово.\r\nАлбена ЖИЛЕКОВА", "date": "2018.01.28", "title": "Пазарджик: Областната администрация обмисля закупуване на професионални дронове за контрол на проходимостта на речните корита в региона"}
{"url": "http://www.focus-news.net/news/2018/01/28/2482330/afp-ruskata-politsiya-zadarzha-aleksey-navalni-po-vreme-na-protest.html", "text": "Руската полиция задържа в неделя опозиционера Алексей Навални по време на организиран от него антиправителствен протест, предава AFP. Това е разкрил самият Навални чрез съобщение в социалната мрежа „Туитър“.\r\n„Бях арестуван. Това не означава нищо“, подчерта критикът на Кремъл, който по-рано призова за бойкот на президентските избори, насрочени за месец март. : Цанко Цолов", "date": "2018.01.28", "title": "AFP: Руската полиция задържа Алексей Навални по време на протест"}
{"url": "http://www.focus-news.net/news/2018/01/28/2482344/varna-36-godishen-ohranitel-e-postradal-pri-sbivane-v-zavedenie-v-zhk-chayka.html", "text": "36-годишен охранител е пострадал при сбиване в заведение в жк. \"Чайка\". Това съобщиха от пресцентъра на МВР. Криминалисти работят по изясняване на обстоятелствата около инцидента. Сигналът е получен в 02.00 часа днес. Сбиването е станало в заведение в района на спирка \"Акациите\" в жк. \"Чайка\". При отиване на мястото полицейския екип установил, че след скандал, прераснал в сбиване е пострадал 36-годишен охранител, на който са нанесени порезно-прободни рани в единия крак и областта на гърдите. Пострадалият е настанен в болница, няма опасност за живота му. По случая е образувано досъдебно производство под надзора на Районна прокуратура - Варна за нанасяне на средна телесна повреда по хулигански подбуди. Работата по установяване на извършителите продължава.", "date": "2018.01.28", "title": "Варна: 36-годишен охранител е пострадал при сбиване в заведение в жк. \"Чайка\""}
{"url": "http://www.focus-news.net/news/2018/01/28/2482343/veliko-tarnovo-18-000-leva-pechalba-otchete-obshtinskoto-predpriyatie-obredni-deynosti-za-2017-godina.html", "text": "С 18 000 лева печалба приключи 2017 година Общинско предприятие „Обредни дейности“ – Велико Търново. Това каза за Радио „Фокус“ – Велико Търново управителят Методи Петров. Той припомни, че планираната печалба за годината е била в размер на 6 000 лева, а в края на 2017 г. година тя е в троен размер. „Трудно може да бъде планирана печалбата, тъй като трудно може да бъде планиран броят както на сватбите, така и на погребенията. По тази причина не може да кажем, че задължително очакваме конкретни приходи и че ще ги реализираме“, посочи Методи Петров. По думите му увеличеният брой събития води до увеличаване на приходите, но и до увеличаване на разходите. „Има повече погребения, но те пък са свързани с повече разходи за горива, материали и стоки. Всичко това води и до повече печалба“, посочи Петров. Той подчерта, че според Търговския закон „Обредни дейности“ в качеството си на търговско дружество, трябва да реализира печалба. „Това е един доста спорен въпрос – дали трябва този вид дейност да е печеливша, но в ситуацията, в която сме – регистрирани като търговско дружество, ние трябва да работим на печалба“, добави Методи Петров.\r\nНадежда КРЪСТЕВА", "date": "2018.01.28", "title": "Велико Търново: 18 000 лева печалба отчете Общинското предприятие „Обредни дейности“ за 2017 година"}
{"url": "http://www.focus-news.net/news/2018/01/28/2482345/kmetat-na-sofiya-yordanka-fandakova-chetiri-dopalnitelni-avtobusa-se-dvizhat-po-dvete-napravleniya-kam-vitosha.html", "text": "И по двете направления към Витоша днес бяха увеличени възможностите за придвижване на хората. Бяха увеличени с 4 допълнителни автобуса. За радост, интересът към Витоша е много голям. Това каза пред журналисти кметът на София Йорданка Фандъкова след отбелязването на 20-годишнината от пускането в експлоатация на първия участък от столичното метро, предаде репортер на Агенция „Фокус“. „Транспортните оператори имат готовност, ако някъде има прекалено голям интерес към пътуването с градски транспорт, линиите да могат да се увеличават“, посочи кметът.\r\nБиляна ИВАНОВА", "date": "2018.01.28", "title": "Кметът на София Йорданка Фандъкова: Четири допълнителни автобуса се движат по двете направления към Витоша"}
{"url": "http://www.focus-news.net/news/2018/01/28/2482347/d-r-veselin-gerev-psihiatar-ako-se-initsiira-referendum-vav-vrazka-s-istanbulskata-konventsiya-rezultatite-shte-badat-protiv-ratifitsiraneto-.html", "text": "Ако се инициира референдум във връзка с Истанбулската конвенция, то резултатите ще бъдат категорично против ратифицирането ѝ. Това каза за Радио „Фокус“ – Пловдив психиатърът д-р Веселин Герев. По думите му резултатът няма да е изненадващ, защото хората са притеснени за сигурността си. „Признавайки наличието на трети пол, признавайки възможността всеки да избира пола си, след като бъде роден. Обучавайки децата в това какво е трети пол, ние създаваме много крехко поле върху съзнанието на подрастващите, което може да изкриви тяхната психика“, заяви психиатърът д-р Веселин Герев. По думите му постоянно се говори, че да си различен е модерно, че хората трябва да са разчупени, но никой не си дава сметка какви отражения ще донесе смяната на пола върху психиката на тези, решили да го направят, върху психиката на техните близки, роднини и познати. „Спорът по посока на Истанбулската конвенция е абсолютно излишен. Това е един спор, който може би цели по някакъв начин да „легализира“ съществуването на хора от трети пол, а след това, когато към тях бъдат предявени някакви претенции, те да обвиняват останалите в сексизъм“, коментира психиатърът. Според д-р Веселин Герев ратифицирането на Истанбулската конвенция в България ще представлява налагане на воля върху психиката на свободно мислещи хора.\r\nТони МИХАЙЛОВ", "date": "2018.01.28", "title": "Д-р Веселин Герев, психиатър: Ако се инициира референдум във връзка с Истанбулската конвенция, резултатите ще бъдат против ратифицирането ѝ"}
{"url": "http://www.focus-news.net/news/2018/01/28/2482342/kmetat-na-sofiya-yordanka-fandakova-nad-340-hil-dushi-dnevno-izpolzvat-metroto-spestyavat-se-okolo-75-hil-tona-vredni-emisii-godishno.html", "text": "До този момент над 340 хил. души дневно използват метрото. Това помага да се спестяват около 75 хил. тона вредни емисии годишно. С построяването на третата линия на метрото очакваме спестяване на около 90 хил. тона вредни емисии. Това каза пред журналисти кметът на София Йорданка Фандъкова след отбелязването на 20-годишнината от пускането в експлоатация на първия участък от столичното метро, предаде репортер на Агенция „Фокус“. „Метрото има най-големия принос за това хората да оставят автомобилите си и да използват този най-екологичен градски транспорт“, заяви тя. „Проектът на метрото се строи много бързо благодарение на голямата подкрепа на Европейската комисия“, коментира Йорданка Фандъкова. „Метрото беше първият проект в новия програмен период, който получи финансиране, защото Комисията го е поставила в първата 10-ка на най-добрите инфраструктурни проекти, финансирани с европейски средства“, каза още кметът на София.\r\nБиляна ИВАНОВА", "date": "2018.01.28", "title": "Кметът на София Йорданка Фандъкова: Над 340 хил. души дневно използват метрото, спестяват се около 75 хил. тона вредни емисии годишно"}
{"url": "http://www.focus-news.net/news/2018/01/28/2482339/pernik-s-kulinarna-demonstratsiya-i-predstavyane-na-avtentichni-graovski-pesni-i-tantsi-prodalzhava-27-iyat-mezhdunaroden-festival-na-maskaradnite-igri-surva.html", "text": "С музика, танци и кавърма бяха посрещнати жителите на града и гостите на естрадата в Градския парк. Това съобщиха от пресцентъра на Общината. Готвачът Иван Звездев за пореден път се включи в кулинарното шоу на 27-ия Международен фестивал на маскарадните игри „Сурва“. Той приготви с много любов и приятни емоции традиционната сурвакарска кавърма. Майсторът в кухнята почерпи всеки, който обича вкусните мръвки. По рецептата на Звездев бяха направени около 400 - 500 порции. Тя включваше свинско месо, праз лук, печени чушки, моркови, червено вино, мас, яйца,червен пипер, чубрица, сол, смлян черен пипер, дафинов лист. \r\nШоуто подгряваха танцовите изпълнения фолклорен ансамбъл за народни песни и танци при НЧ „Пробуда - 1937” - село Кладница, както и индивидуални изпълнители на граовски песни. По този начин бяха показани не само граовските песни и танци, които са другата част от богатството на граовци.\r\nНа кулинарното събитие присъства и кметът на Перник Вяра Церовска с целия си екип.", "date": "2018.01.28", "title": "Перник: С кулинарна демонстрация и представяне на автентични граовски песни и танци продължава 27-ият Международен фестивал на маскарадните игри „Сурва“"}
{"url": "http://www.focus-news.net/news/2018/01/28/2482349/pleven-83-godishen-mazh-e-pochinal-pri-pozhar-v-prigodeno-za-zhiveene-maze-v-kooperatsiya-v-grada.html", "text": "83-годишен мъж е починал при пожар в пригодено за живеене мазе в жилищна кооперация в Плевен. Това съобщиха от пресцентъра на МВР. Сигналът  за произшествието е получен снощи, в 19:20 часа. \r\nУнищожено е домашно имущество. Причината за пожара е в процес на установяване.", "date": "2018.01.28", "title": "Плевен: 83-годишен мъж е починал при пожар в пригодено за живеене мазе в кооперация в града"}
{"url": "http://www.focus-news.net/news/2018/01/28/2482350/makfaks-makedoniya-chetirima-dushi-sa-raneni-sled-katastrofa-po-patya-skopie-tetovo.html", "text": "Четирима души са ранени след катастрофа по пътя между Скопие и Тетово в Македония, съобщава “Макфакс“. Шофьорът на превозното средство е изгубил контрол над колата, превозното средство се е ударило в скала, след което се е преобърнало. Няма опасност за живота за ранените трима пътници и шофьора, които са настанени в болница.: Цанко Цолов", "date": "2018.01.28", "title": "„Макфакс“ (Македония): Четирима души са ранени след катастрофа по пътя Скопие-Тетово"}
{"url": "http://www.focus-news.net/news/2018/01/28/2482348/inzh-stoyan-bratoev-metropoliten-ochakvame-170-hil-dushi-poveche-da-izpolzvat-metroto-sled-zavarshvaneto-na-tsyalata-treta-liniya.html", "text": "Сега пътниците в метрото дневно са около 340 хил., след 2 години, когато се завърши цялата трета линия, очакваме да се добавят още 170 хил. души. Това каза пред журналисти изпълнителният директор на „Метрополитен“ инж. Стоян Братоев след отбелязването на 20-годишнината от пускането в експлоатация на първия участък от столичното метро, предаде репортер на Агенция „Фокус“. „Ако има нещо модерно в страната, то това е метрото. Третият лъч на метрото е друг тип метро. С нов тип подвижен състав, с опция за автоматично движение“, посочи той. „Пероните са отделени от метровлаковете със специални преградни стени, на които отварянето и затварянето ще се управлява автоматично от самия влак“, обясни инж. Братоев. „Управлението на влаковете е със система, която позиционира влака до сантиметър, не на блок участък, както е досега“, коментира той. „Всичко това е в полза на сигурността. Това е по-модерното метро, третата линия е на нивото на най-модерните в света“, заяви Стоян Братоев. \r\nБиляна ИВАНОВА", "date": "2018.01.28", "title": "Инж. Стоян Братоев, \"Метрополитен\": Очакваме 170 хил. души повече да използват метрото след завършването на цялата трета линия"}
{"url": "http://www.focus-news.net/news/2018/01/28/2482351/blagoevgrad-sotsialni-pomoshti-za-nad-154-000-lv-sa-otpusnati-v-oblastta-do-kraya-na-dekemvri-2017-godina.html", "text": "До края на месец декември 2017 година по Закона за социално подпомагане и правилника за неговото прилагане с месечни помощи в Област Благоевград са подпомогнати 2003 лица и семейства. Това каза пред Радио „Фокус“ – Пирин Станка Михова, експерт в Регионална дирекция „Социално подпомагане“ – Благоевград. Общата сума на отпуснатите средства е 154 383, 26 лева. \r\n„Знаете, че съгласно промените в Правилника за прилагане на Закона за социалното подпомагане (ППЗСП) месечни помощи се отпускат по настоящ адрес. За отпускането на помощта общинските администрации по места организират полагането на обществено полезен труд, не по-малко от 14 дни месечно. През месец декември обществено полезен труд е положен от 1 945 лица“, каза още Михова. Тя добави, че не са насочени да отработват финансовото си подпомагане майки, отглеждащи деца до 3-годишна възраст, самотни родители, лица в надтрудоспособна  възраст, бременни след третия месец и лица с представен протокол от лекарска консултативна комисия. \r\n„Еднократни помощи по редна на чл. 16 от ППЗСП са отпуснати на 58 лица, в общ размер 16 325 лева“, допълни Михова.\r\nЛивия НИНОВА", "date": "2018.01.28", "title": "Благоевград: Социални помощи за над 154 000 лв. са отпуснати в областта до края на декември 2017 година"}
{"url": "http://www.focus-news.net/news/2018/01/28/2482346/afp-nay-malko-15-dushi-sa-ubiti-pri-sblasatsi-mezhdu-pravitelstvenite-chasti-i-buntovnitsi-v-yemen.html", "text": "Най-малко 15 души са убити при сблъсъци между правителствените части и южните бунтовници в Йемен, съобщава AFP. Сред убитите са и трима цивилни.\r\nПо-рано в неделя започнаха боеве между военни, верни на президента на Йемен Абд Рабу Мансур Хади и въоръжени групировки на южните сепаратисти, при които бунтовниците успяха да установят контрол върху Главния щаб на правителствените войски. : Цанко Цолов", "date": "2018.01.28", "title": "AFP: Най-малко 15 души са убити при сблъсъци между правителствените части и бунтовници в Йемен"}
{"url": "http://www.focus-news.net/news/2018/01/28/2482353/mvr-balgariya-vavezhda-sistemata-amber-alert-izcheznalo-dete-svarzana-s-facebook.html", "text": "България въвежда системата „AMBER Alert – изчезнало дете“, свързана с Facebook. Това съобщиха от пресцентъра на МВР. Стартът ще бъде даден на пресконференция в понеделник, 29 януари, от 11.00 часа в сградата на ГДБОП на бул. „Цариградско шосе” № 133А в София. В пресконференцията ще участват представители на ръководството на МВР и на ГДБОП, както и директорите по сигурността във Facebook Inc за Европа. \r\nБългария получи шанса още в началото на тази година да е една от първите държави в региона, която ще въведе и използва при необходимост системата „AMBER Alert – изчезнало дете“. Това се случва благодарение на доброто сътрудничество през последните 4 години между сектор „Киберпрестъпност“ към ГДБОП - МВР и компанията Facebook Inc и в контекста на българското председателство на Съвета на ЕС. \r\n„AMBER Alert – изчезнало дете“ представлява система, свързана с приложението на Facebook, която дава възможност на правоохранителните органи да изпратят съобщение, съдържащо актуална снимка и информация за издирваното дете, до всички потребители на социалната мрежа, намиращи се в радиус от 200 км от локацията на изчезване. С над 2 милиарда потребители, този инструмент е изключително силен при издирването на изчезнали деца с опасност за живота и здравето им.", "date": "2018.01.28", "title": "МВР: България въвежда системата „AMBER Alert – изчезнало дете“, свързана с Facebook"}
{"url": "http://www.focus-news.net/news/2018/01/28/2482357/pazardzhik-natovareno-e-dvizhenieto-po-patya-velingrad-varvara.html", "text": "Натоварено е движението по пътя Велинград-Варвара, предаде репортер на Радио „Фокус“ – Пазарджик. По-интензивен е трафикът от Велинград към Пазарджик. В участъците с най-много завои в дефилето се образуват колони от автомобили заради по-ниската скорост, с която се преминава оттам. На места на шосето има паднали камъни, които налагат инцидентни маневри. \r\nПоставено е светещо табло с предупредителен знак за опасност от падащи камъни. Засилено е полицейското присъствие. Пътните настилки са сухи.\r\nАлбена ЖИЛЕКОВА", "date": "2018.01.28", "title": "Пазарджик: Натоварено е движението по пътя Велинград-Варвара"}
{"url": "http://www.focus-news.net/news/2018/01/28/2482352/istoriya-na-sofiyskoto-metro-spravka-agentsiya-fokus.html", "text": "28 януари 1998 г. \r\nВъведен в експлоатация е първият участък от първия радиус на „Първи метродиаметър“ с 5 метростанции и дължина 6,5 км.17 септември 1999 г. \r\nВъведена в експлоатация метростанция „Опълченска“.31 октомври 2000 г.\r\nВъведена в експлоатация метростанция „Сердика“.20 април 2003 г.\r\nВъведена е в експлоатация метростанция „Обеля“.27 април 2005 г. \r\nЗапочва строителството на метростанцията при стадион „Юнак”.5 август 2007 г.\r\nКметът Бойко Борисов посещава строежа на метростанцията при стадион „Юнак”, след което заявява, че почти година е закъснението от страна на японска страна по проекта.27 август 2008 г. \r\nПодписани са договорите за строеж на втория метродиаметър.2 декември 2008 г.\r\nОбединение Метро Младост и Метрополитен ЕАД подписват договор за изпълнение на обект – разширение на софийското метро чрез изграждане на отсечката между Младост 1 и бул. Царигардско шосе, заедно със строеж на подземен паркинг.14 декември 2008 г.\r\nКметът на София Бойко Борисов прави символична първа копка на участък от софийското метро . От метростанцията, разположена под пътното платно на бул. „Мария Луиза”, на кръстовището на бул. „Мария Луиза” и ул. „Ген. Столетов” в кв. „Банишора”, започва строителството на включения в ОП ”Транспорт” проект за разширение на метрото в София, участък „Пътен възел Надежда - Централна ж.п. гара - пл. \"Св. Неделя\"- НДК- бул. \"Черни връх\".8 май 2009 г. \r\nВъведен в експлоатация е нов радиус от Първи метродиаметър. В експлоатация влизат метростанциите: „Стадион „Васил Левски“, „Жолио Кюри“, „Г. М. Димитров“, „Мусагеница“ и „Младост 1“. 7 септември 2009 г.\r\nДвата радиуса са съединени.08 септември 2009 г.\r\nНа официална церемония, в присъствието на японския посланик, е открита метростанция „СУ „Св. Климент Охридски“.25 април 2012 г.\r\nНа официална церемония, в присъствието на председателя на Европейския съвет Херман ван Ромпой, са открити метростанциите „Цариградско шосе“ и „Младост 3“.31 август 2012 г.\r\nНа официална церемония, в присъствието на председателя на Европейската комисия Жозе Мануел Барозу, е пуснат в експлоатация втори метродиаметър.2 април 2015 г. \r\nНа официална церемония, в присъствието на премиера Бойко Борисов, кмета на София Йорданка Фандъкова и министри, е открит северният лъч на „Първи метродиаметър“ с 4 нови метростанции: „Дружба“, „Искърско шосе“, „Софийска Света гора“ и „Летище София“.8 май 2015 г. \r\nНа официална церемония, в присъствието на вицепрезидента на ЕК Кристалина Георгиева, президента Росен Плевнелиев, министър-председателя Бойко Борисов, кмета на София Йорданка Фандъкова, е открит южният лъч на „Първи метродиаметър“ с 3 метростанции: „Александър Малинов“, „Академик Александър Теодоров – Балан“ и „Бизнес парк София“.20 юли 2016 г.\r\nВъведена в експлоатация метростанция „Витоша“.", "date": "2018.01.28", "title": "История на Софийското метро (Справка Агенция \"Фокус\")"}
{"url": "http://www.focus-news.net/news/2018/01/28/2482358/sofiya-avtomobil-se-e-udaril-v-osvetitelen-stalb-na-ul-marko-semov-postradala-e-edna-zhena.html", "text": "Лек автомобил се е ударил в стълб от уличното осветление на ул. „Марко Семов“, в близост до метростанция „Мусагеница“. Това съобщиха за Агенция „Фокус“ от пресцентъра на МВР. Вследствие на инцидента е пострадала жена, пътничка в автомобила. Тя е закарана за преглед в лечебно заведение. Сигналът за инцидента е подаден около 10.00 часа тази сутрин.\r\nИван ЛАЗАРОВ", "date": "2018.01.28", "title": "София: Автомобил се е ударил в осветителен стълб на ул. „Марко Семов“, пострадала е една жена"}
{"url": "http://www.focus-news.net/news/2018/01/28/2482355/pernik-27-to-izdanie-na-mezhdunarodniya-festival-na-maskaradnite-igri-surva-2018-e-v-razgara-si.html", "text": "27-то издание на Международния фестивал на маскарадните игри в Перник - “Сурва 2018“, е в разгара си. Много пъстрота и емоции съпътстват второто фестивално дефиле. Това съобщиха от пресцентъра на Община Перник. Кукери и сурвакари наричат за здраве и берекет. Центърът на Перник е изпълнен с народ от близо и далеч. Над 300 000 са гостите на празника.\r\n„За първи път от години има толкова много хора! Невероятен празник и страхотна организация“, посочват гости от Варна.\r\nТази година във фестивала има рекорден брой участници – 7477 души от 105 български и 17 чуждестранни групи от 8 държави. \r\n„Празникът се усеща навсякъде по улиците, има само усмихнати лица и хора, които се забавляват. Има защо \"Сурва\" да е най-мащабният на Балканите. Гордеем се, че сме българи с тази традиция\", заявяват гости от столицата.", "date": "2018.01.28", "title": "Перник: 27-то издание на Международния фестивал на маскарадните игри - “Сурва 2018“, е в разгара си"}
{"url": "http://www.focus-news.net/news/2018/01/28/2482359/veliko-tarnovo-do-2-fevruari-se-priemat-zayavleniya-za-prodazhba-na-martenitsi-na-obosobenite-mesta-v-grada.html", "text": "До 2-ри февруари е срокът за подаване на заявления за продажба на мартеници на обособените за това места във Велико Търново. Документите се приемат на гише №3 в Общинския център за услуги и информация на гражданите. От Община Велико Търново казаха за Радио „Фокус“ – Велико Търново, че в зависимост от зоната, където е разположено мястото, за 1 кв. м търговците ще плащат от 8 до 4 лв. на ден.\r\nВ града са обособени общо 170 места за продажба на мартеници, разпределени в 11 зони. 24 места ще има на ул. “Независимост” пред Факултета по изобразително изкуство. По ул. “Васил Левски” местата са разпределени, съответно –  27 пред МДТ „Константин  Кисимов“,  16 – пред паметника на Левски, и 13 - пред Съдебната палата. Локации ще има и в кварталите „Бузлуджа“, „Зона В“, “Чолаковци”,  „Колю Фичето“ и “Картала”.\r\nСрокът, определен от местната администрация за продажба на мартеници, е от 20 февруари до 1 март. \r\nЛуиза ТРАНЧЕВА", "date": "2018.01.28", "title": "Велико Търново: До 2 февруари се приемат заявления за продажба на мартеници на обособените места в града"}
{"url": "http://www.focus-news.net/news/2018/01/28/2482360/gd-granichna-politsiya-na-gkpp-kapitan-andreevo-i-na-gkpp-dunav-most-vidin-trafikat-e-intenziven-za-tovarni-avtomobili-na-izhod.html", "text": "На ГКПП \"Капитан Андреево\" на българо-турската и на ГКПП \"Дунав мост-Видин\" на българо-румънската граница трафикът е интензивен за товарни автомобили, на изход. Това съобщиха за Агенция \"Фокус\" от ГД \"Гранична полиция\". \r\nНа границите със Сърбия, Македония и Гърция трафикът е нормален на всички контролно-пропускателни пунктове.", "date": "2018.01.28", "title": "ГД \"Гранична полиция\": На ГКПП \"Капитан Андреево\" и на ГКПП \"Дунав мост-Видин\" трафикът е интензивен за товарни автомобили, на изход"}
{"url": "http://www.focus-news.net/news/2018/01/28/2482361/protothema-bregovata-ohrana-na-turtsiya-vazprepyatstva-priblizhavaneto-na-gratskiya-ministar-na-otbranata-do-sporni-ostrovi.html", "text": "От турските медии се разбра, че Бреговата охрана на Турция е блокирала достъпа на министъра на отбраната на Гърция Панос Каменос до необитаемите островчета Имия в Егейско море в неделя, 28 януари. Каменос е посетил района, придружаван от началника на Генералния щаб на гръцките ВВС вицеадмирал Николаос Цунис на борда на малкия боен кораб „Никифор“, където те са изпълнили кратка церемония по хвърлянето на венец в памет на загиналите офицери от гръцкия Военноморски флот (ВМФ) Панайотис Влахакос, Христодулос Каратанасис и Хектор Ялосопу в нощта на инцидента край Имия с турските въоръжени сили през 1996 година, пише гръцкото електронно издание Protothema.\r\nКакто съобщава турското електронно издание Hurryiet: “Офицерите от Бреговата охрана са предупредили Панос Каменос, който е плавал към островчетата Кардак (Имия) на боен кораб, за да хвърли венец. В резултат от предупреждението, гръцкия кораб е напуснал турските териториални води без инциденти, добавят от министерството.\r\nЧрез съобщение, министърът на вътрешните работи на Турция Сюлейман Сойлу е заявил, че частите на бреговата охрана „са направили това, което е било нужно“.\r\nОт Генералния щаб на турските ВС също излязоха с писмено съобщение, в което се казва, че гръцкия военен кораб „Никифор“ и лодка от гръцката Брегова охрана са се движили по посока на островчетата в 11:30 местно време.\r\nТяното приближаване е било блокирано турския ВМФ и Бреговата охрана, съобщиха военните.\r\nОт там добавят, че турските ВС ще продължат да защитават решително националните права и интереси, произтичащи от международното право и споразумения“.\r\nПубликуваните от турската страна фотографии показват ясно два турски кораба, брегови катер и противоподводен кораб, много по-близо до Имия, отколкото е „Никифор“. Вижда се още как турски хеликоптери кръжат над района.\r\nОт Министерството на отбраната на Гърция излязоха с бюлетин, в който се казва, че министърът е изпълнил церемония по хвърляне на венец в района на Имия, в чест на загиналите гръцки военнослужещи.\r\n„Днес сме тук, за да почетем паметта на героите от нашия флот, които паднаха за своята родина през 1996 година в Имия. Панайотис Влахакос, Христодулос Каратанасис и Хектор Ялосопу ще останат в пантеона на героите“, е заявил Панос Каменос, според съобщението.\r\nПревод и редакция:", "date": "2018.01.28", "title": "Protothema: Бреговата охрана на Турция възпрепятства приближаването на гръцкия министър на отбраната до спорни острови"}
{"url": "http://www.focus-news.net/news/2018/01/28/2482356/afp-prezidentat-na-yemen-naredi-na-svoite-poddrazhnitsi-da-prekratyat-boevete-pomezhdu-si-v-aden.html", "text": "Президентът на Йемен Абдрабу Мансур Хади нареди в неделя на своите поддръжници да прекратят незабавно боевете помежду си във временната столица на правителството – Аден, след като там избухнаха кървави боеве с нова сепаратистка група, предава AFP.\r\nПризивът бе оправен чрез комюнике на премиера на страната Ахмед бин Дагер до командирите на правителствените сили в южния пристанищен град.\r\n„На основата на получените инструкции от президента Хади, върховен главнокомандващ на Въоръжените сили на Йемен, веднага след разговорите с Арабската коалиция... вие трябва да наредите на всички военни части да прекратят огъня незабавно“, пише в комюникето, което е видяно и от журналист на AFP.\r\nСпоред съобщението, на правителствените сили се нарежда „да се завърнат към местата на постоянна дислокация“ и да се напуснат всички позиции, заети от неделя насам, без условия.\r\nПревод и редакция:", "date": "2018.01.28", "title": "AFP: Президентът на Йемен нареди на своите поддръжници да прекратят боевете помежду си в Аден"}
{"url": "http://www.focus-news.net/news/2018/01/28/2482306/vidin-vazstanoveno-e-dvizhenieto-po-pat-1-skomlya-medovnitsa.html", "text": "Възстановено е движението по път I-1 Скомля - Медовница. Това съобщиха от пресцентъра на Агенция \"Пътна инфраструктура\".", "date": "2018.01.28", "title": "Видин: Възстановено е движението по път I-1 Скомля - Медовница"}
{"url": "http://www.focus-news.net/news/2018/01/28/2482362/stanka-mihova-sotsialno-podpomagane-blagoevgrad-pomosht-pri-bremennost-za-zapisani-v-parvi-klas-uchenitsi-i-za-dete-do-1-godina-prez-2018-godina-shte-se-predostavya-pri-dohod-do-450-leva.html", "text": "В Държавен вестник – брой 99 от 12 декември 2017 година е обнародван Закона за държавния бюджет на Република България (ЗДБРБ) за 2018 година, с който са регламентирани максималният среден месечен доход, до който се отпускат семейни помощи по реда на Закона за социалното подпомагане (ЗСПД), и размерите на семейните помощи за 2018 година, в сила от 1 януари 2018 година. Това каза за Радио „Фокус“ – Пирин Станка Михова, експерт в Регионална дирекция „Социално подпомагане“ – Благоевград. По думите ѝ еднократна помощ при бременност и за записани в първи клас ученици, както и месечното финансово подпомагане за отглеждане на дете до навършване на 1 година, през 2018 година ще се предоставят при среден месечен доход до 450 лева. \r\n„Семействата със средномесечен доход на член от семейството до 400 лева през 2018 година ще получават месечни помощи за отглеждане на дете по реда на чл.7 от ЗСПД в пълен размер. За семействата с доход 400.01 и 500 лева, включително, размерът на помощта ще е 80 % от пълния ѝ размер“, каза още Михова. Тя добави, че размерът на месечните помощи за отглеждане на дете по чл.7, ал. 1 от ЗСПД за 2018 година за семейства със среден месечен доход на член от семейството за предходните 12 месеца, по-нисък или равен на дохода по реда на 4а, ал. 2, т.1 от ЗСПД, за семейства с 1 дете е 40 лева, с 2 деца - 90 лева, за 3 деца - 135 лева, за 4 деца - 145 лева, като за всяко следващо дете в семейството помощта ще расте с 20 лева. \r\n„Семейните помощи по чл.7 от ЗСПД, отпуснати преди влизането в сила на този закон, се изплащат до изтичането на срока, за който са отпуснати, в размерите, определени в чл. 63, ал.4 от ЗДБРБ, като размерите се изменят с издаването на заповедта“, посочи Станка Михова.\r\nЛивия НИНОВА", "date": "2018.01.28", "title": "Станка Михова, Социално подпомагане-Благоевград: Помощ при бременност, за записани в първи клас ученици и за дете до 1 година, през 2018 година ще се предоставя при доход до 450 лева"}
{"url": "http://www.focus-news.net/news/2018/01/28/2482364/plovdiv-dvudnevna-kravodaritelska-aktsiya-shte-se-provede-v-asenovgrad.html", "text": "Двудневна кръводарителска акция ще се проведе в Асеновград от 29 януари. Това съобщиха за Радио „Фокус“ – Пловдив от Районния център за трансфузионна хематология в Пловдив. Кампанията ще се състои на 29 и 30 януари в сградата на Община Асеновград, за времето от 09.00 до 12.30 часа. Инициативата е част от Националната кампания за безвъзмездно и доброволно кръводаряване под мотото „Капка по капка – живот”.\r\nКръводарителска кампания ще се проведе и в град Раковски. Желаещите да дарят кръв могат да го направят на 6 и 7 февруари в сградата на Общината, между 09.00 и 12.30 часа.\r\nОт Районния център за трансфузионна хематология в Пловдив напомнят, че всеки здрав човек на възраст от 18 до 65 години може да стане дарител. Мъжете могат да даряват кръв 5 пъти в рамките на една календарна година, а жените – 4 пъти. Важно е интервалът между две кръводарявания да бъде минимум 2 месеца.\r\nТони МИХАЙЛОВ", "date": "2018.01.28", "title": "Пловдив: Двудневна кръводарителска акция ще се проведе в Асеновград"}
{"url": "http://www.focus-news.net/news/2018/01/28/2482354/ria-novosti-kyurdite-saobshtiha-che-sa-likvidirali-edin-ot-liderite-na-proturska-grupirovka.html", "text": "Лидерът на една от сирийските протурски групировки „Файлак ал Шам“ е ликвидиран в хода на боевете в северозападна Сирия, съобщиха от московското представителство на самопровъзгласения Сирийски Кюрдистан, предава РИА Новости.\r\n„Махмуд ад Дамс, с прозвище „Абурекан“, един от главатарите на „Файлак ал Шам, днес (в събота) бе убит в Африн“, съобщиха от представителството.\r\nПо данни на медиацентъра на Сирийските демократични сили, стълкновенията между кюрдските опълченци и турската армия, както и протурските групировки продължават на много места в Африн. В частност, ожесточени боеве се водят на хълма Кастал, който има стратегическо значение.\r\nОт Генералния щаб на турските ВС заявиха, че от началото на операцията в Сирия военните са унищожили 484 терористи.\r\nОт 20 януари Анкара провежда операция „Маслинова клонка“ против формированията на кюрдите в Африн, които счита за терористически. На страната на Турция воюва и Свободната сирийска армия, опозиционна на сирийското правителство.\r\nПревод и редакция:", "date": "2018.01.28", "title": "РИА Новости: Кюрдите съобщиха, че са ликвидирали един от лидерите на протурска групировка"}
{"url": "http://www.focus-news.net/news/2018/01/28/2482307/prof-lalko-dulevski-iss-vlizaneto-v-chakalnyata-za-evrozonata-shte-dovede-do-podem-na-ikonomikata-narastvane-na-standarta-i-provezhdaneto-na-kompleksni-reformi.html", "text": "Влизането в чакалнята за еврозоната ще доведе до подем на икономиката, нарастване на стандарта и провеждането на комплексни реформи. Това каза председателят на Икономическия и социален съвет проф. Лалко Дулевски в предаването \"Неделя 150\" по БНР. \"Валутният борд изигра много добра роля за постигане на стабилност, но не можем да живеем вечно във валутен борд. В един момент трябва да излезем от него и тук е големият проблем - как излизаме. Което означава, че този гарантиран, вързан курс на лева към еврото трябва да бъде променен или запазен. Какво иска обществото - да се запаси курсът и да влезем през чакалнята в еврозоната със същия курс или да останем в неизвестност какво ще се случи и всяко следващо правителство и парламент да преценява каква ще бъде евентуалната промяна на курса според различни обективни обстоятелства. Това е ключов въпрос, който обществото трябва да знае - коя алтернатива следваме\", коментира проф. Дулевски.\r\nПо думите му излизането от валутния борд и влизането в чакалнята на еврозоната ще доведе до подем на икономиката. \r\n\"Смятаме, че ще има подем на икономиката и дори нарастване на стандарта, без да агитирам, без да съм пророк, без да казвам конкретни цифри. Когато попаднем в ERM II, печелим няколко положителни неща - попадаме под много строгия контрол и наблюдение на ЕЦБ, на страните членки на еврозоната и финансовите им министри. Ясно те ни декларираха, че освен тези 4 критерия, които изпълняваме, те искат да видят от нас конвергенция - сближаване на доходите на българските граждани със средноевропейските нива, да се намалят неравенствата в обществото. Освен това те искат да видят повече инвестиции, по-висока продуктивност в страната, липса на дисбаланси на макро ниво и това ще наблюдават. Ето го моментът, в който ще имаме шанс, най-накрая да се проведат комплексно реформи, защото когато искаме влизане в еврозона, трябва да има реформи и подобряване на показатели. Ще имаме шанс за по-голяма сигурност за хората\", заяви проф. Дулевски.", "date": "2018.01.28", "title": "Проф. Лалко Дулевски, ИСС: Влизането в чакалнята за еврозоната ще доведе до подем на икономиката, нарастване на стандарта и провеждането на комплексни реформи"}
{"url": "http://www.focus-news.net/news/2018/01/28/2482367/greek-reporter-vselenskiyat-patriarh-vartolomey-podkrepi-turskata-voenna-operatsiya-v-siriya.html", "text": "Турските медии съобщиха, че православният Архиепископ на Константинопол и Вселенски патриарх Вартоломей е подкрепил военната операция на Турция в Северна Сирия, предава базираният в САЩ гръцки портал Greek Reporter.\r\nСпоред материал, публикуван в турското издание Hurryiet, патриархът е писал до президента на Турция Реджеп Таийп Ердоган, за да пожелае успех на турските Въоръжени сили.\r\nВ писмото е било написано: „Според традициите на нашата Църква, ние винаги се молим за нашата държава, за здравето на нашите лидери и за благополучието и щастието на нашето паство.\r\nНе сме забравили, че стотици хиляди хора напуснаха домовете си заради конфликтите в нашите южни съседки, особено в Сирия.\r\nЖеланието на нашата общност е нацията ни да се развива бързо в сигурна обстановка, което ще се случи, когато злото, което представлява терора, бъде изкоренено. То повлия на всички наши граждани, но най-много на нашите кюрдски съграждани, живеещи в югоизтока (на Турция)“, се добавя още там.\r\n„Решителното поведение на президента Ердоган, който твърдо отказва да свърже тероризма с определено религиозно изповедание, дава отражение върху световното обществено мнение.\r\nМолим се за вашия и на турските Въоръжени сили успех и че операция „Маслинова клонка“ ще донесе мир в района, както обещава името й“, пише още в посланието на Вселенския патриарх.\r\nПревод и редакция:", "date": "2018.01.28", "title": "Greek reporter: Вселенският патриарх Вартоломей подкрепи турската военна операция в Сирия"}
{"url": "http://www.focus-news.net/news/2018/01/28/2482366/afp-pravitelstvoto-na-yemen-obvini-ottsepilite-se-sili-v-opit-za-prevrat-sled-kato-te-zavzeha-glavniya-shtab-v-aden.html", "text": "Правителството на Йемен обвини сепаратистките сили във временната си столица Аден в опит за преврат в неделя, след като те завзеха Главния щаб на правителството, предава AFP.\r\nВ резултат от сблъсъците загинаха най-малко 15 души, а този инцидент е свидетелство за хаоса, обхванал Йемен и за слабите позиции на подкрепяния от арабската коалиция президент Абдеррабу Мансур Хади, който нареди на враждуващите части да прекратят огъня.\r\nСилите за сигурност и местни граждани съобщиха, че боевете са се разпространили в почти всички райони на града.\r\nПравителството призова коалицията, начело със Саудитска Арабия, да се намеси.\r\nЮжните сепаратисти – искащи разделянето на страната на две, по границата преди обединението на Йемен през 1990 година – подкрепиха правителството на Хади срещу бунтовните хути, но напрежението между съюзниците ескалира и се стигна до последните сблъсъци,\r\n„Тук в Аден се извършва преврат срещу легитимността и единството на страната“, заяви чрез съобщение премиера на страната Ахмед бин Дагер.\r\nМалко по-късно, се разбра, че лоялистките командири са получили заповед да прекратят бойните действия.\r\nВ неделя следобед над града са се появили самолети на коалицията. Източници от силите за сигурност са заявили пред AFP, че сепаратистки сили, обучени и подкрепяни от ОАЕ са превзели Главния щаб на правителството в Аден след кръвопролитни боеве.\r\nЧастите от Суадитска Арабия и ОАЕ, намиращи се в града, не са се намесили.\r\nБоевете са възникнали, след като протестиращи сепаратисти не бяха допуснати да влязат в града, където са възнамерявали да организират демонстрации против правителството, което се намира във временната столица Аден, след като хутите превзеха столицата на Йемен Сана през 2014 година, а след това и най-голямото пристанище в страната – Ходейда, намиращо се на брега на Арабско море.\r\nСпоред очевидци, университетите, училищата и единственото международно летище в града не функционират.\r\nПревод и редакция:", "date": "2018.01.28", "title": "AFP: Правителството на Йемен обвини отцепилите се сили в опит за преврат, след като те завзеха Главния щаб в Аден"}
{"url": "http://www.focus-news.net/news/2018/01/28/2482370/ministar-temenuzhka-petkova-zaminava-na-rabotno-poseshtenie-v-darzhavata-izrael.html", "text": "По покана на израелския си колега - министърът на инфраструктурата, енергетиката и водите на Държавата Израел д-р Ювал Щейниц, министърът на енергетиката Теменужка Петкова ще посети Тел Авив и Йерусалим. Това съобщиха от пресцентъра на министерството. По време на визитата българският енергиен министър ще се срещне с водещи израелски компании за добив, производство и търговия на природен газ. Ще бъдат обсъдени възможностите за двустранно сътрудничество между Държавата Израел и Република България в областта на диверсификацията на източниците и маршрутите за доставка на природен газ в региона на Югоизточна Европа.", "date": "2018.01.28", "title": "Министър Теменужка Петкова заминава на работно посещение в Държавата Израел"}
{"url": "http://www.focus-news.net/news/2018/01/28/2482365/veliko-tarnovo-nyama-novoposapili-sestri-akusherki-ili-lekari-v-neonatologichnoto-otdelenie-pri-mobal-d-r-stefan-cherkezov-prez-2017-g.html", "text": "Няма новопосъпили сестри, акушерки или лекари в Неонатологичното отделение при МОБАЛ „Д-р Стефан Черкезов“-Велико Търново през 2017 г. Това каза за Радио „Фокус“ – Велико Търново началникът на звеното д-р Кина Николова. „Надяваме се, че през 2018 година ще имаме. Сега при нас работят  две студентки, които учат за акушерки и са трети курс. Те са болногледачки. Много вярваме, че поне една от двете ще остане при нас, защото при интензивната работа, наистина се изискват повече време и умения, но ние също имаме нужда от кадри“, поясни д-р Николова. Тя каза също, че момичетата се обучават за акушерки във филиала на Варненския медицински университет, който бе разкрит в града. \r\nД-р Кина Николова подчерта, че към момента отделението не изпитва остра нужда от специалисти, а освен това, на този етап, то е оборудвано и с нужната апаратура.\r\nЛуиза ТРАНЧЕВА", "date": "2018.01.28", "title": "Велико Търново: Няма новопосъпили сестри, акушерки или лекари в Неонатологичното отделение при МОБАЛ „Д-р Стефан Черкезов“ през 2017 г."}
{"url": "http://www.focus-news.net/news/2018/01/28/2482371/tass-benyamin-netanyahu-planira-da-obsadi-v-vladimir-putin-nachinite-za-zasilvane-na-koordinatsiyata-po-siriya.html", "text": "Министър-председателят на Израел Бенямин Нетаняху съобщи в неделя, че планира да обсъди на преговорите с руския президент Владимир Путин в понеделник в Москва укрепването на координацията между въоръжените сили на двете страни в Сирия. Съответстващото заявление бе направено на ежеседмичното заседание на правителството на еврейската държава, предава ТАСС.\r\n„Утре в Москва ще се срещна с президента на Русия Владимир Путин и ние ще обсъдим развитието на събитията в Близкия Изток и засилването на координацията между Армията за отбрана на Израел и руските Въоръжени сили в Сирия, както и още много въпроси, важни за сигурността на Израел“, заяви Нетаняху. Освен това, той съобщи, че ще вземе участие в откриването на изложението „Собибор: победилите смъртта“ в Еврейския музей и центъра за толерантност в Москва. Изказването на премиера бе разпространено в неделя от неговата канцелария.\r\nИзраел настоява, че не подкрепя нито една от страните в сирийския конфликт и не взема участие в мирните преговори за съседната арабска страна. Но, според данни на чуждестранни медии, израелската авиация редовно нанася удари на сирийска територия, нацелени срещу предаването на моерно въоръжение на ливанската шиитска групировка „Хизбулла“. За предотвратяването на случайни инциденти на сирийска територия, през есента на 2015 година Израел и Русия създадоха механизъм за деконфликтизация, във връзка с който, към Генералния щаб на израелските ВС беше създаден специален координационен център.\r\nКакто съобщиха в петък от пресслужбата на Кремъл, на 29 януари Путин ще обсъди с намиращия се на кратка визита в Русия Нетаняху ситуацията в Сирия, а освен това двамата лидери ще вземат участие в мероприятия по случай Международния ден за памет на жертвите от Холокоста, както и по случай годишнината от пълното освобождаване на Ленинград от нацистката блокада.\r\nПревод и редакция:", "date": "2018.01.28", "title": "ТАСС: Бенямин Нетаняху планира да обсъди в Владимир Путин начините за засилване на координацията по Сирия"}
{"url": "http://www.focus-news.net/news/2018/01/28/2482368/blagoevgrad-semeyni-pomoshti-za-detsa-za-nad-2-mln-leva-sa-otpusnati-v-oblastta-v-posledniya-mesets-na-2017-godina.html", "text": "В последния месец на 2017 година по Закона за семейни помощи за деца (ЗСПД) и правилника за неговото прилагане е отпуснато финансово подпомагане на 26 550 лица и семейства в област Благоевград за общо 2 228 158,96 лева. Това каза за Радио „Фокус“ – Пирин Станка Михова, експерт в Регионална дирекция „Социално подпомагане“ – Благоевград. По думите ѝ реалният брой на семействата, подпомогнати по ЗСПД, е 25 499, а на децата, за които е отпусната помощта - 39 298. \r\n„Еднократна помощ при бременност е отпусната в 30 случая, в размер на 4 500 лева. Еднократна помощ при раждане на дете е отпусната на 200 майки, в общ размер на 79 950 лева. За отглеждане на близнаци до навършване на 1 година по реда на чл.6а от ЗСПД са отпуснати 4 еднократни помощи, в общ размер на 9 600 лева“, каза още Михова. Тя допълни, че месечни помощи за деца са отпуснати в 24 840 случая, за обща сума в размер на 1 592 750,05 лева.\r\nЛивия НИНОВА", "date": "2018.01.28", "title": "Благоевград: Семейни помощи за деца за над 2 млн. лева са отпуснати в областта в последния месец на 2017 година"}
{"url": "http://www.focus-news.net/news/2018/01/28/2482374/reuters-kitay-deklarira-che-ima-namerenie-da-podobri-otnosheniyata-si-s-yaponiya.html", "text": "Китай се надява да работи заедно с Япония за установяването на по-сърдечни отношения между двете страни, заяви министърът на външните работи на „Поднебесната империя“ Ван И след срещата с японския си колега Таро Коно в неделя, целяща намирането на разрешение за множеството спорни въпроси, стоящи между Пекин и Токио, предава Reuters.\r\nКитай и Япония влизат в чести спорове около исторически и териториални въпроси, особено около събитията между 1931 и 1945 година, когато японците анексират голяма част от китайската територия и извършват множество жестокости.\r\nНо, в последно време, двете нации правят усилия да подобрят отношенията помежду си, като последния пример е срещата между японския премиер Шинзо Абе и китайски президент Си Дзинпин през ноември, по време на регионалната среща на върха във Виетнам.\r\nВан е казал на Коно, че неговото посещение в Пекин, провеждащо се толкова рано през годината, показва силното желание на Япония за подобряване на отношенията и Китай одобрява това, защото по-добрите връзки са в интерес и на двете нации.\r\nВъпреки че има позитивен прогрес, според думите на Ван, остават още много „препятствия“.,\r\nКоно, който след това се срещна с китайския премиер Ли Къцян, заяви, че двете страни споделят огромната отговорност да бдят над стабилността и просперитета на Азия и на света, като цяло.\r\nПревод и редакция:", "date": "2018.01.28", "title": "Reuters: Китай декларира, че има намерение да подобри отношенията си с Япония"}
{"url": "http://www.focus-news.net/news/2018/01/28/2482373/aktsenti-v-sutreshniya-blok-dobro-utro-balgariya-na-radio-fokus-za-29-yanuari.html", "text": "След поредното нападение над лекар от болницата в Свищов, безсилни ли са институциите да противодействат на агресията срещу медици, въпреки по-строгите наказания за подобни деяния? Темата ще коментираме с  председателя на Националната асоциация на работещите в Спешната медицинска помощ д-р Десислава Кателиева. \r\nРеалистично ли е скорошно присъединяване на България към Шенген и защо български евродепутати са уверени, че това може да стане до края на настоящата година? За това ще говорим с Емил Радев от групата на ГЕРБ/ЕНП в Европейския парламент. \r\nПикът на грипната епидемия се очаква през новата седмица. Можем ли да се предпазим в условията на епидемия ще попитаме проф. Тодор Кантарджиев, директор на Центъра за заразни и паразитни болести. \r\nКои са най-интересните астрономически явления, който очакваме през годината, и колко близо до Земята ще се приближи Марс? Това ще научим в минутите след 09.00 часа на 29 януари от Нели Гергьовска от Радио „Фокус“-Смолян. \r\nЗа реставрацията на църквата „Свети Георги“ в село Голямо Белово ще ни разкаже Ваня Николова от Радио „Фокус“ – Пазарджик. \r\nТези и още теми - в  „Добро утро, България“ по Радио „Фокус“ от 06.00 до 10.00 часа, с водещ Евелин Цанева.", "date": "2018.01.28", "title": "Акценти в сутрешния блок „Добро утро, България“ на Радио „Фокус“ за 29 януари"}
{"url": "http://www.focus-news.net/news/2018/01/28/2482375/kyustendil-normalno-natovaren-e-trafikat-v-uchastaka-na-avtomagistrala-struma-v-oblastta.html", "text": "Нормално натоварен е трафикът в участъка на автомагистрала „Струма” в област Кюстендил. Това съобщи за Радио „Фокус” – Кюстендил дежурният в Областно пътно управление – Кюстендил. Пътните настилки навсякъде са сухи, само по усойните места е възможно да са мокри и хлъзгави, но обработени. Без проблеми се извършва и движението по главен път Е-79, както и по направлението София – Кюстендил. Слаб трафик има в посока от и за ГКПП „Гюешево”. \r\nЗа целия зимен период е затворен участък от пътя Кочериново – Рила – Рилски манастир – Кирилова поляна. Заради тежки метеорологични и планински условия е въведена забрана за движение на моторни превозни средства от пещерата на Свети Иван Рилски до м. Кирилова поляна.\r\nЛивия НИНОВА", "date": "2018.01.28", "title": "Кюстендил: Нормално натоварен е трафикът в участъка на автомагистрала „Струма” в областта"}
{"url": "http://www.focus-news.net/news/2018/01/28/2482372/blagoevgrad-bez-problemi-se-izvarshva-preminavaneto-prez-gkpp-kulata.html", "text": "Без проблеми се извършва преминаването през ГКПП „Кулата“, съобщи за Радио „Фокус“ – Пирин дежурният служител на граничния пункт. Нормално се осъществява и преминаването през граничен пункт „Илинден“, както и през останалите пунктове по българо-гръцката граница.\r\nЛивия НИНОВА", "date": "2018.01.28", "title": "Благоевград:  Без проблеми се извършва преминаването през ГКПП „Кулата“"}
{"url": "http://www.focus-news.net/news/2018/01/28/2482376/plovdiv-natovareno-e-dvizhenieto-v-uchastaka-na-avtomagistrala-trakiya-v-oblastta-i-po-patishtata-plovdiv-karlovo-plovdiv-peshtera-i-plovdiv-asenovgrad.html", "text": "Натоварено е движението в участъка на автомагистрала „Тракия“ в Пловдивска област, а също по пътищата Пловдив-Карлово, Пловдив-Пещера и Пловдив-Асеновград. По останалите основни направления трафикът е с нормална интензивност. Това съобщиха за Радио „Фокус“ – Пловдив от Областно пътно управление-Пловдив. През деня не са регистрирани сериозни пътнотранспортни произшествия в областта.\r\nПътните настилки в равнинната част на Пловдивска област са сухи, в планинските райони – частично заледени, но опесъчени и нормално проходими. От Областното пътно управление призоваха водачите да бъдат внимателни, особено по завоите на планинските пътища. Опасност от образуването на свлачища има по направленията Югово-Лъки, Асеновград-Смолян, Кричим-Девин и в района на проходите Козница и Стражата. Проходът Троян-Кърнаре затворен за преминаване на всички моторни превозни средства. Забранено е движението на тежкотоварни камиони над 12 тона по пътищата Поповица-Болярци и Югово – Лъки – Здравец, в отсечката град Лъки-пътно кръстовище за хижа „Момчил юнак“. Забранено е и преминаването на тежкотоварни камиони над 5 тона по пътя Плодовитово-Първомай-Асеновград, в района на км 6, поради намален габарит на пътното платно на мост. Обходният маршрут за водачите е през път ІІ-66 Стара Загора – Поповица и път І-8 София – Пловдив – Свиленград. \r\nТрафикът на територията на град Пловдив също е интензивен към този час на деня. По-засилено движение на автомобили се отчита в централната градска част – по булевардите „Христо Ботев“, „Шести септември“ и „Цар Борис III Обединител“, както и по входно-изходните артерии. Преминаването през светофарните уредби се осъществява средно за около 3 минути. Пътните настилки в града са сухи, на места по вътрешнокварталните улици има заледени участъци.\r\nТони МИХАЙЛОВ", "date": "2018.01.28", "title": "Пловдив: Натоварено е движението в участъка на автомагистрала „Тракия“ в областта и по пътищата Пловдив-Карлово, Пловдив-Пещера и Пловдив-Асеновград"}
{"url": "http://www.focus-news.net/news/2018/01/28/2482377/tass-ministarat-na-otbranata-na-velikobritaniya-e-predizvikal-negoduvanieto-na-spetsialnite-sluzhbi-na-stranata-sas-svoite-zayavleniya-po-otnoshenie-na-rusiya.html", "text": "Ръководителите на британските служби за сигурност са нарекли паникьор министъра на отбраната на Обединеното кралство Гавин Уилямсън за неговите твърдения, че Русия може да нападне Великобритания. Това съобщи в неделя авторитетното британско издание The Times, предава ТАСС.\r\nСпоред данните на Times, правейки своите заявления, Уилямсън е използвал секретна информация, предоставена от сътрудниците на американските спецслужби. По този начин военният министър е рискувал да компрометира британските партньори в разузнавателната сфера. „Той използва разузнавателни данни, които не са на британските служби“, е заявил осведомен източник на издан ието. „Хора от Центъра за правителствени връзки (ЦПВ, аналог на Агенцията за национална сигурност на САЩ –бел. ТАСС) са изпаднали в ярост“, се привеждат думите на друг информатор.\r\nИзданието привежда и мнението на свой източник от военното разузнаване, който е определил изявленията на Гавинсън за Русия като „дилетантски“. „Никой никога не е отивал толкова далече в количествената оценка на потенциалния риск за живота в резултат от разрушително нападение на Русия или всяка друга враждебна на Великобритания държава или структура. Не бихме искали да се спекулира по този въпрос и да бъдем паникьори“, е подчертал източникът.\r\nПо-рано Гавин Уилямсън заяви в интервю пред “The Telegraph”, че Русия разработва план за унищожаването на жизнено важна британска инфраструктура, което, според неговата версия, ще доведе до паника, хаос и смъртта на хиляди британци.\r\nПревод и редакция:", "date": "2018.01.28", "title": "ТАСС: Министърът на отбраната на Великобритания е предизвикал негодуванието на специалните служби на страната със своите заявления по отношение на Русия"}
{"url": "http://www.focus-news.net/news/2018/01/28/2482378/blagoevgrad-natovaren-e-trafikat-po-avtomagistrala-struma-i-glaven-pat-e-79-v-oblastta.html", "text": "Натоварен е трафикът в участъците на автомагистрала „Струма“ и главен път Е-79 в област Благоевград. Без проблеми пък се извършва движението по второкласен път 19 Симитли – Гоце Делчев. Това съобщи за Радио „Фокус“ – Пирин дежурният служител в Областно пътно управление – Благоевград. Пътищата в областта са предимно сухи и нормално проходими. Повишена е опасността от падащи камъни в Кресненското дефиле и по второкласен път 19 Симитли – Гоце Делчев, затова шофьорите трябва да карат внимателно там. \r\nПрез деня не са регистрирани тежки пътни инциденти, няма и новообразували се свлачища. В Област Благоевград няма въведени ограничения за движение на моторни превозни средства.\r\nЛивия НИНОВА", "date": "2018.01.28", "title": "Благоевград: Натоварен е трафикът по автомагистрала „Струма“ и главен път Е-79 в областта"}
{"url": "http://www.focus-news.net/news/2018/01/28/2482369/nova-makedoniya-makedoniya-sarbiya-i-albaniya-podgotvyat-dogovor-za-satrudnichestvo-v-oblastta-na-turizma.html", "text": "Сърбия и Албания подготвят договор за сътрудничество в областта на туризма, пише скопският вестник  \"Нова Македония\", като се позовава разговорите между  вицепремиера и министър на търговията, туризма и телекомуникациите на Сърбия Расим Ляич и министъра на туризма на Албания Бленди Клоси.\r\nВ официалното съобщение, разпространено от министерството в Белград се казва, че бъдещият договор ще бъде основа за засилване на двустранните отношения в сферата на туризма, както и за общо представяне на трети пазари, съобщава Радио „Фокус“ в рубриката „Балкански туристически часовник“.\r\nДвамата министри са застъпили становището, че двете страни, както и останалите държави от Западните Балкани, трябва да разработват общ продукт за привличането на туристи от далечни дестинации и преди всичко Китай, Индия и Иран.", "date": "2018.01.28", "title": "\"Нова Македония\" (Македония): Сърбия и Албания подготвят договор за сътрудничество в областта на туризма"}
{"url": "http://www.focus-news.net/news/2018/01/28/2482379/pazardzhik-natovareno-e-dvizhenieto-po-patya-ot-i-kam-plovdiv.html", "text": "Натоварено е движението по пътя Пазарджик-Пловдив, предаде репортер на Радио „Фокус“ – Пазарджик. Пътните настилки са сухи. Патрул на „Пътна полиция“ е разположен на разклона за село Мало Конаре. Въведени са скоростни ограничения по трасето на разклоните за селата Мало Конаре, Говедаре и Цалапица.\r\nАлбена ЖИЛЕКОВА", "date": "2018.01.28", "title": "Пазарджик: Натоварено е движението по пътя от и към Пловдив"}
{"url": "http://www.focus-news.net/news/2018/01/28/2482382/gd-granichna-politsiya-intenziven-e-trafikat-na-izhodite-za-tovarni-avtomobili-na-gkpp-kapitan-andreevo-i-dunav-most-vidin.html", "text": "Интензивен е трафикът на изходите за товарни автомобили на ГКПП \"Капитан Андреево\" на българо-турската и на ГКПП \"Дунав мост-Видин\" на българо-румънската граница. Това съобщиха за Агенция \"Фокус\" от Главна дирекция (ГД) \"Гранична полиция\". \r\nНа българо-сръбската, българо-македонската и българо-гръцката граница трафикът е нормален на всички контролно-пропускателни пунктове.", "date": "2018.01.28", "title": "ГД \"Гранична полиция\": Интензивен е трафикът на изходите за товарни автомобили на ГКПП \"Капитан Андреево\" и \"Дунав мост-Видин\""}
{"url": "http://www.focus-news.net/news/2018/01/28/2482384/ivaylo-grigorov-sindikat-na-sluzhitelite-v-zatvorite-osnovnoto-ni-iskane-e-za-20-uvelichenie-na-trudovoto-ni-vaznagrazhdenie.html", "text": "Основното ни искане е за 20% увеличение на трудовото ни възнаграждение. Това каза за Агенция „Фокус“ Ивайло Григоров - служител в Централния софийски затвор и член на Синдиката на служителите в затворите, коментирайки насрочения протест на 29 януари с искане за достойни трудови възнаграждения и по-добри условия на труд. „След 6 месеца преговори, които водихме с Министерство на правосъдието и поетия ангажимент от страна на министъра, на последната ни среща се оказа, че това, което е направено, е изпратеното поредно писмо до финансовото министерство с въпрос дали могат да бъдат намерени пари. За 6 месеца преговори – това е несериозно“, заяви Григоров. По думите му единственото искане на синдиката, по което е постигнат резултат, е увеличението с 5% на възнагражденията. Ивайло Григоров подчерта, че готвените протестни действия ще обхванат всички 12 затвора в страната. Той подчерта, че освен 20% увеличение на трудовото възнаграждение, протестиращите имат още две основни искания – изравняване на добавките за утежнени условия на труд с тези на колегите им от МВР и увеличение на щатната численост на две специализирани дирекции. „На 31 януари, заедно с колегите от ГД „Охрана“ пред съдебните сгради. На 10 февруари на Общото събрание ще бъде взето решение за национален протест“, допълни още Ивайло Григоров.\r\nИван ЛАЗАРОВ", "date": "2018.01.28", "title": "Ивайло Григоров, Синдикат на служителите в затворите: Основното ни искане е за 20% увеличение на трудовото ни възнаграждение"}
{"url": "http://www.focus-news.net/news/2018/01/28/2482385/veliko-tarnovo-usloviyata-za-patuvane-v-oblastta-sa-dobri-za-sezona-nastilkite-sa-predimno-suhi-v-po-usoynite-mesta-zaledeni-i-obraboteni.html", "text": "Условията за пътуване в област Велико Търново са добри за сезона. Настилките са предимно сухи, в по-усойните места – заледени и обработени. Това съобщиха за Радио „Фокус“ – Велико Търново от Областно пътно управление - Велико Търново. Трафикът към момента не е интензивен и движението се осъществява нормално. \r\nОграничено е движението между селата Самоводене и Ресен. В участъка от км 1+845 до км 5+925 се извършват ремонтни дейности. Срокът за приключването им е 31 януари, а обходният маршрут е през село Хотница. Проходът на Републиката е отворен за всички видове моторни превозни средства, но там остава в сила предупреждението за опасност от падащи камъни. Затворен за товарни автомобили над 10 тона е път -551 Дебелец-Средни колиби-Елена. Обходният  маршрут е през Дебелец-Велико Търново-Лясковски кантон-Миндя-Елена и обратно. Ограничено е движението на моторни превозни средства над 3,5 т. по път ІІІ-4082 Чешма-Кесарево. Срокът за приключване на ремонтите е 31 декември, а обходният маршрут е през Чешма-Сливовица-Горско Ново село-Джулюница-Кесарево. Остава затворен поради свлачище  участък от път Царски извор-Драганово, обходният маршрут е през село Сушица.\r\nЛуиза ТРАНЧЕВА", "date": "2018.01.28", "title": "Велико Търново: Условията за пътуване в областта са добри за сезона, настилките са предимно сухи, в по-усойните места – заледени и обработени"}
{"url": "http://www.focus-news.net/news/2018/01/28/2482383/pregled-na-mezhdunarodnite-novini-do-18-chasa-agentsiya-fokus.html", "text": "Според лидера на Демократичния съюз за интеграция Али Ахмети, решението на спора за името между Гърция и Македония трябва да бъде по подобие на македонския договор за приятелство с България, тоест трябва да съществува консенсус между двете правителства и след ратификация от двете Народни събрание, въпросът да бъде приключен. \r\n„Ние участваме в преговорите за да решим проблема, а не само заради самите преговори“ е отбелязал Ахмети, според който намирането на решение по спора за името е от изключителна важност за Македония, тъй като ще ѝ позволи да влезе в НАТО и ЕС. Ахмети е уверил гръцкия вестник, че ако в името на републиката се съдържа терминът „Македония“, това не означава, че Скопие има териториални претенции към своя южен съсед. \r\n„Ако този проблем не бъде решен, нещата ще се развият лошо“, смята лидерът на ДСИ, според който, за Атина също ще има неприятни последици при провал на преговорите. Ахмети подчерта, че ако решение на спора не бъде намерено, „това може да изведе на повърхността стари амбиции на архаични кръгове за преначертаване на границите на Балканите“.\r\n*** Според специалния представител на ООН относно спора за името Матю Нимиц, срещата между премиерите Зоран Заев и Алексис Ципрас в кулоарите на Световния икономически форум в Давос е от историческо значение.\r\n„Срещата между премиерите Ципрас и Заев в Давос е позитивна и важна, една среща, която има реално историческо значение, ако в крайна сметка се стигне до решение на проблема за името“, коментира Нимиц. Според него „е време разговорите да се активизират“. \r\nСъгласно думите на специалния представител, „вярвам, че има общо желание в двете държави проблемът да реши“. Нимиц подчерта, че „това е историческа възможност, от която ние всички трябва да се възползваме“.\r\n*** Президентът на Йемен Абдрабу Мансур Хади нареди в неделя на своите поддръжници да прекратят незабавно боевете помежду си във временната столица на правителството – Аден, след като там избухнаха кървави боеве с нова сепаратистка група.\r\nПризивът бе оправен чрез комюнике на премиера на страната Ахмед бин Дагер до командирите на правителствените сили в южния пристанищен град.\r\n„На основата на получените инструкции от президента Хади, върховен главнокомандващ на Въоръжените сили на Йемен, веднага след разговорите с Арабската коалиция... вие трябва да наредите на всички военни части да прекратят огъня незабавно“, пише в комюникето, което е видяно и от журналист на AFP.\r\nСпоред съобщението, на правителствените сили се нарежда „да се завърнат към местата на постоянна дислокация“ и да се напуснат всички позиции, заети от неделя насам, без условия.\r\n*** От турските медии се разбра, че Бреговата охрана на Турция е блокирала достъпа на министъра на отбраната на Гърция Панос Каменос до необитаемите островчета Имия в Егейско море в неделя, 28 януари. Каменос е посетил района, придружаван от началника на Генералния щаб на гръцките ВВС вицеадмирал Николаос Цунис на борда на малкия боен кораб „Никифор“, където те са изпълнили кратка церемония по хвърлянето на венец в памет на загиналите офицери от гръцкия Военноморски флот (ВМФ) Панайотис Влахакос, Христодулос Каратанасис и Хектор Ялосопу в нощта на инцидента край Имия с турските въоръжени сили през 1996 година.\r\nКакто съобщава турското електронно издание Hurryiet: “Офицерите от Бреговата охрана са предупредили Панос Каменос, който е плавал към островчетата Кардак (Имия) на боен кораб, за да хвърли венец. В резултат от предупреждението, гръцкия кораб е напуснал турските териториални води без инциденти, добавят от министерството.\r\nЧрез съобщение, министърът на вътрешните работи на Турция Сюлейман Сойлу е заявил, че частите на бреговата охрана „са направили това, което е било нужно“.\r\nОт Генералния щаб на турските ВС също излязоха с писмено съобщение, в което се казва, че гръцкия военен кораб „Никифор“ и лодка от гръцката Брегова охрана са се движили по посока на островчетата в 11:30 местно време.\r\nТяното приближаване е било блокирано турския ВМФ и Бреговата охрана, съобщиха военните.\r\nОт там добавят, че турските ВС ще продължат да защитават решително националните права и интереси, произтичащи от международното право и споразумения“.\r\nПубликуваните от турската страна фотографии показват ясно два турски кораба, брегови катер и противоподводен кораб, много по-близо до Имия, отколкото е „Никифор“. Вижда се още как турски хеликоптери кръжат над района.\r\nОт Министерството на отбраната на Гърция излязоха с бюлетин, в който се казва, че министърът е изпълнил церемония по хвърляне на венец в района на Имия, в чест на загиналите гръцки военнослужещи.\r\n„Днес сме тук, за да почетем паметта на героите от нашия флот, които паднаха за своята родина през 1996 година в Имия. Панайотис Влахакос, Христодулос Каратанасис и Хектор Ялосопу ще останат в пантеона на героите“, е заявил Панос Каменос, според съобщението.\r\n*** От Генералния щаб на турските Въоръжени сили съобщиха в неделя, че силите на турската армия и Свободната сирийска армия (ССА) са завладели стратегическия хълм Бурсая в северозападна Сирия, в хода на провежданата операция „Маслинова клонка“.\r\n„Турските ВС завладяха възвъшението Бурсая, в хода на операция „Маслинова клонка“. Продължават действията по разчистването на терористите в района“, пише в съобщението на турските военни.\r\nТам се казва още, че хълмът е завладян от части на турската армия и ССА в около 14:30 местно време в неделя.\r\nОтбелязва се, че операцията е проведена с използването на въздушни удари, налети на хеликоптери, бойни дронове и артилерийски огън и че тя продължава да се провежда успешно и според предварителните планове.\r\nЗавземането на хълма се е случило, след като турските сили и бойците от ССА са се приближили към възвишението от района на северозападния сирийски град Азаз.\r\nСлед артподготовката, кулите и позициите на сирийските кюрдски „Отряди за народна самоотбрана“ са подложени на интензивни въздушни удари. \r\nСпоред турската агенция, сирийските кюрдски формирования за използвали възвъшението Бурсая, за да обстрелват цивилни райони в центъра на турската крайгранична провинция Килис и района на сирийския град Азаз, използвайки миномети, артилерия и ракети.\r\n*** Ръководителите на британските служби за сигурност са нарекли паникьор министъра на отбраната на Обединеното кралство Гавин Уилямсън за неговите твърдения, че Русия може да нападне Великобритания. Това съобщи в неделя авторитетното британско издание The Times.\r\nСпоред данните на Times, правейки своите заявления, Уилямсън е използвал секретна информация, предоставена от сътрудниците на американските спецслужби. По този начин военният министър е рискувал да компрометира британските партньори в разузнавателната сфера. „Той използва разузнавателни данни, които не са на британските служби“, е заявил осведомен източник на издан ието. „Хора от Центъра за правителствени връзки (ЦПВ, аналог на Агенцията за национална сигурност на САЩ –бел. ТАСС) са изпаднали в ярост“, се привеждат думите на друг информатор.\r\nИзданието привежда и мнението на свой източник от военното разузнаване, който е определил изявленията на Гавинсън за Русия като „дилетантски“. „Никой никога не е отивал толкова далече в количествената оценка на потенциалния риск за живота в резултат от разрушително нападение на Русия или всяка друга враждебна на Великобритания държава или структура. Не бихме искали да се спекулира по този въпрос и да бъдем паникьори“, е подчертал източникът.\r\nПо-рано Гавин Уилямсън заяви в интервю пред “The Telegraph”, че Русия разработва план за унищожаването на жизнено важна британска инфраструктура, което, според неговата версия, ще доведе до паника, хаос и смъртта на хиляди британци.\r\n*** Президентът на САЩ Доналд Тръмп разкритикува начина, по който британския премиер Тереза Мей води преговорите с Европейски съюз за Брекзит, заявявайки, че той би бил „по-твърд“ в тях. Коментарите на Тръмп ще увеличат проблемите на британския министър-председател, който води битка с бунтовниците в собствената си Консервативна партия.\r\nСамо три дни, след като демонстрира единство с Мей на полето на Световния икономически форум в Давос, Швейцария, Тръмп рискува да отвори отново раните в „специалните отношения“ между Великобритания и САЩ – в най-чувствителния въпрос за британския премиер.\r\nПрезидентът заяви, че би използвал „по-различен подход“ в преговорите за Брекзит с ЕС. „Дали това ще е начинът, по който бих преговарял? Не“, заяви Тръмп в интервю пред американска телевизия, което ще бъде излъчено късно в неделя. „Бих казал, че Европейския съюз си пъха носа, където не му е работа и бих бил по-твърд в позицията си за напускането му“.\r\nВ интервюто, американският държавен глава е споделил още, че „уважава много“ Тереза Мей, но е запазил най-топлите си думи за френския президент Еманюел Макрон, който е описал като „страхотен пич“, с „фантастична“ жена.\r\nОт Bloomberg пишат, че коментарите ще разочароват помощниците на Мей, след като двамата лидери се опитаха да преодолеят различията си в Давос, в четвъртък. Публичната му критика за британския премиер може да доведе също до допълнително отслабване на позициите й в управляващата британска Консервативна партия.", "date": "2018.01.28", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/01/28/2482380/bloomberg-donald-tramp-zayavi-che-bi-bil-po-tvard-ot-tereza-mey-v-pregovorite-za-brekzit-s-es.html", "text": "Президентът на САЩ Доналд Тръмп разкритикува начина, по който британския премиер Тереза Мей води преговорите с Европейски съюз за Брекзит, заявявайки, че той би бил „по-твърд“ в тях. Коментарите на Тръмп ще увеличат проблемите на британския министър-председател, който води битка с бунтовниците в собствената си Консервативна партия, предава Bloomberg.\r\nСамо три дни, след като демонстрира единство с Мей на полето на Световния икономически форум в Давос, Швейцария, Тръмп рискува да отвори отново раните в „специалните отношения“ между Великобритания и САЩ – в най-чувствителния въпрос за британския премиер.\r\nПрезидентът заяви, че би използвал „по-различен подход“ в преговорите за Брекзит с ЕС. „Дали това ще е начинът, по който бих преговарял? Не“, заяви Тръмп в интервю пред американска телевизия, което ще бъде излъчено късно в неделя. „Бих казал, че Европейския съюз си пъха носа, където не му е работа и бих бил по-твърд в позицията си за напускането му“.\r\nВ интервюто, американският държавен глава е споделил още, че „уважава много“ Тереза Мей, но е запазил най-топлите си думи за френския президент Еманюел Макрон, който е описал като „страхотен пич“, с „фантастична“ жена.\r\nОт Bloomberg пишат, че коментарите ще разочароват помощниците на Мей, след като двамата лидери се опитаха да преодолеят различията си в Давос, в четвъртък. Публичната му критика за британския премиер може да доведе също до допълнително отслабване на позициите й в управляващата британска Консервативна партия.\r\nПревод и редакция:", "date": "2018.01.28", "title": "Bloomberg: Доналд Тръмп заяви, че би бил „по-твърд от Тереза Мей в преговорите за Брекзит с ЕС“"}
{"url": "http://www.focus-news.net/news/2018/01/28/2482381/makedoniya-se-predstavya-na-nay-golyamoto-skandinavsko-turistichesko-izlozhenie-v-helzinki.html", "text": "Македонският туризъм се представя с най-добрите си продукти на най-голямото скандинавско туристическо изложение „Matka” в Хелзинки, Финландия, съобщава скопската Агенция за промоция и развитие на туризма.\r\nПо време на изложението македонската презентация ще бъде включена в специализирания панел „Matka Workshop Day”, който обхваща общо 450 големи скандинавски туроператори и туристически агенции, съобщава Радио „Фокус“ в рубриката „Балкански туристически часовник“.\r\nАгенция за промоция и развитие на туризма смята, че страната е готова да посрещне скандинавските туристи, които проявяват традиционен интерес както към Охрид и Охридското езеро, така и към македонския селски и гурме туризъм.\r\nВ началото на настоящата година македонският туризъм беше представен и на изложението „Vakantiebeurs” в Утрехт, Холандия. На този значим туристически форум, заедно с Македония, участваха 1 100 туристически фирми и оператори, които представиха над 700 туристически дестинации пред 109 000 посетители.\r\nСпоред македонската агенция по време на изложението особен интерес към македонския туристически продукт са проявили най-големите оператори, представени в Холандия - Tui, Corendon и Kras.\r\nСпоред доайените на охридския туризъм в годините преди разпадането на Югославия именно холандските туристи са били най-многобройни посетители в стария град, като почивките им са продължавали от май до октомври.\r\nСпоред македонската Агенция за промоция и развитие на туризма, броят на туристите посетили страната извън летния сезон е увеличен чувствително, като  очакванията са тази тенденция да продължи със засилването на инвестициите за развитие на туристическите капацитети.", "date": "2018.01.28", "title": "Македония се представя на най-голямото скандинавско туристическо изложение в Хелзинки"}
{"url": "http://www.focus-news.net/news/2018/01/28/2482389/plovdiv-zhitelite-na-selo-moskovets-shte-otbelezhat-traditsionniya-praznik-trifon-zarezan-s-ritual-po-zaryazvane-na-lozyata-i-narodno-veselie-na-3-fevruari.html", "text": "На 3 февруари жителите на село Московец, община Карлово, ще отбележат тържествено традиционния празник Трифон Зарезан. Това съобщи за Радио „Фокус“ – Пловдив кметът на населеното място Валентин Ненов. По думите му програмата в празничния ден ще започне в 10.30 часа. Ще се бъде изпълнен ритуал по зарязване на лозята, ще се проведе и празнично шествие. На 3 февруари в село Московец ще бъдат наградени и победителите в конкурса „Най-добро домашно вино“, организиран от Община Карлово. Отбелязването на празника Трифон Зарезан ще завърши с народно веселие.\r\nТони МИХАЙЛОВ", "date": "2018.01.28", "title": "Пловдив: Жителите на село Московец ще отбележат традиционния празник Трифон Зарезан с ритуал по зарязване на лозята и народно веселие на 3 февруари"}
{"url": "http://www.focus-news.net/news/2018/01/28/2482388/veliko-tarnovo-gradat-otbelyazva-nastapvaneto-na-kitayskata-nova-godina.html", "text": "Велико Търново отбелязва настъпването на Китайската Нова година. Проявите ще се проведат в Музикално-драматичен театър „Константин Кисимов“ тази вечер, съобщи за Радио „Фокус“ – Велико Търново Нелина Църова, директор на Дирекция „Култура, туризъм и международни дейности“ в Общината. Тя уточни, че програмата ще започне с представяне на китайския класически танц „Фън Мо“. Началото ще бъде поставено в 19.00 часа. \r\nТанцът се състои от 5 различни акта. „Първият акт се нарича „Пробуждане“ –изначалното състояние на духа за навлизане в танца. Вторият акт се нарича „Плаване“ –ритъма на танца. Тук на сцената излизат високите обувки на танцьорите – синтез между движение и покой, със стъпки разкриващи нежни извивки, изпълнени с възвишеност и елегантност. Третият акт се нарича „Инстинкт“ – същността и душата на танца чрез диалога между Джон Йенюен и духа. Това е тъжният повей на водните ръкави. Тук се появява мечът, събраната на кок дълга коса, които разкриват традиционната китайска духовност. Четвъртия акт се нарича „Освобождение“ – израз на въображението в танца чрез трепета на копринената рокля. Петият заключителен акт се нарича „Форма и безформеност“ – артистичният замисъл в края на танц“, поясни Нелина Църова. \r\nОсвен това, преди сценичните изпълнения, за пръв път, във Велико Търново ще бъде представено изкуството на китайските декоративни възли. В рамките на организиран уъркшоп, от 18.00 до 19.00 часа, във фоайето на МДТ „Константин Кисимов“, великотърновци и гости на града ще имат възможност да се запознаят с традиционни китайски занаяти. Освен изкуството на китайските декоративни възли, ще бъдат показани и калиграфия, както и изработване на изделия от хартия.  Те ще бъдат демонстрирани от 15 китайски учители, които работят в 12 населени места в България. Във фоайето на МДТ „Константин Кисимов“ ще бъде подредена фотоизложба от 42 снимки, които илюстрират традициите в посрещането на Нова година в Китай.\r\nОсновните организатори на проявите са Община Велико Търново, Посолството на Китай в България, Китайския културен институт, Център „Конфуций“ във Велико Търново.\r\nВходът за всички събития е свободен.\r\nНадежда КРЪСТЕВА", "date": "2018.01.28", "title": "Велико Търново: Градът отбелязва настъпването на Китайската Нова година"}
{"url": "http://www.focus-news.net/news/2018/01/28/2482390/nimh-utre-shte-se-zatopli-i-maksimalnite-temperaturi-shte-badat-mezhdu-mezhdu-9-i-14.html", "text": "През нощта ще бъде предимно ясно, a утре – предимно слънчево. Ще духа умерен северозападен вятър. Това съобщи за Агенция „Фокус“ Красимир Стоев, дежурен синоптик в Националния институт по метеорология и хидрология (НИМХ) към Българската академия на науките (БАН). Ще се затопли и минималните температури ще бъдат между минус 5° и 0°, а максималните – между 9° и 14°.\r\nНад Черноморието ще бъде предимно слънчево. Ще духа умерен северозападен вятър. Максимални температури на въздуха: 11-13°. Температурата на морската вода е 6°. Вълнението на морето ще бъде 1-2 бала.\r\nНад планините ще е предимно слънчево. Ще духа силен северозападен вятър. Максималната температура на височина 1200 метра ще бъде около 6°, а на 2000 метра – около 0°.\r\nАтмосферното налягане е значително по-високо от средното за януари – слабо ще се понижи.\r\nИ във вторник ще е предимно слънчево, ще духа умерен северозападен вятър. Минималните температури ще са между 0° и 5°, а максималните - между 11° и 16°. В сряда вятърът ще отслабне, ще има временни увеличения на облачността, а температурите ще са с 2-3 градуса по-ниски. В четвъртък вятърът ще се ориентира от югозапад, в Източна България ще се усили до умерен. Ще е предимно слънчево и сравнително топло, с максимални температури около и над 10°.", "date": "2018.01.28", "title": "НИМХ: Утре ще се затопли и максималните температури ще бъдат между между 9° и 14°"}
{"url": "http://www.focus-news.net/news/2018/01/28/2482386/pazardzhik-brifing-za-sadbata-na-dvete-lavcheta-dareni-na-obshtinata-ot-obshtina-razgrad-shte-se-provede-na-29-yanuari.html", "text": "В сградата на Общината в Пазарджик ще се проведе брифинг относно решението на Общинския съвет в Разград да предостави като дарение на Пазарджик две мъжки лъвчета, съобщиха за Радио „Фокус“ – Пазарджик от Община Пазарджик. Началото на откритата среща ще бъде в 12.00 часа на 29 януари в Кметска зала на Община Пазарджик. \r\nОбщински съвет – Разград прие решение да бъдат дарени на Община Пазарджик две мъжки лъвчета, родени на 8 септември 2017 година в Зоопарка в Разград.", "date": "2018.01.28", "title": "Пазарджик: Брифинг за съдбата на двете лъвчета, дарени на Общината от Община Разград, ще се проведе на 29 януари"}
{"url": "http://www.focus-news.net/news/2018/01/28/2482392/predstoyashti-sabitiya-v-stranata-za-29-yanuari-agentsiya-fokus.html", "text": "*** \r\nОт 17.00 часа в Националния исторически музей държавният глава Румен Радев ще даде традиционния за началото на годината прием за ръководителите на дипломатическите мисии, акредитирани в България.\r\n***\r\nОт 10.00 часа в зала 3 на НДК министърът за Българското председателство на Съвета на ЕС Лиляна Павлова, министърът на транспорта, информационните технологии и съобщенията Ивайло Московски и Венцислав Караджов, председател на Комисията за защита на личните данни ще открият експертна конференция по повод влизането в сила на Общият регламент за защита на личните данни - General Data Protection Regulation (GDPR).\r\n***\r\nОт 11.45 часа министърът на околната среда и водите Нено Димов ще проследи напредъка в изпълнението на „Интегриран проект за воден цикъл на град Враца- II-ра фаза“.\r\n***\r\nОт 13.00 часа министърът на транспорта, информационните технологии и съобщенията Ивайло Московски и министърът на регионалното развитие и благоустройството Николай Нанков и вицепремиерът и министър на строителството, транспорта и инфраструктурата на Сърбия Зорана Михайлович ще дадат съвместен брифинг в зала 3, в сградата на Министерство на транспорта, информационните технологии и съобщенията.\r\n*** \r\nОт 07.30 часа, пред входа на Софийски районен съд, служителите на затвори и арести ще излязат с искане за достойни трудови възнаграждения и по-добри условия на труд. \r\n***\r\nОт 11.00 часа председателят на Народното събрание Цвета Караянчева ще участва в тържественото честване на 140 години от Освобождението на Търговище. Тя ще присъства на ритуала по издигане на знамена на площад „Свобода“, а след това ще се включи в шествието до Морената и в церемонията по поднасяне на цветя и венци в памет на загиналите за свободата на Търговище, където ще произнесе слово.\r\n*** \r\nОт 09.30 часа 31-ви състав на Софийски градски съд ще заседава по делото срещу Димитър Д. (чл. 78А, чл. 325 ал.1 НК по реда на чл.375 НПК).\r\n***\r\nОт 10.00 часа 9-и състав на Специализирания наказателен съд ще заседава по делото срещу Гроздан Т., Иван П. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 12-и състав на Специализирания наказателен съд ще заседава по делото срещу Гриша Г., Данаил Г. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 16-и състав на Специализирания наказателен съд ще заседава по делото срещу Иван И. Дилян И. и Милен Д., на които са повдигнати обвинения за организиране и ръководене на организирана престъпна група.\r\n*** \r\nОт 10.30 часа, в УниКредит Булбанк (пл. „Св. Неделя“ 7) ще се проведе пресконференция на тема: „Дигитализация на банковия бизнес и ефектите за клиентите“. \r\n***\r\nОт 11.00 часа 7-и състав на на Специализирания наказателен съд ще заседава по делото срещу Пламен М., Анета Г. и Женя Г., на които са повдигнати обвинения за образуване и ръководене на организирана престъпна група.\r\n***\r\nОт 11.00 часа в сградата на ГДБОП (бул. „Цариградско шосе“ 133А) ще се проведе пресконференция, на която ще бъде представена системата  „AMBER Alert – изчезнало дете“. AMBER Alert – изчезнало дете“ представлява система, свързана с приложението на Facebook, която дава възможност на правоохранителните органи да изпратят съобщение, съдържащо актуална снимка и информация за издирваното дете, до всички потребители на социалната мрежа, намиращи се в радиус от 200 км от локацията на изчезване.\r\n*** \r\nОт 11.00 до 12.00 часа в пресклуба на БТА ще се проведе представянето на ново международно изследване на WWF: „Национален парк \"Пирин\" може да осигурява поминък без необходимост от застрояване и сечи“.\r\n*** \r\nОт 13.00 до 16.00 часа СБАЛАГ “Майчин дом” организира безплатни консултации за пациенти по повод Европейската седмица за борба с рака на маточната шийка. Телефон за записване на часове: +359 2 9172 200.\r\n***\r\nОт 13.30 часа 4-ти състав на Специализирания наказателен съд ще заседава по делото срещу Ценко Ч., Мартин Ч. и др., на които са повдигнати обвинения за образуване и ръководене на организирана престъпна група.\r\n***\r\nОт 14.00 часа 15-и състав на Специализирания наказателен съд ще заседава по делото срещу Христо М., Филип Ч. и др., на които са повдигнати обвинения за образуване и ръководене на организирана престъпна група.\r\n*** \r\nОт 18.00 часа в Унгарския културен институт ще бъде открита изложбата „Адам Фекете – Adam Art“.\r\n*** \r\nОт 18.00 часа в Националния дворец на културата Ресторант „Лаура“ /бивш ресторант „Форум“, до вход А4/  ще се състои тържествено награждаване на  лауреатите на наградите  „Еврика” за 2017 г. за постижения в науката и за най-добър млад мениджър, изобретател и фермер. \r\n*** \r\nОт 19.00 часа, психотерапевти от hOUR  SPACE, (ул. Иван Вазов 38, София), организират първото публично събитие в рамките на своя целогодишен проект „Психотерапията е за всеки”, чиято  цел  е всеки месец през 2018 г. да предоставя качествена и достъпна информация за психичното здраве.\r\n***\r\nОт 09.30 часа в зала на Районен съд-Асеновград ще се проведе заседание по делото срещу Ергин Т., обвинен в противозаконно присвояване на чужда движима вещ – тежкотоварен камион.\r\n***\r\nОт 17.30 часа в Градската библиотека „Паисий Хилендарски“ ще се състои награждаването на победителите в Петия национален конкурс за любовна лирика „Наздравица за любовта“.\r\n***\r\nОт 09.30 часа пред сградата на затвора ще се проведе събрание на открито - протест на служителите на затвора в Бобов дол.\r\n*** \r\nОт 18.00 часа, в изложбената зала на Дружеството на бургаските художници на ул. „Александровска“ 22, ще бъде открита юбилейна изложба на Енчо Рачев, който навършва 80 години. \r\n*** \r\nОт 09.00 до 11.00 часа в клуба на ГЕРБ (ул. „Г. Бенковски“ 1) народният представител Таня Петрова ще има приемен ден за граждани. \r\n***\r\nОт 14.00 часа народният представител от ПГ „БСП за България“ проф. Анелия Клисарова ще се срещне с граждани в централата на БСП на ул. „Македония” 33.\r\n***\r\nОт 17.00 часа в Арт галерия „Папийон“ ще бъде представено 11-то издание на Международната графична изложба „Из колекциите“.\r\n***\r\nОт 13.30 часа в сградата на КНСБ ще се проведе приемна за шивачки от града с неизплатени заплати. В приемната ще участват юристи на КНСБ, представители на омбудсмана на Република България, „Инспекция по труда” и НОИ. \r\n*** \r\nОт 15.00 до 15.30 часа пред Дома на културата ще се съберат работещи в сферата на училищно и детско здравеопазване, образование и социални дейности, които ще протестира срещу обявения бюджет на общината за 2018 г. \r\n***\r\nОт 11.00 часа от площад „Велбъжд” до паметника на Ильо войвода ще започне тържествено шествие по повод 140 години от Освобождението на Кюстендил от османско робство.\r\n***\r\nОт 14.00 часа във Възрожденското училище ще се състои кръгла маса на тема „Ангелите на Освобождението” по повод 140 години от Освобождението на Кюстендил от османско робство. \r\n***\r\nОт 18.00 часа в залата на читалище „Братство” ще се състои празничен концерт, посветен на годишнината от Освобождението на Кюстендил.\r\n***\r\nОт 13.00 часа, в пресклуба на БТА-Плевен ще се проведе пресконференция на тема“ „Медицински университет – Плевен - 10 години център на роботизираната хирургия в България с пионер чл.-кор. проф. д-р Григор Горчев“. \r\n*** \r\nОт 11.00 часа, в местността Юндола ще започне щафетата, част от държавното първенство по ски ориентиране. \r\n*** \r\nОт 09.00 часа, в зала 10 на Окръжен съд – Пловдив, ще се проведе съдебно заседание по делото срещу Венцеслав К., обвинен в двойното убийство на майка си и баща си. \r\n***\r\nОт 09.00 часа пред сградата на Пловдивския затвор ще се състои протест на служителите с искане за по-високи заплати и по-добри условия на труд.\r\n***\r\nОт 09.30 часа в зала 3 на Пловдивския районен съд ще се проведе заседание по делото срещу Иван И., обвинен в управление на автомобил в нетрезво състояние – 2,7 промила алкохол в кръвта.\r\n***\r\nОт 12.00 часа Пресцентъра на ГС на БСП в Пловдив (ул. „Кръстю Пастухов” 18) ППГОС на БСП – Пловдив ще даде пресконференция. \r\n***\r\nОт 12.00 часа, в офиса на НФСБ на бул. „Шести септември“ ще се проведе пресконференция по актуални градски теми. Ще присъстват народният представител от „Обединени патриоти“ Славчо Атанасов, националният координатор на НФСБ и председател на НФСБ – Пловдив Костадин Гаров и други. \r\n*** \r\nОт 10.00 часа, в сградата на общинската администрация, народният представител от ГЕРБ-Пловдив Младен Шишков ще проведе открита приемна за граждани на Раковски. \r\n*** \r\nОт 11.30 часа в зала „Княз Александър I” на Регионалния исторически музей ще се проведе  заключителна пресконференция по проект: Разработване и промоциране на съвместен културно-исторически туристически продукт: Маршрут „Римска граница на територията на трансграничния регион Румъния-България“.\r\n***\r\nОт 14.00 часа официално ще бъде представен новият електробус, марка SOR, който ще бъде предоставен на \"Общински транспорт Русе\" АД за тестов период от два месеца със съдействието на Посолството на Чехия. Електробусът ще направи кратка обиколка на централната градска част, която ще започне от бул. „Липник“ и ще завърши пред Историческия музей. На събитието ще присъстват зам.-посланикът Ярослав Камас, Емил Кимак - представител на чешката марка и зам.-кметът по комунални дейности Наталия Кръстева.\r\n*** \r\nОт 18.00 часа в салон на ПБНЧ „Еленка и Кирил Д. Аврамови – 1856“, ще се проведе церемония по награждаване на най-добрите спортисти на общината за 2017 г. \r\n*** \r\nОт 11.00 часа, в пресклуба на БТА – Стара Загора ще се проведе пресконференция на лидера ПП „Български социалдемократи“ Георги Анастасов. \r\n*** \r\nОт 18.00 часа в къщата музей „Гео Милев“ ще бъдат представени книги на Жени Костадинова. Събитието е по повод 123 години от рождението на поета и публицист Гео Милев.\r\n***\r\nОт 10.00 часа в пресцентъра на Областна администрация директорите на дирекциите „Бюро по труда”, „Инспекция по труда” и „Социално подпомагане” в Търговище ще дадат съвместна пресконференция. \r\n***\r\nОт 11.00 часа на пл. „Свобода“ ще се състои ритуал по издигане на знамената, който е част от честванията на 140 години от Освобождението на града. Председателят на парламента Цвета Караянчева ще се включи в шествието до Морената и в церемонията по поднасяне на цветя и венци в памет на загиналите за свободата на Търговище, където ще произнесе слово. \r\n***\r\n От 14.00 часа в Захариевата къща, администрация на Регионален исторически музей – Търговище, на пресконференция ще бъде представен алманахът „Възкресение в зарево от пожари”.\r\n*** \r\nОт 18.00 часа във фоайето на Областна администрация Хасково ще бъде открита благотворителна изложба на курса по фотография PHOTO SCHOOL. \r\n*** \r\nОт 14.00 часа в зала 203 на общината кметът на община Шумен Любомир Христов ще има приемен ден.\r\n*** \r\nОт 14.00 часа в  стая 315 в сградата на Община Шумен приемен ден ще има  председателят на Общинския съвет проф. Борислав Беджев.", "date": "2018.01.28", "title": "Предстоящи събития в страната за 29 януари (Агенция „Фокус“)"}
{"url": "http://www.focus-news.net/news/2018/01/28/2482363/anadolu-agency-turskite-voenni-zavladyaha-halma-bursaya-v-siriyskiya-rayon-afrin.html", "text": "От Генералния щаб на турските Въоръжени сили съобщиха в неделя, че силите на турската армия и Свободната сирийска армия (ССА) са завладели стратегическия хълм Бурсая в северозападна Сирия, в хода на провежданата операция „Маслинова клонка“, предава Anadolu Agency.\r\n„Турските ВС завладяха възвъшението Бурсая, в хода на операция „Маслинова клонка“. Продължават действията по разчистването на терористите в района“, пише в съобщението на турските военни.\r\nТам се казва още, че хълмът е завладян от части на турската армия и ССА в около 14:30 местно време в неделя.\r\nОтбелязва се, че операцията е проведена с използването на въздушни удари, налети на хеликоптери, бойни дронове и артилерийски огън и че тя продължава да се провежда успешно и според предварителните планове.\r\nЗавземането на хълма се е случило, след като турските сили и бойците от ССА са се приближили към възвишението от района на северозападния сирийски град Азаз.\r\nСлед артподготовката, кулите и позициите на сирийските кюрдски „Отряди за народна самоотбрана“ са подложени на интензивни въздушни удари. \r\nСпоред турската агенция, сирийските кюрдски формирования за използвали възвъшението Бурсая, за да обстрелват цивилни райони в центъра на турската крайгранична провинция Килис и района на сирийския град Азаз, използвайки миномети, артилерия и ракети.\r\nПревод и редакция:", "date": "2018.01.28", "title": "Anadolu Agency: Турските военни завладяха хълма Бурсая в сирийския район Африн"}
{"url": "http://www.focus-news.net/news/2018/01/28/2482391/maslinova-klonka-den-osmi.html", "text": "Руският блогър Борис Рожин очерта военно-политическата обстановка в северозападния сирийски район Африн според ситуацията на осмия ден от началото на турската военна операция „Маслинова клонка“\r\n1.\tКъм края на осмия ден на операция „Маслинова клонка“, турците постигнаха серия от неголеми тактически успехи, разширявайки контролируемата зона на сирийско-турската граница. Може да се очаква, че в средносрочна перспектива, вклинените турски батальонно-тактически групи (БТГ) ще се стремят да се съединяват една с друга и ще успеят да вземат под контрол границата по цялата й дължина. Забавянията на 23-24.01 бяха обяснени с лошото време.\r\n2.\tБез оглед на жертвите на „зелената“ (Свободната сирийска армия) пехота, ударите на авиацията и артилерията постепенно си казват думата (съществен процент от кюрдските загуби са в резултат именно от този вид огнево въздействие) и на редица направления кюрдите постепенно отстъпват, което, отчитайки не особоено дълбоката оперативна плътност на анклава, не вещае нищо добро за тях.\r\n3.\tТурците претендираха за 40-60 убити и ранени кюрдски бойци за деня, признавайки от своя страна 13 загуби ( но турците имат доста лукава система за преброяване на жертвите, съобщавайки само за тези в своята армия, пропускайки значителните загуби на „зелените“). Кюрдите признават за от 20 до 30 убити и съобщават за десетки убити „зелени“ + унищожени хеликоптер и танк.\r\n4.\tПредставител на Пентагона заяви, че САЩ няма да се изтеглят от Манбидж, отговаряйки по този начин на исканията на Ердоган за по-скорошно изтегляне на войската на хегемона от там, докато не е дошла „Маслиновата клонка“. Заедно с това, от Белия Дом отново обещаха да прекратят доставките на американско въоръжение за кюрдите. Американците се опитват да пречат на Ердоган със всички сили.\r\n5.\tВ Анкара не повярваха на публичните уверения на Хърбърт Макмастър (съветник по националната сигурност на Белия Дом) (още повече, че не толкова отдавна, подобни обещания на Ердоган даде и Доналд Тръмп, които, както след това се оказа, не бяха изпълнени) и поискаха от американците практически действия по прекратяване на помощта за кюрдите. Забавно, но Турция продължава да разговаря с Белия Дом на езика на ултиматумите, а администрацията на Тръмп се опитва да се съобразява с тях.\r\n6.\tТурското МВнР беше по-праволинейно, отбелязвайки, че освен прекратяването на доставките на въоръжение за кюрдите, САЩ са длъжни да изтеглят войската си от Манбидж. Незабавно. Предшестващите удари на турската авиация по територията на „Сирийските демократични сили“, прикривана от американците, трябваше да покаже сериозността на турските намерения. Обективно, изтеглянето на САЩ от Манбидж след подобни заплахи, би било, меко казано, позорно.\r\n7.\tВъздушните удари на турската авиация бяха съсредоточени върху Африн, засягайки не само позициите на „Отрядите за народна самоотбрана“ в планините. Но и гражданското население. Броят на убитите и ранените цивилни граждани нараства. Кюрдите заявиха, че един от ударите е повредил древен културно-исторически комплекс на юг от Африн\r\n8.\tПо целия свят продължават протестите на кюрдските диаспора, както и на други противници на операцията на Ердоган в Африн. Независимо от широката им география, тяхното влияние върху позицията на Турция и на другите ключови страни, които могат да повлияят на нея е нищожно. Русия продължава да наблюдава от страни, а САЩ са по разтревожени от това как да избегнат директен сблъсък в Манбидж. Африн е оставен сам на себе си.\r\n9.\tРазбира се, текущият времеви прозорец с благоприятни дипломатически условия за операцията не е безкраен и при значително забавяне на зачистката на Африн и ръст на цивилните и военните загуби, операцията може да стане доста токсична за Турция. На Ердоган му трябва „малка победоносна война“, а не многомесечна кампания в планините.\r\n10.\tПреговорите между кюрдите и Асад, дори и да продължават, засега остават без видим ефект. Ръководството на „Отрядите за народна самоотбрана“ отново заяви, че на Русия не трябва да се вярва и че кюрдите не могат да зависят от Кремъл. Очевидно те продължават да разчитат на американските гаранции. А Русия изчаква, наблюдавайки нарастващото напрежение между Вашингтон и Анкара.\r\nПревод и редакция:", "date": "2018.01.28", "title": "Маслинова клонка. Ден осми"}
{"url": "http://www.focus-news.net/news/2018/01/28/2482412/gradska-hudozhestvena-galeriya-plovdiv-vienskata-publika-shte-se-sreshtne-s-izkustvoto-na-zlatyu-boyadzhiev-po-povod-balgarskoto-predsedatelstvo-na-saveta-na-es.html", "text": "Виенската публика ще се срещне с изкуството на Златю Бояджиев по повод Българското председателство на Съвета на Европейския съюз (ЕС). Това съобщиха за Радио „Фокус“-Пловдив организаторите на инициативата от Градска художествена галерия-Пловдив. Проектът „Златю Бояджиев – живописец на традиционния български бит“ ще гостува във Виена през февруари и се осъществява по покана на Български културен институт „Дом Витгенщайн“- Виена, Австрия. Изложбата ще бъде открита на 8 февруари 2018г. и ще може да бъде видяна до 30 март 2018 г. в залите на българската културна мисия във Виена. Тя ще покаже някои от най-известните  картини на големия български художник, които са собственост на галерията в Пловдив. Гостуването им в австрийската столица се подпомага финансово от Министерството на културата и ще е сред най-значимите събития, свързани с тази колекция през 2018 г., когато България е ротационен председател на Съвета на Европейския съюз. \r\nИзложбата е сред проявите, предшестващи 2019 година, когато страната ни отново ще бъде във фокуса на вниманието на цяла Европа заради титлата на град Пловдив като Европейска столица на културата. Успоредно с откриването на експозицията на Златю Бояджиев в „Дом Витгенщайн“ ще гостува и съвременният пловдивски творец Стоян Куцев. Двойното представяне на изобразително изкуство от Пловдив във Виена е в изпълнение на мащабната съвместна програма на „Дом Витгенщайн“ и Градската художествена галерия, чийто първи етап са вече осъществените две изложби – на Цанко Лавренов и на Васил Стоев. През месец март в един от салоните на виенската ни мисия ще бъдат изложени и творбите на пловдивските автори Васил Маргаритов (скулптура) и Димитър Воденичаров (живопис).", "date": "2018.01.28", "title": "Градска художествена галерия-Пловдив: Виенската публика ще се срещне с изкуството на Златю Бояджиев по повод Българското председателство на Съвета на ЕС"}
{"url": "http://www.focus-news.net/news/2018/01/28/2482394/irena-sokolova-oblasten-upravitel-na-pernik-ot-kvotata-na-gerb-radev-da-se-sardi-na-borisov-e-kogato-dvama-se-karat-vinoven-e-po-umniyat-a-tozi-koyto-se-sardi-ne-e-umen.html", "text": "Радев да се сърди на Борисов е, когато двама се карат, виновен е по-умният, а този, който се сърди не е умен. Това каза Ирена Соколова, областен управител на Перник от квотата на ГЕРБ, в разговор с Илиана Беновска в предаването “Беновска пита” по Радио К2 и Канал 3, съобщиха от екипа на предаването. Ирена Соколова коментира актуалните политически теми. В дискусията “За България, психологията на властимащите и експедициите” участва и проф. Христо Пимпирев, антарктик. \r\nИрена Соколова заяви позиция относно отчета на президента Румен Радев и вицепрезидента Илияна Йотова. “На пръв поглед ме порази различието в начина на говорене, но задължителната заявка, че работят в единство. Слагам една разделителна точка и това е темата за Истанбулската конвенция”, отговори Ирена Соколова. Тя посочи, че Истанбулската конвенция е разделителна линия между Румен Радев и Илияна Йотова. \r\nВ разговора бе обсъден и психологическият ракурс на отношенията на президента Румен Радев с Министерския съвет и Народното събрание. “Как ще коментирате през призмата на психологическия ракурс поведението на президента Радев и неговите критики към институциите. Радев беше сърдит, че премиерът Борисов не му е казал, че има намерение с Меркел да организира среща на високо равнище в ЕС с президента на Турция Ердоган в България”, попита Беновска. \r\n“Когато двама се карат, виновен е по-умният. А когато се сърди, значи не е по-умният”, отговори Ирена Соколова. Тя не скри възмушението си от проф. Иво Христов, началник на кабинета на президента Румен Радев, който обиди в социалната мрежа Фейсбук организацията Жени-ГЕРБ с Боко Харем, като я сравни с терористична организация. “Жени-ГЕРБ и Боко Харем са две различни организации, нали”, написа на стената си Иво Христов. “Още тогава аз призовах да се вземат мерки в тази институция езикът на омразата да спре”, посочи Соколова. \r\nБе дискутирана и Истанбулската конвенция. “Вие “за” или “против” Истанбулската конвенция сте”, попита Беновска.\r\n“Абсолютно и категорично “за”, защото това е платформа, която защитава изконната същност на едни човешки същества да не бъдат наранявани”, посочи Ирена Соколова. Тя допълни, че всеки, който намира в конвенцията нещо различно има проблем или със сексуалната си ориентация, или с агресивността си. \r\nОбсъден беше и въпросът: „Какви табута предизвиква Истанбулската конвенция?“. Двете най-големи табута, с които се сблъскваме в Истанбулската конвенция и вкарват дебата в нагона на човека, са две преживявания, изтласквани от човешката мисъл. Едното е свързано с агресивността и способността да нараняваме и да бъдем наранявани. Другото табу е сексулаността, посочи като психолог Ирена Соколова. Според нея Истанбулската конвенция изисква да кажем: “Ние трябва да пазим жените, децата, беззащитните, както и да кажем, че спираме да насилваме другите”, продължи още Соколова. \r\n“Какво е джендър? Видели ли сте списъка с 31 пола на комисията по човешки права в Ню Йорк от 1916 година, като част от антидискриминационната й политика. Има скандални полове”, попита Беновска. \r\nТова са отклонения и те са описани в учебниците по психопатология, отвърна Ирена Соколова. Тя посочи, че има два пола – мъжки и женски. Джендър означава социален пол. Всеки, който се опитва да измести темата за насилието над жени, има проблем с агресивността си или сексуалността си, подчерта отново Соколова. \r\n“Досега не сме ли забелязвали насилието над жени и деца? Защо не са въведени по-тежки санкции в наказателните закони?”, попита Беновска. \r\n“Кога забелязахме децата с увреждания в България?”, отговори с въпрос Ирена Соколова и продължи: “Криеха с години такива деца, не ги пускаха на училище, същото е с конвенцията”. \r\nИрена Соколова заяви позиция и относно: „Митове и легенди за Истанбулската конвенция“. “Вярно ли е, че ние ще станем задължително убежище на лица, които дойдат и декларират, че по полов признак са дискриминирани”, попита Беновска. \r\nИрена Соколова коментира, че това е мит. Истанбулската конвенция помага да се разпознава насилието, да се обучаваме в ненасилие и да бъдем толерантни. \r\nБеновска даде пример дали травестит от Сирия, който поиска убежище в България и статут на бежанец дали ще го получи.\r\nИрена Соколова каза, че това не е основание за даване на статут на бежанец. Има съответен режим, който преминава през различни проверки, за да се получи или не статут на бежанец. Тя подчерта, че с Истанбулската конвенция България не се задължава да приеме всички травестити, лесбийки и други на своя територия. \r\n„Хванахме се за най-лъскавото и скандалното, за да бъде изместена темата за насилието над жени от трети пол, ядоса се Ирена Соколова. “Ние имаме конституция на Република България. Не сме приели нито първата, нито петата поправка на конституцията на САЩ. В българската конституция има два пола”, допълни Соколова. \r\nБе дискутирана и темата: „За България, психологията на властимащите и експедициите“. Ирена Соколова, която е била на миналогодишната експедиция на Антарктида с проф. Пимпирев отговори, че преживяването да бъдеш в такова откъснато и девствено място ти връща основанието да бъдеш истински човек, който осъзнава силата и ролята си на променящ, но има силата и ролята на запазващ. Предишната група, която се върна и в която беше Ирена Соколова постави един сензор на три метра и половина дълбочина в морето на залива около остров Ливингстън. Това дава реална представа за степента на топене, който се намира около българската база на континента и степента на повишаване на водата. \r\n“Какво върнахте в България в политическия живот, като нещо чисто, Вие тогава бяхте още в парламента”, попита Беновска. \r\n“Способността да си давам ясна преценка и сметка колко преходни сме ние и колко смислено е да можеш да оставиш следа на честност и на стабилност в политиката”, отговори Соколова. \r\nБеновска честити рождения ден на Ирена Соколова, който беше на 24 януари, като й пожела: “Бъдете жива и здрава, да Ви уважават хората, Вие да ги уважавате и да печелите доверието им”. С кошница цветя и подарък български чанове от Сурва приключи разговорът между областния управител на Перник Ирена Соколова и Илиана Беновска в предаването “Беновска пита” по Радио К2 и Канал 3 на 28 януари 2018 година.", "date": "2018.01.28", "title": "Ирена Соколова, областен управител на Перник от квотата на ГЕРБ: Радев да се сърди на Борисов е, когато двама се карат, виновен е по-умният, а този, който се сърди не е умен"}
{"url": "http://www.focus-news.net/news/2018/01/28/2482395/kathimerini-saglasno-dannite-ot-ekzit-polovete-nikos-e-spechelil-parviya-tur-na-prezidentskite-izbori-v-kipar.html", "text": "Екзит половете от президентските избори в Кипър, подадени от държавната медия, показват, че настоящият президент Никос Анастасиадис ще отиде на втория тур, заедно с независимия кандидат Ставрос Малас, подкрепен от комунистическата партия АКЕЛ, пише гръцкото електронно издание Kathimerini.\r\nСпоред екзит пола на държавната медия RIK, след края на гласуването в неделя, Анастасиадис води с от 38 до 42 процента от гласовете, следван от Малас с 27-31 процента.\r\nНиколас Пападопулос, лидер на дясноцентриската партия ДИКО и син на бившия кипърски президент Тасос Пападопулос, остана на третото място с от 21,5 до 24,5 процента от гласовете.\r\nКипърците гласуват за нов президент, с надеждата, че той ще преодолее годините на провали в разрешаването на проблема за етническото разделение на островната нация и ще постигне икономически успехи.\r\nПревод и редакция:", "date": "2018.01.28", "title": "Kathimerini: Съгласно данните от екзит половете, Никос Анастасиадис  е спечелил първия тур на президентските избори в Кипър"}
{"url": "http://www.focus-news.net/news/2018/01/28/2482413/afp-sauli-niynistyo-pecheli-prezidentskite-izbori-vav-finlandiya.html", "text": "Настоящият държавен глава на Финландия Саули Нийнистьо печели президентските избори в страната, предава AFP.\r\nПри 85% обработени бюлетини Нийнистьо набира гласовете на повече от 60 на сто от гражданите на скандинавската държава, показват данни, публикувани от Министерството на правосъдието. \r\n„Изненадан съм и съм трогнат от тази подкрепа\", заяви Нийнистьо пред репортери.Тереза Герова", "date": "2018.01.28", "title": "AFP: Саули Нийнистьо печели президентските избори във Финландия"}
{"url": "http://www.focus-news.net/news/2018/01/28/2482387/telma-makedoniya-koordinatsionnata-sreshta-na-makedonskiya-darzhavno-politicheski-vrah-zavarshi-s-optimizam-no-bez-detayli-za-obshtestvenostta.html", "text": "Информирането на македонския президент Георги Иванов и лидера на опозицията Християн Мицкоски бе проведено от домакина на вечерта и министър на външните работи на Македония Никола Димитров, с поддръжката на премиера Зоран Заев. На срещата присъстваха също Али Ахмети от ДУИ и неговият съпартиец и вицепремиер по евроинтеграцията Буяр Османи. На срещата те са изнесли всички детайли от досегашните преговори с гръцките представители по спора за името на бившата югорепублика. Всички са оценили координационната среща като „информативна“, без да съобщават повече детайли. Премиерът Заев е оптимист и е убеден, че страната може да излезе с единна позиция в преговорите за разрешаване на дългогодишния спор, предава скопската телевизия „Телма“.\r\nПрезидентът Иванов е доволен, че е получил цялата информация и е реалист за възможностите за разрешаване на спора.\r\nЛидерът на най-голямата опозиционна партия в Македония – ВМРО-ДПМНЕ – Християн Мицкоски заяви, че срещата е трябвало да се проведе отдавна и разкри, че на нея са разглеждани предложенията на посредника от ООН Матю Нимиц. Партията ще участва във всички срещи, но отговорността за преговорите се носи изцяло от правителството, категоричен е Мицкоски.\r\nПръв пристигна, първи даде изявление и първи си тръгна лидерът на ДУИ Али Ахмети, който съобщи доволен, че е дошъл краят на спора между Македония и Гърция.\r\n„Смятам, че това е началото на края на един важен процес за нашата държава. Много е важно страната да бъде част от НАТО и ЕС в мир и в устойчива стабилност и в бъдеще за всички събития, обществеността ще бъде информирана своевременно.Не искам да навредя на процеса, като разкажа подробности \", заяви Ахмети.\r\nТака мина 6-часовия зад затворените врати на Клуба на депутатите. Всички са съгласни, че срещи ще има и трябва да има, а Мискоски даде дума, че ВМРО, като партия, ще участват. От министерството на външните работи не разкриха кога ще е следващта среща, но до пристигането на Нимиц, който се очаква да чуе позицията на страната по предложенията, направени на 17-и т.м. в Ню Йорк, остават още само 3 дни.\r\nПревод и редакция:", "date": "2018.01.28", "title": "„Телма“ (Македония): Координационната среща на македонския държавно-политически връх завърши с оптимизъм, но без детайли за обществеността"}
{"url": "http://www.focus-news.net/news/2018/01/28/2482414/slavyanka-simitchiyska-inspektsiya-po-truda-blagoevgrad-imushtestveni-sanktsii-i-globi-za-47-600-leva-sa-nalozheni-na-narushiteli-prez-dekemvri-2017-g.html", "text": "Имуществени санкции и глоби за 47 600 лева са наложени от „Инспекция по труда“ – Благоевград на нарушители през декември 2017 г. Това каза за Радио „Фокус“-Пирин Славянка Симитчийска,  директор на Дирекция „Инспекция по труда“ – Благоевград.  „30 са наложените имуществени санкции и глоби, като средният размер на глобата от влезлите в сила наказателни постановления е 1641 лв. През месец декември Инспекцията по труда е извършила 24 броя проверки относно осигуряване на здраве и безопасност при извършване на строително-монтажни работи, включително и на обекти, на които се извършват дейности по санирането по Националната програма за енергийна ефективност на многофамилни жилищни сгради“, посочи Симитчийска. \r\nПо думите й в периода са констатирани 132 нарушения на трудовото законодателство. За отстраняването им са предприети принудителни административни мерки – издадени са 127 задължителни предписания и са обявени 5 постановления за лица, работили  без трудов договор. Съставени са 6 акта за административни нарушения, от които - 1 по Закона за здравословни и безопасни условия на труд и 5 - по Кодекса на труда. „Най-голям брой нарушения констатираме при санирането на сградите – липсата на квалификация и обучение на работниците и неизползването на личните предпазни средства“, коментира Симитчийска.\r\nЛора КАЛЧЕВА", "date": "2018.01.28", "title": "Славянка Симитчийска, Инспекция по труда – Благоевград: Имуществени санкции и глоби за 47 600 лева са наложени на нарушители през декември 2017 г."}
{"url": "http://www.focus-news.net/news/2018/01/28/2482416/izlachiha-dvamata-kandidati-za-vidinski-mitropolit-obzor.html", "text": "Епархийските избиратели излъчиха двама кандидати за Видински митрополит от предложената листа с достоизбираемите епископи, одобрена от Св. Синод. На проведените епархийските избори най-много гласове събраха Драговитийският епископ Даниил - 27 гласа, и Мелнишкият епископ Герасим – 26 гласа. Белоградчишкият епископ Поликарп, в подкрепа на когото инициативен комитет внесе в Светия синод над 6000 гласа, получи на епархийските избори 2 гласа. С по 2 гласа са и Агатополският епископ Йеротей и Константийският епископ Яков. Гласуваха 29 избиратели от 5-те духовни околии на Видинска епархия. \r\nАко на заседанието си на 3 февруари 2018 г. Св. Синод счете избора за валиден и проведен по надлежния ред, на 4 февруари ще се състои и Каноническият избор, при който от тези двама епископи, избрани от епархийските избиратели, митрополитите от Св. Синод начело със Светейшия патриарх Неофит ще изберат и утвърдят новия Видински митрополит. \r\nПо време на провеждането на епархийските избори пред сградата на Видинската митрополия се бяха събрали над 100 души, които организираха молитвено бдение в подкрепа на Белоградчишкият епископ Поликарп, който от 10 години служи във Видинска епархия. \r\nКой е Драговитийски епископ Даниил? Драговитийският епископ Даниил - Атанас Трендафилов Николов е роден на 2 Март 1972 г. в гр. Смолян. Завършва основно и средно образование в родния си град. През 1996 г. записва и учи Английска филология в СУ „Св. Климент Охридски“, а на следващата година пренасочва образованието си в Богословския факултет при същия университет.\r\nПрез 1997 г. е приет като послушник в Хаджидимовския манастир „Св. Георги“ под духовното ръководство на приснопаметния Неврокопски митрополит Натанаил. На 07.08.1999 г. е постриган от него в монашество, а на следващия ден е ръкоположен за йеродякон.\r\nПрез 2002 г. завършва задочно БФ на СУ „Св. Климент Охридски“.\r\nНа 21 юли 2004 г. е изпратен на послушание в Роженския манастир „Рождество Богородично“. На 27 ноември същата година е ръкоположен от епархийския му архиерей за йеромонах.\r\nНа 01 юни 2006 г. е възведен в архимандритско достойнство.\r\nПо решение на Св. Синод на 20 януари 2008 г. е хиротонисан за епископ с титлата Драговитийски в Патриаршеска катедрала ставропигиален храм-паметник „Св. Александър Невски“ и назначен за викарий на Неврокопския митрополит. Такъв остава до 15 юни 2010 г., когато по молба на митрополита на САЩ, Канада и Австралия Йосиф е назначен за негов викарий, която длъжност изпълнява до днес.\r\nКой е Мелнишкият епископ Герасим?Мелнишкият епископ Герасим  -  Александър Георгиев Георгиев е роден на 2 ноември 1979 г. в гр. София. Завършил е 31-во Средно училище за чужди езици и мениджмънт „Иван Вазов” в София и Националната академия за театрално и филмово изкуство „Кръстьо Сарафов”. Владее свободно немски, руски и английски език. На 09 декември 2009 г. е постриган за монах с името Герасим в Дивотинската св. обител „Св. Троица”. Ръкоположен е в йеродяконски и в йеромонашески чин от Знеполския епископ Йоан (сега Варненски и Великопреславски митрополит). По решение на Св. Синод бива изпратен на специализация в Москва. На 17 септември 2014 г. е възведен в архимандритско достойнство от Българския патриарх Неофит и по решение на Св. Синод от същия ден е назначен за Главен Секретар на Св. Синод.\r\nПо решение на Св. Синод от 20 май 2016 г. е назначен за Председател на Църковното настоятелство при Патриаршеска катедрала ставропигиален храм-паметник „Св. Александър Невски“. По единодушно решение на Св. Синод от 14 декември 2016 г. е хиротонисан за епископ с титлата Мелнишки на 18 декември 2016 г. в Патриаршеска катедрала ставропигиален храм-паметник „Св. Александър Невски”, като продължава своето служение на Гл. секретар на Св. Синод и Председател на ЦН при Патриаршеска катедрала ставропигиален храм-паметник „Св. Александър Невски”.", "date": "2018.01.28", "title": "Излъчиха двамата кандидати за Видински митрополит (ОБЗОР)"}
{"url": "http://www.focus-news.net/news/2018/01/28/2482418/vratsa-5889-narusheniya-na-trudovoto-zakonodatelstvo-sa-konstatirani-prez-2017-g-v-oblastta.html", "text": "5889 нарушения на трудовото законодателство са констатирани през 2017 г. в област Враца, съобщиха за Радио „Фокус“ – Видин от  Инспекция по труда- Враца. Издадените наказателни постановления след установени административни нарушения са за санкции за общо 317 000 лв. В 57 случая е констатирана липса на трудови договори на работещи  на различни обекти.  Най-много – 2722, са случаите  на липса на документация по трудовите правоотношения, заплащане на труда, работно време, отпуски, извънреден труд и др. 1799 са установените нарушения, свързани с организацията на здравословни и безопасни условия на труд,  а за липса на документи, инструктаж и обучение по безопасност на труда  нарушенията са  873.  \r\nИздадени са 5597 задължителни предписания, а спрените от експлоатация производствени линии са 89. През 2018 г. Продължават проверките, свързани със заплащането труда, регулярни проверки ще се извършват на  рисковите обекти и такива с висок трудов травматизъм. Интензивни ще са и проверките на новостроящи се сгради и сгради, включени в Програмата за енергийна ефективност на многофамилни жилищни сгради.", "date": "2018.01.28", "title": "Враца: 5889 нарушения на трудовото законодателство са констатирани през 2017 г. в областта"}
{"url": "http://www.focus-news.net/news/2018/01/28/2482419/sergey-genchev-urednik-na-yagodinskata-peshtera-prez-2017-godina-obektat-e-poseten-ot-41-000-dushi-s-blizo-2000-poveche-ot-turistite-prez-2016-g.html", "text": "През 2017 г. Ягодинската пещера е посетена от 41 000 души, като те са с близо 2000 повече от туристите през 2016 г. Това каза за Радио „Фокус“ – Смолян Сергей Генчев, уредник на обекта, който се стопанисва от Туристическо дружество \"Родопея\"-с. Ягодина. Той уточни, че основните посетители са българи, но има и чужденци, като преобладават израелските граждани. Генчев отбеляза, че около 6000 деца до 6-годишна възраст и инвалиди са посетили безплатно пещерата през изминалата година. Той подчерта, че „Ягодинската пещера“ е единствената пещера в България, до която е осигурен достъп за хора с увреждания. В нея има 350-метрова пешеходна зона, в която могат да влизат и хора с инвалидни колички. Всички хора с над 50 % инвалидност посещават пещерата безплатно, а тези с по-малък процент плащат само 2 лв., за да се насладят на красивите природни образувания. Генчев уточни, че безплатно в пещерата влизат и всички деца до 6-годишна възраст, а студентите и пенсионерите ползват отстъпка от таксата.\r\nПрез зимния период, „Ягодинската пещера“ няма много посетители, като обикновено минава по една група на ден. Зимата, обаче, е подходящ период за профилактика на обекта. Сега се изгражда отводнителен канал, от който има спешна нужда. По думи на Генчев това помага пещерата да не се наводнява при пълноводие на Буйновска река, като преди изграждането на канала при повишаване на речното ново 1/3 от нея е ставала недостъпна,. \r\nТой каза още, че продължава традицията да се сключват граждански бракове в пещерата. Вече има записани дати за две сватби през март и юли. През 2017 г. 17 двойки са си казали „да“ в „Ягодинската пещера“.\r\nНели ГЕРГЬОВСКА", "date": "2018.01.28", "title": "Сергей Генчев, уредник на Ягодинската пещера: През 2017 година обектът е посетен от 41 000 души, с близо 2000 повече от туристите през 2016 г."}
{"url": "http://www.focus-news.net/news/2018/01/28/2482417/ivitsa-dachich-protestnata-nota-ot-harvatiya-e-litsemerna-shte-im-izpratya-spisak-s-imenata-na-detsata-ubiti-sas-sarbosek.html", "text": "По повод протестната нота, която Хърватия връчи на Сърбия заради изложбата за лагера „Ясеновац“ в седалището на ООН, първият дипломат на Белград Ивица Дачич изрази учуденост от лицемерието на съседната държава, предава македонската агенция „Макфакс“.\r\nПред местни медии Дачич подчерта, че изложбата за усташкия концентрационен лагер край Ясеновац е трябвало да бъде организирана от Загреб, вместо от Белград, и увери, че в рамките на речта си при откриването й не е представил неверни факти и данни за него. \r\n„Какво не е наред с това? Казах, че това е единственият лагер в Европа, който не е бил под контрола на Хитлерова Германия, а под този на усташите, и че там хората са били убивани по зловещи начини\", отбеляза Дачич.\r\n„Тъй като те изпратиха нотата по факса, ще им изпратя препоръчано писмо с имената и фамилиите на 20 хил. деца, убити в Ясеновац и други концентрационни лагери. Те най-малкото трябва да мълчат в памет на тези жертви\", коментира Дачич.\r\n С изложбата за Ясеновац в Ню Йорк Сърбия „манипулира и разпространява неверни данни“, а страданията на жертвите, загинали в усташкия лагер в годините на Втората световна война, са използвани за „пропагандни цели“. Такава е позицията на Загреб по повод изложбата „Ясеновац – правото да не бъдеш забравен“, която Сърбия откри в седалището на ООН.\r\n„Министерството на външните и европейските работи осъжда опита със сръбската изложба за „Ясеновац“ помещение на ООН да се изполва за манипулиране и представене на неверни данни“, подчертаха от външнополитическото ведомство в Загреб, без да посочват кои части от изложбата са оспорени. \r\n„Изразяваме дълбоко уважение към всички жертви на режима на усташите от Втората световна война и категорично осъждаме всичките му престъпления, особено престъпленията, извършени в лагера „Ясеновац“. Същевременно и точно от пиетет към тези жертви, смятаме за напълно неприемливо използването на страданията в „Ясеновац“ за пропагандни цели\", се казва в изявление на хърватското правителство.\r\nСпоред Загреб организирането на изложби по такъв начин „не допринася за помирението, изграждането на доверие и развитието на добросъседстко сътрудничество в Югоизточна Европа\".Тереза Герова", "date": "2018.01.28", "title": "Ивица Дачич: Протестната нота от Хърватия е лицемерна, ще им изпратя списък с имената на децата, убити със „сърбосек“"}
{"url": "http://www.focus-news.net/news/2018/01/28/2482411/ombudsmanat-maya-manolova-i-eksperti-shte-konsultirat-rabotnitsite-ot-obuvna-firma-v-dupnitsa.html", "text": "Омбудсманът Мая Манолова ще посети утре, 29 януари 2018 г., град Дупница във връзка с поетия ангажимент към работниците от обувния цех „А. М. shoes“, чиито трудови права в рамките на години системно са нарушавани от различни фирми на двама италиански работодатели. Това съобщиха от пресцентъра на Омбудсмана на Република България. Екип на омбудсмана, на Главна инспекция по труда и Националния осигурителен институт ще консултират работниците в изнесена приемна от 13.30 часа в офиса на КНСБ на пл. „Свобода“ №1“ в Дупница.\r\nНа място ощетените служители ще могат да попълват молби за изплащане на трудовите възнаграждения от Фонда за гарантиране на вземанията на работници от фалирали предприятия.\r\nНа 25 януари 2018 г., в четвъртък, парламентарната комисия по бюджет и финанси към Народното събрание даде възможност на работници от предприятия по отношение, на които са започнали производства по несъстоятелност, да получат парите си от фонда.", "date": "2018.01.28", "title": "Омбудсманът Мая Манолова и експерти ще консултират работниците от обувна фирма в Дупница"}
{"url": "http://www.focus-news.net/news/2018/01/28/2482393/alsat-m-makedoniya-aleksis-tsipras-prodalzhava-da-e-posveten-na-razreshavaneto-na-spora-za-imeto-na-makedoniya.html", "text": "Срещите на премиера на Гърция Алексис Ципрас с лидерите на гръцките политически партии не са донесли позитивни сигнали, се казва в анализа на гръцката телевизия „Антена“ за епилога на консултациите по спора за името на Бившата югославска република Македония, предава скопският телевизионен канал „Алсат-М“.\r\nЛидерът на опозицията Кирякос Мицотакис вече открито се конфронтира с Ципрас, който има проблем с осигуряването на поддръжка и в собствената си управляваща коалиция.\r\nНо, първичният неуспех да изгради политически консенсус, изглежда, не е разколебал гръцкия премиер, който излезе със следното съобщение след срещите:\r\n„Обещавам, че през идния период ще работя с патриотична отговорност за постигането на взаимноприемливо решение... Отговорността е на гръцкото правителство, но моя лична отговорност е да затворя, колкото може повече точки на конфронтация и да изградя нова динамика, играейки водеща роля на Балканите“.\r\nКириакос Мицотакис – лидерът на най-голямата опозиционна партия Нова Демокрация, преди срещата с Ципрас заяви, че „няма да разделиме гражданите в Гърция, за да обединим тези в Скопие“. След това, той обвини Ципрас, че прави отстъпки без да осигури контра-придобивки. Забележки за процеса имат и други лидери. От това, че трябва да се промени Конституцията на Македония до критики, че Ципрас е бил длъжен да проведе консултациите по-рано.\r\nДокато критиките от опозицията са очаквани, проблем е позицията на младшия коалиционен партньор в правителството – АНЕЛ на Панос Каменос. Очаква се утре партията да излезе с позиция, но нейни членове вече заявиха, че няма да гласуват за име, в което е включен терминът „Македония“. Тази позиция е различна от позицията на СИРИЗА и е в противоречие на рамката, предложена от медиатора на ООН Матю Нимиц.\r\nПревод и редакция:", "date": "2018.01.28", "title": "„Алсат-М“ (Македония): Алексис Ципрас продължава да е посветен на разрешаването на спора за името на Македония"}
{"url": "http://www.focus-news.net/news/2018/01/28/2482415/faz-liderite-na-sayuza-hdshss-i-gsdp-provedoha-sreshta-predi-reshavashta-sedmitsa-na-koalitsionni-pregovori.html", "text": "Канцлерът Ангела Меркел (ХДС), председателят на Християнсоциалния съюз (ХСС) Хорст Зеехофер и лидерът на Германската социалдемократическа партия (ГСДП) Мартин Шулц проведоха консултации в Берлин преди началото на решаващата седмица на коалиционни преговори, съобщава националният ежедневник Die Frankurter Allgemeine Zeitung.\r\nПо-рано в неделя Меркел и Зеехофер разговаряха на четири очи в партийната централа на християндемократите във федералната германска столица. Във вечерните часове започна и срещата на работната група от 15 делегати на ХДС, ХСС и ГСДП. Очаква се информация за резултатите, постигнати в рамките на заседанието им.Тереза Герова", "date": "2018.01.28", "title": "FAZ: Лидерите на Съюза (ХДС/ХСС) и ГСДП проведоха среща преди решаваща седмица на коалиционни преговори"}
{"url": "http://www.focus-news.net/news/2018/01/28/2482421/die-zeit-gsdp-shte-predstavi-kandidati-za-ministri-edva-sled-glasuvaneto-na-koalitsionnoto-sporazumenie.html", "text": "Германската социалдемократическа партия (ГСДП) ще представи кандидатите си за министри, след като членовете й гласуват коалиционното споразумение със Съюза (ХДС/ХСС), съобщава националният ежедневник Die Zeit.\r\n„Преди всичко трябва да създадем условия, които да ни позволят да се присъединим към коалиция\", подчерта Шулц. „Това ще решават членовете, а след това ще се разбере кой може да влезе в правителството\", допълни лидерът на германските социалдемократи.\r\nНа този етап Шулц не пожела да разкрие дали самият той иска да бъде част от новия кабинет в Берлин. Тереза Герова", "date": "2018.01.28", "title": "Die Zeit: ГСДП ще представи кандидати за министри едва след гласуването на коалиционното споразумение"}
{"url": "http://www.focus-news.net/news/2018/01/28/2482423/predstoyashti-mezhdunarodni-sabitiya-za-29-yanuari-agentsiya-fokus.html", "text": "Министрите на ЕС се очаква да одобрят позицията на Брюксел за преходния период на Брекзит, което ще позволи да бъде даден старт на преговорите.\r\n*** Дейвид Дейвис ще представи пред министрите в Лондон информация за напредъка на преговорите с Брюксел за Брекзит.\r\n*** Проследяване на ситуацията с повишаването на водите на река Сена.\r\n*** Министър-председателят на Чешката република Андрей Бабиш ще се срещне с председателя на Европейската комисия Жан-Клод Юнкер.\r\n*** Държавният глава на Руската федерация Владимир Путин ще приеме за среща израелския министър-председател Бенямин Нетаняху.\r\n***", "date": "2018.01.28", "title": "Предстоящи международни събития за 29 януари (Агенция „Фокус“)"}
{"url": "http://www.focus-news.net/news/2018/01/28/2482420/ali-ahmeti-lider-na-dsi-sporat-za-imeto-tryabva-da-bade-reshen-po-modela-na-dogovora-za-dobrosasedstvo-s-balgariya.html", "text": "В интервю за гръцкия всекидневник Kathimerini лидерът на партията на „Демократичен съюз за интеграция“ (ДСИ) Али Ахмети предложи спорът между Скопие и Атина за името на Македония да бъде решен по модела, използван за Споразумението за сътрудничество и добросъседски отношения с България, с консенсус между двете правителства и чрез ратификация в двата парламента, предава скопската електронна медия „Мета“.\r\n„Най-добрият начин за преодоляване на този проблем е моделът на споразумението за добросъседски отношения между Скопие и София, като се постигне консенсус между двете правителства, а след това и ратификация в двата парламента“, заяви Ахмети в интервюто, като същевременно подчерта, че правителството и опозицията имат историческа отговорност да намерят решение и да поведат гражданите и страната към присъединяване към НАТО и Европейския съюз.\r\nПо отношение на предложенията, предоставени от специалния посланик на ООН Матю Нимиц, лидерът на ДСИ заяви, че правителството заедно с опозицията ги анализира и се опитва да намери положителен и конструктивен подход.\r\n„Включването на термина „Македония\" в името на нашата страна не представлява заплаха за териториалната цялост и суверенитет на Гърция“, увери Ахмети.Тереза Герова", "date": "2018.01.28", "title": "Али Ахмети, лидер на ДСИ: Спорът за името трябва да бъде решен по модела на договора за добросъседство с България"}
{"url": "http://www.focus-news.net/news/2018/01/28/2482422/ria-novosti-balgarski-moryak-e-priet-v-bolnitsa-v-kaliningrad.html", "text": "Български моряк е приет в болница в руския анклав Калининград, предава РИА Новости.\r\nОт регионалното ведомство по извънредни ситуации поясниха, че българският гражданин се е нуждаел от оказване на помощ от кардиолог.\r\n„В Центъра за управление по кризисни ситуации постъпи сигнал, че старши механик от кораба „Средна гора“ под български флаг се нуждае от помощ. Целият екипаж е от граждани на България. За оказване на помощ е задействан спасителният плавателен съд „Генерал Уилибин“ с трима спасители на борда“, обясни директорът на пресслужбата на регионалното министерство Алексей Баранов.\r\nБългаринът е транспортиран до брега, където са го поеле екипи на „Бърза помощ“. Морякът е имал проблеми със сърцето. Той е настанен в кардиологично отделение.Тереза Герова", "date": "2018.01.28", "title": "РИА Новости: Български моряк е приет в болница в Калининград"}
{"url": "http://www.focus-news.net/news/2018/01/28/2482424/aleksandar-vuchich-protestnata-nota-na-harvatiya-e-ravnoznachna-na-tova-germantsite-da-izpratyat-takava-na-evreite.html", "text": "Протестната нота, която Хърватия изпрати на Сърбия заради изявлението на министъра на външните работи Ивица Дачич при откриването на изложбата „Ясеновац – правото да не бъдеш забравен“, е равнозначна на това Германия да изпрати такава на евреите за отбелязването на Деня на Холокоста. Това заяви държавният глава на Сърбия Александър Вучич, съобщава скопското електронно издание МКД.\r\n„Бих искал да видя текста, но това е все едно Германия да пише на евреите за Деня на Холокоста“, подчерта Вучич в изявление от Истанбул за сръбски медии. \r\nВучич отбеляза, че от негова гледна точка е разбираемо Сърбия и Хърватия да имат проблем със събитията отпреди 27 г., но не и за такива, които са се случили преди повече от 70 г., в годините на Втората световна война. Съгласно думите му, е важно престъпленията да бъдат простени, но не и забравени, за да не се случат и на други народи. \r\nМинистерството на външните и европейски работи на Хърватия отправи нота до посолството на Сърбия в Загреб, в която изразява дълбоко възмущение от изявлението на вицепремиера и министър на външните работи на Сърбия Ивица Дачич, направено в централата на ООН в четвъртък при откриването на изложбата \"Ясеновац - правото да не бъдеш забравен“, припомнят от редакцията.Тереза Герова", "date": "2018.01.28", "title": "Александър Вучич: Протестната нота на Хърватия е равнозначна на това германците да изпратят такава на евреите"}
{"url": "http://www.focus-news.net/news/2018/01/28/2482426/deutsche-welle-aleksey-navalni-e-otnovo-na-svoboda.html", "text": "Критикът на Кремъл Алексей Навални, задържан няколко минути след присъединяването си към демонстрация в подкрепа на „стачката на избирателите“, е отново на свобода. Съответната информация съобщи самият той в социалната мрежа „Туитър“, предава Deutsche Welle в руската си редакция.\r\n„Пуснаха ме. Благодаря на всички, които ме подкрепиха и стояха пред отдела. Слушах вашите скандирания, страхотни сте“, написа руският опозиционен политик в „Туитър“.\r\nСъгласно думите на адвоката му Олга Михайлова, Навални е освободен без съставянето на протокол. Тереза Герова", "date": "2018.01.28", "title": "Deutsche Welle: Алексей Навални е отново на свобода"}
{"url": "http://www.focus-news.net/news/2018/01/28/2482425/redzhep-tayip-erdogan-turtsiya-shte-prochisti-tsyalata-siriyska-granitsa.html", "text": "Държавният глава на Турция Реджеп Тайип Ердоган увери, че цялата граница със Сирия ще бъде „прочистена“, предава Reuters.\r\n„Стъпка по стъпка ще прочистим цялата наша граница“ със Сирия, подчерта Ердоган в рамките на реч, изнесена, след като армията превзе стратегически хълм в рамките на операцията „Маслинова клонка“ в района на Африн.\r\nПо-рано през седмицата турският президент заяви, че армията може да разшири операцията в Сирия в посока границата с Ирак, за да изтласка от региона членовете на „Народните отряди за защита“.Тереза Герова", "date": "2018.01.28", "title": "Реджеп Тайип Ердоган: Турция ще прочисти цялата сирийска граница"}
{"url": "http://www.focus-news.net/news/2018/01/28/2482228/stolichna-obshtina-vavezhda-zelen-bilet-za-patuvane-s-gradski-transport-zaradi-previsheniya-na-nivata-na-fini-prahovi-chastitsi.html", "text": "Във връзка с реализираните от предходните дни превишения на нивата на фини прахови частици и високи стойности в първите часове днес Столична община, чрез Център за градска мобилност, въвежда за 28 януари 2018 г., специален „Зелен билет” за пътуване с градски транспорт. Това съобщиха от пресцентъра на Столична община.\r\nЗа намаляване на замърсяването и насърчаване използването на градски транспорт в днешния ден Столична община въвежда „Зелен билет“ за пътуване в градския транспорт на цена от 1 лв. за целия ден за всички линии. Мярката беше одобрена с решение на Столичен общински съвет на 25 януари тази година. \r\nСтолична община призовава настойчиво гражданите да използват градския транспорт за своето придвижване. Особено внимание се обръща на собствениците на автомобили с екологичен клас под ЕВРО5, да ограничат придвижването с тях. \"В случай, че използвате личния си автомобил, Ви молим да не оставяте двигателя включен при престой по-дълъг от 3 минути.\r\nПризоваваме домакинствата, които се отопляват на дърва и въглища, при възможност да използват електрически уреди за отопление или друго екологично отопление\", съобщиха от Столична община.\r\nСтоличен инспекторат продължава извършването на проверки за нерегламентирано събиране и горене на отпадъчни материали в града. \r\nСъветите на лекарите са гражданите с респираторни заболявания, както и малките деца, и възрастните хора, да избягват продължителен престой на открито. При ходене пеша изберете маршрут, който не е покрай големите градски булеварди.", "date": "2018.01.28", "title": "Столична община въвежда „Зелен билет” за пътуване с градски транспорт заради превишения на нивата на фини прахови частици"}
