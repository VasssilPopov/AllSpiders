{"url": "http://www.focus-news.net/news/2019/02/19/2625552/kyustendil-desetki-zhiteli-na-grada-uchastvaha-v-otkrit-dialog-s-kmeta-petar-paunov-i-nachalnika-na-ohranitelna-politsiya-vasil-pargov.html", "text": "Десетки жители на Кюстендил участваха в открит диалог с кмета Петър Паунов и началника на отдел „Охранителна полиция” в Областната дирекция на МВР Васил Паргов, предаде репортер на  Радио „Фокус” – Кюстендил . Срещата се състоя на централния площад „Велбъжд”. Първоначално кметът Петър Паунов изнесе информация относно причините, довели до масовото сбиване пред заведение в града и последвалото убийство на 35-годишен мъж на централната улица „Цар Освободител”. Стана ясно, че в сутрешните часове на 17 февруари един от клиентите на заведението, който е от известен цигански род, е поискал подкрепа от страна на негови роднини и познати по телефона, които след броени минути са пристигнали с две коли от циганката махала. Уличеният в убийството 19-годишен младеж е носел газов пистолет и хладно оръжие. Пистолетът му е бил отнет от охраната на заведението, но той е догонил част от участниците в сбиването и е намушкал смъртоносно 35-годишния Валери Дъбов.  \r\nПрисъстващите на площада хора поискаха повече действия и попитаха каква е причината криминално проявени лица да са на свобода. Кметът Петър Паунов посочи, че това е настоящото законодателство и в случай, че хората имат конкретни предложения за промяна – той е готов да ги предложи. Хората се оплакаха, че в социалните мрежи получават заплахи от страна на циганския етнос. Представителят на полицията обясни, че прокуратурата може да се самосезира по този повод. Беше отправен и въпрос, защо проверките на институциите в търговски обекти на територията на циганската махала в Кюстендил се извършват при засилено присъствие на служители на Районното управление на МВР и на Дирекция „Жандармерия”. Беше посочено, че полицията трябва да окаже съдействие на институциите, ако това е поискано от тяхна страна. Кметът Паунов даде отговор и на въпроса за движението на циганските каруци, конфискуваните животни и превозни средства, както и наложените глоби. \r\nВенцеслав ИЛЧЕВ", "date": "2019.02.19", "title": "Кюстендил: Десетки жители на града участваха в открит диалог с кмета Петър Паунов и началника на „Охранителна полиция” Васил Паргов"}
{"url": "http://www.focus-news.net/news/2019/02/19/2625548/mvnr-na-rusiya-moskva-prizovava-kuratorite-na-kiev-da-go-sdarzhat-ot-voenni-avantyuri.html", "text": "Русия призовава западните куратори на Украйна да сдържат нейното ръководство, за да го предпазят от военни приключения. Това се посочва в коментар на Министерството на външните работи на Руската федерация, цитирано от информационната агенция  TACC . \r\n„Вчера [18 февруари] бе извършено ново престъпление в Донецк - три взрива са избухнали в града, два от които са в непосредствена близост до резиденцията на наблюдателите на Специалната мониторингова мисия (СММ) на Организацията за сигурност и сътрудничество в Европа (ОССЕ). За щастие, никой не е ранен. Призоваваме западните куратори на Украйна да сдържат нейното ръководство от военни авантюри, изпълнени с катастрофални последици“, отбелязва външнополитическото ведомство в Москва,  \r\nУкраинските власти са готови по всяко време да разпалват конфликта в Донбас, независимо от каквито и да било жертви, допълват още от МВнР на Русия. \r\n„Всичко това [нарушения на човешките права, преследване на църквата и т.н.] се случва на фона на въоръжения конфликт в Донбас. Киев е готов да го разпали с нова сила по всяко време, независимо от жертвите, за да върне региона отново под свой контрол”. Тереза Герова", "date": "2019.02.19", "title": "МВнР на Русия: Москва призовава кураторите на Киев да го сдържат от военни авантюри"}
{"url": "http://www.focus-news.net/news/2019/02/19/2625549/sport-verona-i-matey-kaziyski-postignaha-13-ta-pobeda-za-sezona-v-italiya.html", "text": "Българският волейболист Матей Казийски и Калцедония Верона постиганаха 13-та победа в италианското първенство. Възпитаниците на старши треньора Никола Гърбич се наложиха като домакини над Итас Трентино Тренто с 3:2 гейма (в отделните части 21:25, 25:21, 21:25, 25:18, 16:14) в мач от 21-и кръг на шампионата. Казийски отбеляза 24 точки за отбора си.  \r\nТака Верона заема шестата позиция във временното класиране с актив от 37 точки. Тренто е втори с 51 точки.", "date": "2019.02.19", "title": "Спорт: Верона и Матей Казийски постигнаха 13-та победа за сезона в Италия"}
{"url": "http://www.focus-news.net/news/2019/02/19/2625547/galya-zaharieva-komisiya-po-obrazovanieto-i-naukata-v-narodnoto-sabranie-prez-poslednite-godini-uchilishteto-se-promeni-i-tazi-promyana-se-useshta-osezaemo.html", "text": "През последните години училището се промени и тази промяна се усеща осезаемо. Това каза в Пазарджик по време на дискусия по темата „Образование и мотивация на младите хора за повече знания и перспективи за развитието на България и Европа“ заместник-председателят на Комисията по образованието и науката в 44-то Народно събрание Галя Захариева, предаде репортер на  Радио „Фокус“ – Пазарджик . По думите й сериозна част от решенията, които се вземат в страната ни като част от Европейския съюз, влияят благотворно и върху образователната ни система.  \r\n„Правителството провежда последователна политика и тя дава своите резултати. От далечната 2007 година, когато учителите стачкуваха, сега нещата са променени сериозно – увеличени са средствата за работни заплати на педагозите, тези за тяхната квалификация, получаваме подкрепа за работа по различни национални програми, а също и по такива на Европейския съюз“, посочи Захариева. Тя даде като пример област Пазарджик, където над 10 милиона лева са вложени за обновяването на 6 училища и 4 детски градини. „Променени са сгради, кабинети, пособия, развитие на образователния процес. Всичко това дава реални възможности да отговорим на съвременните изисквания, да имаме достатъчно модерни условия за качествено образование“, допълни Захариева. Тя подчерта и ролята на учителите, които винаги са били не само източник на знания за своите ученици, но и хора, които са ги възпитавали и насочвали в живота. \r\nВаня НИКОЛОВА", "date": "2019.02.19", "title": "Галя Захариева, Комисия по образованието и науката в Народното събрание През последните години училището се промени и тази промяна се усеща осезаемо"}
{"url": "http://www.focus-news.net/news/2019/02/19/2625554/faz-broyat-na-tarseshtite-ubezhishte-v-germaniya-otnovo-se-uvelichava.html", "text": "Броят на търсещите убежище в Германия отново се увеличава, макар и леко, отбелязват в редакцията на националния ежедневник  Die Frankfurter Allgemeine Zeitung .  \r\nПо данни на Министерството на вътрешните работи в Берлин, през месец януари закрила в Германия са потърсили около 14 500 чужденци. Федералната служба за миграция и бежанци е приела около 2500 последващи молби. Това са 6500 заявления повече, отколкото през декември миналата година. \r\nОт редакцията подчертават, че една от възможните причини за увеличаването на броя на кандидатите за закрила е фактът, че през декември има по-малко работни дни заради празниците, следователно може да бъдат обработени по-малък брой молби. Въпреки това през миналия месец е имало около 3000 заявления повече, отколкото през ноември 2018 г. Тереза Герова", "date": "2019.02.19", "title": "FAZ: Броят на търсещите убежище в Германия отново се увеличава"}
{"url": "http://www.focus-news.net/news/2019/02/19/2625577/b92-sarbiya-sarbiya-e-platila-700-miliona-ot-dalga-na-kosovo-i-shte-prodalzhim-da-plashtame.html", "text": "В изминалите 20 години Сърбия е изплатила около 700 милиона евро от дълга на Косово и ще продължим да го правим“, това е заявил във вторник външният министър на Сърбия Ивица Дачич, информира на електронната си страница белградското радио  В92 . \r\nПреди 11 години косовските албанци едностранно обявиха независимостта на сръбската провинция, но Сърбия продължава този акт като нарушение на нейната Конституция и териториален интегритет и суверенитет.  \r\n\"Когато трябва да се плаща дълга, те са част от Сърбия. Когато има собственост и имот да се вземе, тогава се обявяват за независима държава,\" е казал пред репортери в Белград Дачич по адрес на поведението на косовските албанци. Освен това е пояснил, че като дълг и заеми има още 200 милиона евро, които Сърбия ще продължи да изплаща на кредиторите.  „Чакат ние да платим, а те знаят да казват само „почваме от утре“. Трепча, комплексът от рудници в северната, предимно сръбска част на Косово, е наш. Те твърдят, че са независима държава, но не искат да си плащат дълговете,“ добавя Дачич.    Ивелина Ватова", "date": "2019.02.19", "title": "B92 (Сърбия): \"Сърбия е платила 700 милиона от дълга на Косово и ще продължим да плащаме \""}
{"url": "http://www.focus-news.net/news/2019/02/19/2625546/prof-mihail-konstantinov-deputatite-da-zapochnat-obsazhdaneto-na-vneseniya-ot-gerb-zakonoproekt-za-promeni-v-ik-i-da-preminat-kam-glasuvaneto-im-sled-reaktsiyata-na-darzhavniya-glava.html", "text": "Депутатите да започнат обсъждането на внесения от ГЕРБ законопроект за промени в ИК и да преминат към гласуването им след реакцията на държавния глава. Това каза за обзорното предаване „Това е България“ на  Радио „Фокус“  политическият анализатор проф. Михаил Константинов. Той обясни, че в противен случай се създава юридически казус да се отменят текстове на документ, който все още не съществува. Проф. Константинов определи като правилното решение с  преходни и заключителни законови разпоредби да се укаже, че сегашната ЦИК ще произведе изборите за европарламент. Според него скандалите около Изборния кодекс са били абсолютно излишни и ще окажат лошо влияние върху репутациите на политическите сили. „Идва момент на отвращение у народа от неговите политици. Съществува огромна пропаст между народа и политиците, които са приемани за лоши. Тази пропаст е недопустима, а тя се разширява все повече. Необходимо е тя да се свие и да изчезне. В момента много голям шанс би имал несистемен играч, но друг въпрос е, какво ще произлезе от това. Виждали сме как завършват новите играчи. Управляващите губят престиж и подкрепа, но и опозицията не печели“, коментира той. Проф. Михаил Константинов призова българските политици да се осъзнаят, да се смирят да помислят какво е завещал Апостола на свободата, чиято  кончина отбелязваме днес. \r\nЦоня СЪБЧЕВА", "date": "2019.02.19", "title": "Проф. Михаил Константинов: Депутатите да започнат обсъждането на внесения от ГЕРБ законопроект за промени в ИК и да преминат към гласуването им след реакцията на държавния глава"}
{"url": "http://www.focus-news.net/news/2019/02/19/2625555/tass-es-otdelya-nad-18-miliona-evro-za-venetsuela.html", "text": "Лидерът на венецуелската опозиция Хуан Гайдо обяви, че няколко страни от Европейския съюз ще предоставят финансова помощ на страната в размер над 18 млн. евро, предава  TACC . \r\n„След срещата с европейските посланици съобщаваме за отделянето на повече от 18 млн. евро за хуманитарна помощ [за Венецуела]. Средствата ще предоставят правителствата на Великобритания, Германия, Италия, Испания и Франция. Благодаря за подкрепата за нашата борба за живота на хиляди венецуелци“, написа Гуайдо в профила си в социалната мрежа „Туитър“. \r\nПо данни на местни медии, страните от Общността ше изправят в латиноамериканската страна около 70 тона медикаменти.  Тереза Герова", "date": "2019.02.19", "title": "ТАСС: ЕС отделя над 18 милиона евро за Венецуела"}
{"url": "http://www.focus-news.net/news/2019/02/19/2625556/desislav-chukolov-vsichki-narodni-predstaviteli-ot-pp-ataka-shte-badat-v-parlamenta-i-shte-uchastvat-v-saotvetnite-debati.html", "text": "Всички народни представители от ПП „Атака“ ще бъдат в парламента и ще участват в съответните дебати. Това каза за  Агенция „Фокус“  зам.-председателят на ПП „Атака“ и секретар на ПГ на „Обединени патриоти“ Десислав Чуколов във връзка осигуряването на кворума в Народното събрание. „Както знаете, аз съм заместник-председател на ПП „Атака“ и това, което мога да уверя и вашите слушатели и читатели, както и коалиционните ни партньори е, че народните представители от ПП „Атака“ утре ще бъдат в Народното събрание, където им е мястото, където ги е избрал българският народ и където те ще упражнят това, за което са избрани. А именно – да бъдат там, да гласуват и да се съобразяват с това кое е правилно и кое не. Всички народни представители от ПП „Атака“ ще бъдат там, ще участват в съответните дебати, ще вземат отношение“, коментира Чуколов.  \r\n„Казал съм на колегите си, че всички ангажименти, които са извън страната, има такива, но ангажиментът ни е към българския народ, а не към някаква чужда организация“, подчерта той.  \r\nЧуколов допълни, че неговият призив е към другите партии, които са в коалиция „Обединени патриоти“ и към самата ПП ГЕРБ, както и към всички останали партии. „Когато един народен представител бъде избран за такъв, той представлява българския народ. Нека да влезе в това задължение и да представлява българския народ, както и собствената си партия. Днес разговарях и с ВМРО и НФСБ и моят призив към тях беше да подсигурят плътното участие на всички народни представители, избрани от тяхната квота и да бъдат в пленарна зала. Доколко това ще го изпълнят и ще се съобразят с това, че наистина трябва да бъдат в пленарна зала и на работното си място, това е тяхна отговорност. Ние от „Атака“ не можем да носим отговорност за това“, заяви депутатът.  \r\nПопитан дали е получил някакви заявки от страна на ВМРО и НФСБ за осигуряването на кворума, той отговори, че е получил доста неубедителни обещания. „Не съм оптимист, но все пак заявката си е заявка, тя е отправена и стои и ще бъда отправена отново и отново“, каза още Десислав Чуколов. \r\nЛюба АЛЕКСИЕВА", "date": "2019.02.19", "title": "Десислав Чуколов: Всички народни представители от ПП „Атака“ ще бъдат в парламента и ще участват в съответните дебати"}
{"url": "http://www.focus-news.net/news/2019/02/19/2625559/rtk-live-kosovo-ramush-haradinay-obyavi-namalyavane-na-broya-na-ministrite.html", "text": "Премиерът на Косово Рамуш Харадинай обяви намаляване на броя на министрите в кабинета в Прищина, предава  RTK . Съответното решение Харадинай направи публично достояние след среща с Комисията по реда на Закона за правителството. \r\n„С този закон ние не само правим механично намаляване на броя на избраните хора, но правим крачка напред, като по този начин определяме отговорността на всеки един и на всеки един начин на изпълнение на задълженията, на отчитането. Не оставяме никакъв вакуум, когато става дума за управлението”, подчерта министър-председателят на най-младата държава на Балканите.", "date": "2019.02.19", "title": "RTK Live (Косово): Рамуш Харадинай обяви намаляване на броя на министрите"}
{"url": "http://www.focus-news.net/news/2019/02/19/2625550/volen-siderov-ataka-za-da-ima-kvorum-a-ne-haos-e-neobhodimo-patuvaniyata-na-koalitsionnite-partnyori-da-sprat.html", "text": "За да има кворум, а не хаос, е необходимо пътуванията на коалиционните партньори да спрат. Това каза за обзорното предаване „Това е България“ на  Радио „Фокус“  председателят на ПГ на „Обединени патриоти“ и лидер на ПП „Атака“ Волен Сидеров. „Пътуванията трябва да се спрат. На Коалиционния съвет аз предложих следното: да кажат нашите партньори на европейските колеги, че нашите депутати няма известно време да присъстват на форумите им, защото вие решете и изберете сами – стабилност или хаос? Ако искате стабилност, ние трябва да стоим в пленарната зала и да осигуряване мнозинството, не само кворума, а и гласуванията. Ако искате непрекъснато да пътуваме във всички форуми, то тогава няма да имаме кворум, няма да имаме мнозинство“, каза той. Според Волен Сидеров западните партньори биха разбрали това решение.  \r\nЦоня СЪБЧЕВА", "date": "2019.02.19", "title": "Волен Сидеров, „Атака”: За да има кворум, а не хаос, е необходимо пътуванията на коалиционните партньори да спрат"}
{"url": "http://www.focus-news.net/news/2019/02/19/2625127/kardzhali-suhi-sa-patnite-nastilki-v-oblastta.html", "text": "Сухи са пътните настилки в област Кърджали. Това съобщиха за Радио „Фокус“ от Областното пътно управление. През нощта е имало частични заледявания в някои участъци на усойни места в районите на Черноочене, Йончево, Мост и Даладжа, които са обработени. Тази сутрин – лека слана в Кирково, към Маказа, и Овчево, Джебелско. Температурите са от -3 до +5 градуса. Времето е ясно, без мъгли и вятър. \r\nДарина ДЕЕНИЧИНА", "date": "2019.02.19", "title": "Кърджали: Сухи са пътните настилки в областта"}
{"url": "http://www.focus-news.net/news/2019/02/19/2625558/a1-on-makedoniya-okolo-70-hilyadi-migranti-se-dvizhat-kam-es-predupredi-saraevo.html", "text": "Министърът на сигурността на Босна и Херцеговина Драган Мектич предупреди, че в Гърция има близо 70 000 мигранти, които се движат към страните от Европейския съюз, предава македонската електронна медия  A1 On .  \r\nМектич бе категоричен – данните пораждат безпокойство в Босна и Херцеговина, тъй като има възможност мигранти по пътя към ЕС да изберат т.нар. Балканския маршрут, който минава през страната. Не само трафикът на мигранти е проблем за Сараево, но и „ежедневният приток“ на търсещи убежище от Турция в Гърция.  \r\n„Ежедневният приток на мигранти от Турция към Гърция е близо 300 души. Предполага се, че ще имаме сериозни проблеми. Няма конкретни решения за мигрантската криза. Босна и Херцеговина ще продължи да бъде жертва на проблема. Търсим решения“, добави Мектич. \r\nТурският вътрешен министър Сюлейман Сойлу разкри, че миналата година властите на Анкара са възпрепятствали опита да се отправят към Европа на 268 003 мигранти. Броят им през първите пет седмици на тази година е 16 523. \r\nНа пресконференцията след срещата със Сойлу Мектич говори и за проблема с мигрантите в северозападната част на Босна и Херцеговина, където голям брой търсещи убежище се надяват да се прехвърлят в Хърватия. „Някои от тези мигранти ще бъдат върнати в Сараево тази седмица. Не можем да затворим мигрантските центрове. По този начин няма да решим нищо“, подчерта Мектич. \r\nТой също така съобщи, че сред мигрантите, настанени в приемни центрове, са  идентифицирани шестима души, които „по някакъв начин са свързани с тероризма и някои терористични дейности\".  \r\n„В момента те са в имиграционен център. Проверяват се други данни и други факти. Влезли са незаконно в Босна и Херцеговина. Ще решим съдбата им“, увери министърът.  Тереза Герова", "date": "2019.02.19", "title": "А1 On (Македония): Около 70 хиляди мигранти се движат към ЕС, предупреди Сараево"}
{"url": "http://www.focus-news.net/news/2019/02/19/2625054/ria-novosti-v-sarbiya-sa-izrazili-bezpokoystvo-ot-prevaorazhavaneto-na-kosovskata-armiya.html", "text": "Трансформацията на лековъоръжените Сили за сигурност на Косово (ССК) в пълноценна армия и превъоръжаване на тези сили увеличава заплахата за регионалната стабилност, заявява пред  РИА Новости  Марко Джурич, директор за Косово и Метохия в Канцеларията на правителството в Белград. \r\nПрез декември 2018 г. косовските депутати утвърдиха пакет от законопоректи за преобразуване на ССК в пълноценна армия, според които Прищина ще разполага с 5 000 действащи военно служащи и с 3 000 резервисти. В косовския бюджет за 2019-та са предвидени 58 милиона и половина евро за въоръжение, оборудване и обучение на войската. \r\n\"СБК от дълго време са оборудва и обучава от няколко западни държави. Досега тази подкрепа се изразяваше в доставка на стрелково оръжие и леки бронирани транспортни средства , е заявил Джурич. \r\nСпоред него, така се създава „голяма заплаха за сръбския народ и за целия регион“, това е грубо нарушение на международното право, а именно на Резолюция 1244 на Съвета за сигурност на ООН  и Военно-техническото съглашение, подписано в Куманово, според което се постига пълна демилитаризация на албанските военизирани структури и като единствена въоръжена сила в Косово се признава емждународният контингент под егидата на НАТО – КФОР.  Ивелина Ватова", "date": "2019.02.19", "title": "РИА Новости: В Сърбия са изразили безпокойство от превъоръжаването на „косовската армия“"}
{"url": "http://www.focus-news.net/news/2019/02/19/2625553/predsedatelyat-na-parlamenta-tsveta-karayancheva-i-narodni-predstaviteli-uchastvaha-vav-vazpomenatelnata-tseremoniya-v-sofiya-po-povod-146-godini-ot-gibelta-na-vasil-levski.html", "text": "Председателят на парламента Цвета Караянчева и народни представители участваха във възпоменателната церемония в София по повод 146 години от гибелта на Васил Левски. Това съобщиха от пресцентъра на  Народното събрание . \r\nПред паметника на Апостола на свободата бяха поднесени венци и цветя. С минута мълчание десетки граждани и политици почетоха паметта на Васил Левски.", "date": "2019.02.19", "title": "Председателят на парламента Цвета Караянчева и народни представители участваха във възпоменателната церемония в София по повод 146 години от гибелта на Васил Левски"}
{"url": "http://www.focus-news.net/news/2019/02/19/2625557/d-r-svetla-atanasova-regionalen-istoricheski-muzey-veliko-tarnovo-levski-e-lezhal-v-tarnovskiya-zatvor-ot-28-do-31-dekemvri-1872-godina-sled-zalavyaneto-mu-v-kakrinskoto-hanche.html", "text": "Левски е лежал в търновския затвор от 28 до 31 декември 1872 година, след залавянето му в Къкринското ханче. Това каза в интервю за  Радио „Фокус“ – Велико Търново  д-р Светла Атанасова, уредник в Регионалния исторически музей във Велико Търново, по повод 146 години от обесването на Апостола. Тя посочи, че първоначално ловешкият каймакамин не успява да установи самоличността на заловения бунтовник. Поради тази причина го изпраща за разпознаване в Търново. На следващия ден Левски е доведен в Търново и затворен в търновския затворен заедно със своите другари Никола Цветков – Бакърджийчето и Христо Цонев – Латинеца. Той бил въдворен в самостоятелна килия, за да не общува с останалите затворници. „Според известните исторически факти той не е бил подлаган на мъчения. Някой историци твърдят, че причината за това е свързана с желанието той бъде запазен жив за предстоящия процес в София. Разпитван е три пъти в сградата на турския конак, днешния Музей „Възраждане и Учредително събрание“. На третия път той признава своята самоличност, а е и разпознат от представителя на турския  меджлис – Стефан Карагьозов. Левски се е срещал и преди това със Стефан Карагьозов, който е предоставял средства за нуждите на вътрешната революционна организация“, посочи д-р Светла Атанасова. \r\nТя допълни, че дейността на Левски е пряко свързана със създаването на Търновския революционен комитет през 1869 – 1870 година. Според известни източници в Търново Апостолът на Свободата е пребивавал поне два-три пъти. Срещал се е със свои съратници, сред които Матей Преображенски и Христо Иванов – Големия. \r\nД-р Светла Атанасова отбеляза също, че съратниците на Левски в Търново са направили два опита за неговото освобождаване. Тя подчерта, че залавянето му всяло смут в редиците на Търновския революционен комитет. На извънредно извънредно заседание членовете му, сред които Христо Иванов – Големия, Иван Хаджидимитров – Заралията, Христо Караминков, решават да проверят какво е здравословното състояние на Апостола и да предприемат мерки за неговото освобождаване. „Тези данни са отразени в спомените на Христо Иванов – Големия. И днес голяма част то историците обаче оспорват твърдението, че е организирано бягство от затвора. Според спомените на Христо Иванов- Големия са правени два опита за освобождаването на Левски“, допълни д-р Светла Атанасова.  Тя припомни, че единият план е предвиждал Конакът да бъде запален с факли и в суматохата затворниците да избягат. Вторият опит за освобождението на Левски е направен на пътя между Търново и Севлиево. „Той предвиждал да бъде нападнат търновският конвой, който ескортира Левски до София. За съжаление обаче конвоят потегля от търновския затвор по-рано от предвидения час, така че засадата остава напразна. Когато пристигат на място нашите революционни дейци се оказва, че той вече е минал по този път и се е отправил за София“, посочи д-р Светла Атанасова. \r\nНадежда КРЪСТЕВА", "date": "2019.02.19", "title": "Д-р Светла Атанасова, Регионален исторически музей – Велико Търново: Левски е лежал в търновския затвор от 28 до 31 декември 1872 година, след залавянето му в Къкринското ханче"}
{"url": "http://www.focus-news.net/news/2019/02/19/2625055/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Две седмици преди годишнината от изчезването/атаката с нервнопаралитично вещество срещу бившия полковник от Главното разузнавателно управление (ГРУ) на Русия Сергей Скрипал в Солсбъри, Великобритания, някой закачи голямо руско знаме на градската катедрала през нощта, а жителите на градчето възприеха това като подигравка към претърпените изпитания през последната година, пише  американското издание The New York Times . \r\nСнимките на руския флаг, развяващи се от скеле около катедралата, бяха широко разпространени в социалните медии в неделя сутринта. \r\nВикарият на Солсбъри Николас Пападопулос заяви,че това е „изключително глупаво“. \r\nПо неговите думи, „това е подигравка към огромните лични трагедии и щетите, нанесени на града от безпрецедентните атаки с нервно-паралитично вещество в Солсбъри миналата година“. \r\nНе става ясно кой се е изкачил на скелето, обграждащо сградата, за да постави знамето, което набързо е премахнато в неделя сутринта. Флагът е предаден на полицията, съобщиха от катедралата.  \r\n„Каква глупост“, заяви депутатът от Консервативната партия Джон Глен в „Туитър“. „Това е подигравка със сериозните събития, които, за съжаление, Солсбъри преживя миналата година. \r\n„Ню Йорк Таймс“ отбелязва, че случаят е обект на хумор в Русия. \r\n„Руските власти, които отрекоха отговорността за нападението срещу г-н Скрипал, взеха предизвикателен, подигравателен тон по време на разследването, дори когато нападателите бяха разкрити, че са били отличени служители на руската военна разузнавателна служба“, пише изданието. \r\nВестникът е възмутен още от това, че руската държавна Russia Today е изпратила шоколадови модели на катедралата в Солсбъри на другите новинарски медии по време на празниците. \r\nАвторът е най-раздразнен от това, че миналия месец руски производител на настолни игри е пуснал такава, наречена „Нашите в Солсбъри“ („Наши в Солсбери“), в която участниците вървят по предполагаемия път на предполагаемите извършителите на нападението Александър и Анатоли и в крайна сметка достигат до въпросното английско градче. \r\n„Може да се каже, че това беше идея, с която да отговорим на Западните медии“, заяви Михаил Бобер, който е съставил играта. \r\n***  Петима американци са арестувани в Хаити по обвинения, че са организирали заговор, пише  електронното издание на вестник Washington Examiner . \r\nНе е ясно дали на петимата неназовани граждани на САЩ е наложена мярка за неотклонение. Двама други чужди граждани и един хаитянин също са задържани, заяви външният министър на Хаити Бочит Едмънд пред CNN. \r\nАрестите идват четири дни, след като Държавният департамент издаде предупреждение да не се пътува в карибската страна. \r\n„Не пътувайте в Хаити заради престъпността и гражданските вълнения“, препоръча на американците Държавния департамент като издаде предупреждение ниво 4 (най-високото). „В момента има широко разпространени, непредвидими и включващи насили демонстрации в Порт-о-Пренс и на други места в Хаити... Протестите, изгарянето на гуми и блокирането на пътища са чести и непредвидими. Тежки престъпления, като въоръжен грабеж, са мого чести. Местната полиция може да няма ресурси да реагира ефективно на сериозни престъпни инциденти, а аварийното реагиране, включително линейките, са ограничени, или несъществуващи“. \r\nПрезидентът на Хаити Жовенел Моис встъпи в длъжност преди две години, но е подложен на силна обществена критика заради инфлацията и корупцията в правителството, което доведедо протести, които според съобщенията са станали смъртоносни през последната седмица. \r\n***  Страните, които искат да спасят Сирия, трябва да имат предвид, че ще си имат работа с държавния й глава Башар Асад. Това подчерта говорителят на Кремъл Дмитрий Песков в интервю за турския вестник  Hurriyet . \r\n„[Башар ал-] Асад е законният президент на Сирия; той е лидер на тази страна. Може и да не го харесвате. Той е държавен лидер, има хора, въоръжени сили и разузнаване. Ако искате да бъдете сред държавите, които желаят да спасят съдбата на Сирия, трябва да си имате работа с Асад. Няма друг начин. Западните страни правят грешки през цялото време, но ние не трябва да правим същите грешки. Имаше [бившия либийски диктатор Муамар] Кадафи… Казаха му, че е лош човек, а по-късно бе убит. Страната също беше убита заедно с него“, коментира Песков пред турското издание. \r\nСлед това говорителят на Кремъл допълни: „Сега казват, че Мадуро е лош човек и че трябва да го сменим. Ами ако утре те кажат, че не искат Ердоган или Путин? Какво се случва тогава? Кой има право да взема решения по такива въпроси? Не трябва да правим грешка“, предупреди Песков. \r\nТой коментира и изтеглянето на американските войски от Сирия. На въпрос дали вярва в намеренията на Вашингтон, Песков подчерта: „САЩ станаха най-непредсказуемата държава. Например, нашият президент е президент, той прави това, което казва, и кара другите да правят това, което той казва. САЩ се намират в дълбока криза, ние разбираме трудностите, през които преминават, но и с нетърпение чакаме… Къде ще се изтеглят, ще ги замени ли друг, на кого ще оставят оръжията, ще продължи ли тяхното присъствие? Когато се изтеглят, тяхното присъствие най-вероятно няма да приключи, то ще продължи по някакъв начин. Всички тези въпроси са на дневен ред, президентите говорят за тях. Общото отношение е същото, няма причина за оптимизъм, а несигурността е тревожна. Тази ситуация не помага на кризата в Сирия и се надява на решение“, коментира Песков.  \r\n***  Полша официално отмени визитата на външния си министър в Израел, което доведе до отмяната на срещата на върха Вишеградска четворка - Израел в столицата на еврейската държава, след като действащият министър на външните работи на страната Израел Катц заяви, че „поляците сучат антисемитизъм с майчиното си мляко“, пише  онлайн изданието на вестник The Jerusalem Post . \r\nПолският премиер Матеуш Моравиецки определи думите на Катц, като „расистки и неприемливи“, а посланикът на Варшава в Израел също разкритикува коментара, като заяви в „Туитър“ : „Наистина е шокиращо, че новоназначен външен министър на Израел говори такива срамни и расистки неща. Абсолютно неприемливо“. \r\nРешението на Полша да не участва в срещата на върха в Ерусалим във вторник заедно с Унгария, Чешката република и Словакия означава, че срещите, които трябва да се проведат между лидерите на другите три правителства и израелския премиер Бенямин Нетаняху ще бъдат двустранни, обясни говорител на еврейското външно министерство. \r\nКатц говори по местна телевизия по повод конференцията за Близкия Изток във Варшава и дипломатическия отзвук от коментарите на Нетаняху за поляците и Холокоста. Той омаловажи твърденията, че израелско-полските отношения са в криза, като посочи, че Нетаняху се е изразил ясно по въпроса. \r\nВъншният министър добави: „Това каза Ицхак Шамир (за поляците, които убиха баща му): Поляците сучат антисемитизъм с майчиното си мляко. Никой не може да ни каже как да почитаме падналите. \r\nПредседателят на партия „Йеш Атид“ Яир Лапид също се включи в спора. \r\n„Цели четири години премиерът не смееше да каже на глас причината, поради която поляците помагаха на нацистите, а тя е, че антисемитизмът е интегрална част от полското общество“, заяви политикът. „Това не е расизъм, това е болезнена историческа истина“. \r\nИзданието припомня, че дипломатическата криза между Полша и Израел започна по време на срещата на върха във Варшава за Близкия Изток миналия четвъртък (14 февруари), когато Нетаняху наруши полския закон, който забранява дори предполагането, че поляците, като нация, са си сътрудничили с нацистите в убийството на евреите по време на Втората световна война. \r\n„Поляците сътрудничиха с германците“ по време на Холокоста“, заяви министър-председателят. \r\nТой говори в края на двудневното си пътуване до Варшава, докато беше на посещение в Музея на историята на полските евреи, намиращ се в сърцето на някогашното Варшавско гето. \r\nЛапид нападна Нетаняху, след като последният разреши кризата, като каза, „вместо поляците да ни се извинят за милионите загинали в Полша по време на Холокоста, за помощта им към нацистите, Нетаняху им се извини за втори път“.", "date": "2019.02.19", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/02/19/2625056/predstoyashti-sabitiya-v-stranata-za-19-fevruari-agentsiya-fokus.html", "text": "От 18.00 часа пред паметника на Васил Левски в столицата президентът Румен Радев  ще участва във възпоменателната церемония по повод 146 години от гибелта на Апостола на свободата.  \r\n*** \r\nОт 14.00 часа в сградата на Министерството на туризма министърът на туризма Николина Ангелкова ще представи Единната система за туристическа информация. \r\n*** \r\nОт 16.00 часа в Конферентния център на Областна администрация Народният представител от ГЕРБ-Видин Владимир Тошев и министърът на регионалното развитие и благоустройството Петя Аврамова ще участват в събитие от платформата за Граждански диалози \"Европа в нашия дом\". \r\n*** \r\nОт 9.30 часа  в заседателната зала в сградата на Висшия съдебен съвет ще се проведе заседание на Съдийската колегия на Висшия съдебен съвет. \r\n*** \r\nОт 9.30 часа 6 състав на Специализирания наказателен съд ще гледа делото срещу Емил М., Мартин Д. и Калоян Б., обвинени в организиране и ръководене на организирана престъпна група.  \r\n*** \r\nОт 10.00 часа 17 състав на Специализирания наказателен съд ще гледа делото срещу Атанас С., Тодор С., обвинени в организиране и ръководене на организирана престъпна група. \r\n*** \r\nОт 10.00 часа 5 състав на Специализирания наказателен съд ще гледа делото срещу Васил Р., обвинени в организиране и ръководене на организирана престъпна група. \r\n*** \r\nОт 10.00 часа 7 състав на Специализирания наказателен съд ще гледа делото срещу Румяна Ч., обвинена в престъпление по служба.  \r\n*** \r\nОт 10.30 часа в Cinema City Mall of Sofia ще се състои предварителната прожекция на новия филм с Лиъм Нийсън - “Студено отмъщение\". \r\n*** \r\nОт 11.00 часа в Пресклуб на БТА ще се проведе обществено-медийна дискусия „Венецуела и светът”. \r\n*** \r\nОт 11.00 часа на бюст-паметника на Васил Левски на бул. „Васил Левски“ ще се състои  ритуал  по  полагане  на венци и цветя по повод 146 гoдини от обесването на Апостолa на свободата. \r\n*** \r\nОт 11.00 часа в аулата на УМБАЛ „Александровска“ БЛС ще рестартира националната си кампанията срещу насилието над медици – „Да спасяваш е призвание, не заслужава наказание“,  #ПребориГнева. \r\n*** \r\nОт 11.00 часа 11 състав на Специализирания наказателен съд ще гледа делото срещу Иван Д., Милкана В., обвинени в организиране и ръководене на организирана престъпна група. \r\n*** \r\nОт 16.00 часа в Национален пресклуб БТА ще се състои пресконференция по повод честването на 100 години от рождението на Петко Бочаров. \r\n*** \r\nОт 11.00 часа в Национален пресклуб БТА ще се състои обществено-медийна дискусия на тема: „Венецуела и светът”. \r\n*** \r\nОт 11.45 часа в централата на НФСБ на „Раковски“ 134 представители на ръководството на НФСБ ще дадат пресконференция. \r\n*** \r\nОт 12.30 часа в централата на АБВ ще се проведе пресконференция след заседание на Изпълнителното бюро. \r\n*** \r\nОт 13.30 часа 11 състав на Специализирания наказателен съд ще гледа делото срещу Георги С. и др., обвинени в организиране и ръководене на организирана престъпна група. \r\n*** \r\nОт 13.30 часа 17 състав на Специализирания наказателен съд ще гледа делото срещу Алексей З., обвинен в подкуп.  \r\n*** \r\nОт 13.30 часа 18 състав на Специализирания наказателен съд ще гледа делото срещу Арутюнч С., кумулиране на наказанията.  \r\n*** \r\nОт 14.00 часа 3 състав на Специализирания наказателен съд ще гледа делото срещу Иван К., Николай С. и Красимир К., обвинени в организиране и ръководене на организирана престъпна група. \r\n*** \r\nОт 14.30 часа 25 състав на Софийския градски съд ще проведе разпоредително заседание по делото срещу Румен С., кмет на село Дивотино, обвинен за укриване на данъци в особено големи размери. \r\n*** \r\nОт 15.00 часа в постоянната приемна на БСП - София на ул. \"Леге\" №10, етаж 1, народният представител от „БСП за България“ Николай Цонков и общинският съветник Иван Таков ще проведат приемна за граждани. \r\n*** \r\nОт 15.30 часа 27 състав на Софийския градски съд ще гледа делото срещу Соня К. (Укриване и неплащане на данъчни задължения). \r\n*** \r\nОт 17.00 часа в зала 19 на Института за етнология и фолклористика с Етнографски музей  при БАН, ул. \"Московска\" 6А (Княжеския дворец) разговор за книгата „Музеят – възможен и невъзможен. Предизвикателства на масовата култура, стратегии на пазара и носталгично помнене на миналото“ от Николай Папучиев. \r\n*** \r\nОт 18.00 часа в Унгарския културен институт ще бъде открита изложба, посветена на унгарската мелничарска фамилия Сабадош \r\n*** \r\nОт 18.00 часа в Литературния клуб на Столична библиотека на пл. „Славейков“ 4 ще се състои награждаването на отличените в Шестия национален декемврийски хайку конкурс „Снежна луна“. \r\n*** \r\nОт 19.30 часа на сцената на ДНК ще бъде представен пърформансът НЕОН. \r\n*** \r\nОт 20.00 часа в Литературен клуб „Перото“ ще се проведе събитието „Прочети ми лична поезия“. \r\n*** \r\nОт 18.00 часа в Унгарския културен институт ще се състои откриване на изложба фотографии от личния архив на мелничарската фамилия Сабадош и мултимедийна презентация \"От плаващите воденици до валцовите мелници\". \r\n*** \r\nОт 12.00 часа пред паметната плоча на Апостола в двора на Центъра за подкрепа и личностно развитие „Васил Левски” се организират възпоменателен митинг и панихида, с които ще бъдат отбелязани 146 години от гибелта на Васил Левски. \r\n*** \r\nВ Музеен комплекс-Банско ще бъде отбелязана 146-ата годишнина от обесването на Васил Левски. В 11.30 часа в Читалище „Никола Вапцаров“ се организира литературно четене с ученици от пети до осми клас от Средно училище „Неофит Рилски“ под надслов „Левски в българската литература“. \r\n*** \r\nОт 11.00 часа в конферентната зала на хотел „Кристо“ (кв. “Вароша“) ще бъде представен проекта „Устойчиво управление на Национален парк Рила II-ра фаза“.  \r\n*** \r\nОт 11.00 часа пред бюст-паметника на Васил Левски на булевард „Васил Левски“ ще се проведе ритуал по полагане на цветя и венци по повод 146-годишнина от неговата гибел.  \r\n*** \r\nОт 14.30 часа в Учебен корпус № 8, бившия механотехникум, ще се състои официално откриване на Филмовото и телевизионното студио и на Звукозаписното студио на Югозападния университет „Неофит Рилски“. \r\n*** \r\nОт 19.00 часа на сцената в зала „Пейо Яворов“ ще бъде представена постановката „Майсторите на комедията“. \r\n*** \r\nОт 11.30 часа пред паметника на Васил Левски В приморски парк със заупокойна молитва, отслужена от бургаските духовници и ритуал по поднасяне на венци и цветя от признателните жители ще бъде почетена 146-ата годишнина от гибелта на Васил Левски.  \r\n*** \r\nОт 18.00 часа в зала „Петя Дубарова“ на КЦ „Морско казино“ учениците от Търговската гимназия ще изнесат открит урок за живота и делото на Васил Левски по повод 146 години от обесването на Апостола на свободата. \r\n*** \r\nОт 19.00 часа в Дома на нефтохимика ще бъде представен спектакълът „Поручик Бенц“ от Димитър Димов. \r\n*** \r\nОт 10.00 часа пред барелефа на Апостола на Свободата в квартал „Васил Левски“ще бъдат поднесени венци и цветя. От 11.00 часа ще се проведе общоградско поклонение със заупокойна молитва и полагане на венци и цветя с военен ритуал пред паметника на Васил Левски в Морската градина.  \r\n*** \r\nОт 12.00 часа в Областния информационен център-Варна ще се проведе заключителна пресконференция на Община Вълчи дол, на която ще бъдат отчетени резултатите по проект за пълното обновяване на Професионалната гимназия по земеделие и горско стопанство в с. Стефан Караджа.   \r\n*** \r\nОт 14.00 часа в офиса на ПП ГЕРБ на ул. „Георги Бенковски” №1 доц. Антоанета Цветкова, председател на комисията „Здравеопазване” към ОбС, ще приема граждани  \r\n*** \r\nОт 19.00 часа с историческия спектакъл „Йоан, синът на Асен” екипът на Музикално-драматичен театър „Константин Кисимов” във Велико Търново ще отбележи 146-годишнината от обесването на Васил Левски. \r\n*** \r\nОт 10.30 часа в катедралния храм „Св. Димитър Солунски\" ще се проведе заупокойна молитва по повод 146 години от обесването на Апостола на свободата Васил Левски. От 11.00 часа ще се състои поклонение пред бюст-паметника на Васил Левски във Видин. \r\n*** \r\nОт 11.00 часа в Регионална библиотека ”Михалаки Георгиев” ученици от втори „Б” клас на СУ „Цар Симеон Велики” с класен ръководител Е. Петрова ще представят открит урок за Апостола.  От 12.30 часа  библиотеката ще посетят ученици от две паралелки от третите класове на СУ „П. Р. Славейков”. \r\n*** \r\nОт 9.30 часа в конферентната зала на Търговско-промишлената палата във Враца заместник-министърът на образованието и науката Таня Михайлова ще участва в семинар на тема „Качество на професионалното образование и обучение и нуждите от квалификации и умения“. \r\n*** \r\nОт 11.00 часа с панихида в храм „Св. Възнесение” ще бъдат отбелязани 146 години от обесването на  Апостола на българската свобода - Васил Левски. След заупокойната служба, от 11.30 часа, пред паметника на Дякона в центъра на Враца ученици от Иновативно основно училище „Васил Левски“ ще изпълнят поетична композиция за великия българин. \r\n*** \r\nОт 15.00 часа в Градската концертна зала ще се проведе граждански диалог на тема образование. \r\n***  \r\nОт 18.00 часа в НЧ „Напредък-1869“Миро Мюзик представя, постановката „Всичко или нищо” по Лиза Шопова. С участието на:  Христо Шопов, Лилия Маравиля, Ирини Жамбонас  \r\n*** \r\nОт 15.00 часа в Общински исторически музей – Гоце Делчев ще се проведе музеен урок по родолюбие, посветен на 146 г. от гибелта на Апостола на българската свобода. В 17.00 часа Община Гоце Делчев организира поклонение и полагане на цветя на бюст-паметника на Васил Левски, пред музея. \r\n*** \r\nОт 10.00 часа в Бизнес залата на Община Добрич омбудсманът Мая Манолова ще участва с кмета Йордан Йорданов, общински съветници и граждани в публичното обсъждане за избор на местен обществен посредник. В 13.00 часа омбудсманът Мая Манолова и кметът Йордан Йорданов ще поднесат цветя на паметника на Васил Левски по повод 146 години от гибелта на Апостола. \r\n*** \r\nОт 13.00 часа в Народно читалище „Йордан Йовков – 1870 г.“ ще бъдат представени презентации \r\n„Великите синове на България. Васил Левски“. \r\n*** \r\nВ Регионална библиотека „Дора Габе“, Интерактивна зала, ще се състои представяне на дигиталното издание на тефтерчето на Васил Левски.  \r\n*** \r\nВ Регионална библиотека „Дора Габе“, Интерактивна зала, ще се състои образователен урок с презентация „Народе????“. \r\n*** \r\nОт 10.00 часа пред паметника на Апостола на свободата в центъра на града ще се състои тържествено възпоменание по повод 146 години от гибелта на Васил Левски. \r\n*** \r\nОт 9.00 часа в храм „Св. Богородица“ в Карлово ще бъдат отслужени архиерейска света Литургия и панихида в памет на Апостола. От 11.00 часа ще се състои възпоменателен митинг-поклонение на площад „Васил Левски“, ще бъдат поднесени венци и цветя пред паметника на Апостола, след което ще тръгне шествие до родната му къща. Програмата по повод годишнината от трагичната гибел на Левски завършва в 18.00 часа в НЧ „Васил Левски“ с представянето на спектакъла „Великденско вино“ на читалищен театър „Елена Снежина“. \r\n*** \r\nОт 10.00 часа в Зала 1 ще се гледа делото на подсъдимите по делото са Весела А. С., директор на Дом за деца лишени от родителска грижа „Таню войвода\" гр. Асеновград, и Христо И. К. Срещу Весела А.С. са повдигнати три обвинения. Двете са за лишаване от свобода на непълнолетна лица в рамките на пет денонощия, третото е за лишаване от свобода на непълнолетно лице в рамките на три денонощия. Срещу Христо И. К. е повдигнато обвинение за съучастие.     \r\n*** \r\nОт 10.00 часа в отдел „Изкуство” на Регионална библиотека „Емануил Попдимитров” ще бъде открита изложбата “Посветен на Отечеството”.  \r\n*** \r\nОт 11.00 часа пред бюст-паметника на Васил Левски в града Община Кюстендил организира поклонение.  \r\n*** \r\nВ 12.30 часа ще бъдат поднесени цветя на паметната плоча на Дякона, поставена в центъра на село Соволяно. \r\n*** \r\nОт 17.30 часа в Художествена галерия „Владимир Димитров – Майстора“ Росен Арсов ще открите самостоятелната си изложба „Завръщане“. \r\n*** \r\nОт 12.00 часа в заседателната зала на Общинския съвет ще се проведе заседание на постоянната комисия по обществен ред, сигурност и опасност на движението. От 15.30 часа се събира комисията за децата, младежта, спорта. От 16.10 часа ще работи постоянната комисия по образование, култура, вероизповедания и международно сътрудничество. \r\n*** \r\nОт 18.00 часа в салона на театъра в Ловеч ще се проведе документалният театрален спектакъл „Той, Левски“. \r\n*** \r\nОт 11.00 часа пред паметника на Васил Левски ще се състои почетен ритуал по повод 146 г. от обесването му с почетен караул с участието на военнослужещи от Единния център за начална подготовка и панихида, отслужена от свещеници от плевенски храмове. \r\n*** \r\nОт 12.00 часа пред паметника на Васил Левски в Пазарджик, с поклонение и поднасяне на цветя ще бъдат отбелязани 146 години от неговата гибел.   \r\n*** \r\nОт 16.00 часа в залата на РУО - Пазардик заместник-министър Деница Сачева ще се включи в работна среща с директори на детски градини и училища, учители и с представители на институции, които работят за приобщаване на всички деца и ученици в образователната система. В 18.00 ч. тя ще вземе участие и среща на тема „Образование и мотивация на младите хора за повече знания и перспективи за развитието на България и Европа“.  \r\n*** \r\nОт 10.00 часа в църквата „Св.св. Петър и Павел“ ще бъде отслужена панихида по повод 146 години от гибелта на Васил Левски. \r\n*** \r\nОт 11.00 часа с поклонение пред паметника на Васил Левски на централната алея в парк „Бунарджика“ ще бъде отбелязана 146-та годишнина от трагичната гибел на Апостола на Свободата Васил Левски. \r\n*** \r\nОт 14.00 часа в сградата на район ‚Северен“ ще се проведе среща с обществеността със служители на Трето РУ – Пловдив и администрацията на Район “Северен”. \r\n*** \r\nОт 10.30 часа пред монумента на Левски в центъра на Поморие с възпоменателна церемония ще бъдат отбелязани 146 години от героичната гибел на Васил Левски. \r\n*** \r\nОт 10.00 часа във фоайето на Доходното здание ще бъде открита пътуващата изложба, посветена на 140 години от Учредителното събрание и приемането на Търновската конституция. \r\n*** \r\nОт 11.00 часа в Зала 1 на Областна администрация-Русе ще се проведе извънредно заседание на постоянно действащата междуведомствена областна епизоотична комисия във връзка с влошената епизоотична обстановка по отношение на болестта Африканска чума. \r\n*** \r\nОт 11.00 часа в зала 1 на Община Свищов ще се проведе встъпителна пресконференция. \r\n*** \r\nОт 11.00 часа пред бюст – паметника на Левски в мемориалния парк в центъра на град Симитли ще бъде отбелязана 146-ата годишнина от обесването на Васил Левски. \r\n*** \r\nОт 10.00 часа пред ППМГ „Добри Чинтулов” ще се проведе „Урок по родолюбие”. В 10.30 часа ще бъдат поднесени цветя кв. „Клуцохор” пред паметните плочи на сподвижниците на Васил Левски (ул. „Георги Икономов”) Георги Икономов, Сава Райнов, Бойка Атанасова, Нено Господинов – Брадата и паметника на Таньо войвода. Цветя ще бъдат поднесени и пред барелефа на Васил Левски пред храм „Св. Цар Борис Първи Покръстител” и паметника на Панайот Хитов в кв. „Ново село”. Панихида в памет на йеродякон Игнатий – Васил Левски ще бъде отслужена от 11.30 часа, катедрален храм „Св. Димитър”. Общоградска възпоменателна церемония и поднасяне на цветя пред паметника на Васил Левски ще се проведе в 12.30 часа, пл. „Васил Левски”. \r\n*** \r\nОт 10.30 часа в Спортна зала „Величко Чолаков“ в Смолян за поредна година ще се проведе регионално ученическо състезание „Лъвски скок”, с участието на всички училища от областта с патрон Васил Левски. \r\n*** \r\nОт 14.00 часа в Регионален исторически музей „Стою Шишков“ – Смолян ще отвори врати Ателие за изработване на традиционни родопски мартеници. \r\n*** \r\nОт 9.00 часа в Митрополитски храм „Св. Димитър\" ще се проведе заупокойна света литургия в памет на йеродякон Игнатий. \r\n*** \r\nОт 10.00 часа в СУ „Иван Вазов“ Детски отдел на библиотека „Родина” гостува на 3в клас в СУ „Иван Вазов“. \r\n*** \r\nОт 11.00 часа пред паметника на Васил Левски ще се състои общоградски ритуал с поднасяне на венци и цветя. \r\n*** \r\nОт 11.15 часа в IX ОУ „Веселин Ханчев“ Детски отдел на библиотека „Родина” гостува на 2а клас в IX ОУ „Веселин Ханчев”. \r\n*** \r\nОт 18.00 часа в къща музей „Гео Милев“ ще се състои премиера на книгата „От Мърквичка до Минотавъра“ на Митко Новков. \r\n*** \r\nОт 19.00 часа в Драматичен театър ще бъде представен спектакълът „Прелестите на изневярата“ от Валентин Красногоров. \r\n*** \r\nОт 19.00 часа в Оперен театър ще бъде представен балетът „Лебедово езеро“, П. И. Чайковски. \r\n*** \r\nОт 10.30 часа в храм „Св. Йоан Рилски“ ще бъде отслужена панихида по инициатива на Обществен комитет „Васил Левски“ и Архиерейското наместничество. Венци и цветя ще бъдат поднесени пред барелефа на Апостола на ул. „Васил Левски“ в 11.00 часа. \r\n*** \r\nОт 11.00 часа пред паметника на Васил Левски (в двора на СУ \"Васил Левски\") ще се състои тържествен ритуал по повод 146 години от гибелта на Васил Левски. От 18.00 часа в Театър \"Иван Димов\" студенти от НАТФИЗ и департамент \"Театър\" на Нов български университет ще представят Музикално-поетичен възрожденски спектакъл \"Памет\". \r\n*** \r\nОт 10.00 часа в Окръжен съд Шумен е насрочено заседание по делото Хитрино. Очаква се повторен разпит на румънския свидетел Лука Паиш.  \r\n*** \r\nОт 11.00 часа пред паметника на Васил Левски, община Шумен и Командването на шуменския военен гарнизон организират общоградски ритуал по поднасяне на венци и цветя по повод 146 години от гибелта на Апостола. \r\n*** \r\nОт 12.35 часа във физкултурния салон на СУ „Сава Доброплодни“ ще се състои „Лъвски скок“ – състезание за ученици от 5-ти клас.", "date": "2019.02.19", "title": "Предстоящи събития в страната за 19 февруари (Агенция „Фокус“)"}
{"url": "http://www.focus-news.net/news/2019/02/19/2625058/chetvorno-ubiystvo-v-novi-iskar-obzor.html", "text": "25-годишен мъж беше задържан за убийството на родителите, брат си и баба си в Нови Искър. Сутринта на 18 февруари към 10.30 е получен сигналът за тежкия криминален инцидент, станал в къща в Нови Искър. Колеги на бащата са се опитали да се свържат с него по телефона и са отишли в участъка в Нови Искър да потърсят съдействие. Началникът на участъка е отишъл на място, за да установи каква е причината, поради която не могат да осъществят контакт с техния колега. Бащата е бивш военен, който се е пенсионирал и до момента е работил по трудови правоотношения с поделението в Костинброд. При позвъняването на вратата самият извършител е отворил вратата и е бил в абсолютно неадекватно състояние. На въпрос къде се намират неговите родители, той е заявил, че са на погребение в Пловдив. Градският прокурор на София Емилия Русинова съобщи, че четворното убийство в Нови Искър е извършено с брадва, а задържаният мъж е ходил на психиатрични прегледи. „Не можем да твърдим с категоричност кога е извършено това четворно убийство, все още няма готови съдебно-медицински експертизи“, уточни тя. Прокурорът обясни, че задържаният е ходил на прегледи при психиатър през 2015, 2018 и 2019 г. Няма данни обаче за психично заболяване, което да изключва вменяемостта му. „Нито прокуратурата, нито МВР са били уведомявани за някакви инциденти с участието на това лице. Няма заведени преписки и досъдебни производства. Няма данни за наркозависимост“, заяви Емилия Русинова и обяви, че по случая не се изключва нито една версия. „Има данни, че задържаният за четворното убийство в Нови Искър се е опитвал да почисти кръвта от местопроизшествието“, посочи директорът на СДВР ст. комисар Георги Хаджиев. Той допълни, че задържаният е в много тежко психическо състояние, експертизи ще установяват дали е бил вменяем по време на извършването на деянието. По думите му най-вероятно мотивът за убийството е свързан с психичното състояние на извършителя. „Все още извършителят не е давал обяснения. Той е безработен. Няма данни за финансови проблеми в семейството“, каза още Георги Хаджиев. Във връзка с появила се информация в медийното пространство, че заподозреният за убийството е военен, от Министерството на отбраната разпространиха съобщение, в което уточниха, че задържаният по случая няма правоотношения със системата, нито като военнослужещ, нито като цивилен служител. Действията по разследването продължават в рамките на образуваното досъдебно производство под наблюдението и ръководството на прокуратурата. Текат процесуално-следствени действия, огледи на местопроизшествие и разпити.  \r\nБиляна ИВАНОВА", "date": "2019.02.19", "title": "Четворно убийство в Нови Искър (ОБЗОР)"}
{"url": "http://www.focus-news.net/news/2019/02/19/2625095/ochakva-se-koalitsionnite-partnyori-gerb-i-obedineni-patrioti-da-obsadyat-kvoruma-v-narodnoto-sabranie.html", "text": "Очаква се коалиционните партньори  ГЕРБ и „Обединени патриоти“ да обсъдят кворума в Народното събрание. В понеделник след среща на Изпълнителната комисия на ГЕРБ за изборните промени премиерът и лидер на партията Бойко Борисов обяви, че е поканил на среща коалиционните партньори от „Обединени патриоти“. Очаква се една от обсъжданите теми да бъде осигуряването на кворума в Народното събрание след обявеното от БСП решение да напуснат парламента.", "date": "2019.02.19", "title": "Очаква се коалиционните партньори ГЕРБ и „Обединени патриоти“ да обсъдят кворума в Народното събрание"}
{"url": "http://www.focus-news.net/news/2019/02/19/2625560/d-r-elena-chalganova-regionalen-istoricheski-muzey-blagoevgrad-zhivotat-i-smartta-na-vasil-levski-go-prevrashtat-v-dostoen-primer-za-podrazhanie-na-revolyutsionerite-ot-pirinskiya-kray.html", "text": "Животът и смъртта на Васил Левски го превръщат в достоен пример за подражание на революционерите от Пиринския край. Това каза за  Радио „Фокус“ – Пирин  д-р Елена Чългънова, историк и уредник в Регионален исторически музей – Благоевград. Според нея участниците в подготовката и провеждането на Априлското въстание са първите негови последователи. Д-р Чългънова заяви, че един от участниците в тази подготовка е Георги Измирлиев – Македончето, който е роден в Горна Джумая, днес - Благоевград, но развива своята дейност на територията на I Търновски революционен окръг.  \r\n„Той самият е силно повлиян от идеите на Апостола и по тази причина, под негово влияние, той се посвещава на национално-освободителната кауза. След освобождението на България през 1878 година, последвалия Берлински договор и разпокъсването на току-що освободената българска земя, дейците, които основават Вътрешната македоно-одринска революционна организация през 1893 година и дейците на Върховния комитет, основан през 1895 година, изрично посочват в своите спомени, че са ползвали като един достоен пример за подражание именно делото на Апостола на свободата Васил Левски“, каза още Чългънова.  \r\nТя коментира, че Левски и Христо Ботев са били светли образци, които са давали импулс, пример и сила на дейците на национално-освободителните движения, за да могат и те да изпълнят своя дълг и да постигнат своите идеали. \r\nЛивия НИНОВА", "date": "2019.02.19", "title": "Д-р Елена Чългънова, Регионален исторически музей – Благоевград: Животът и смъртта на Васил Левски го превръщат в достоен пример за подражание на революционерите от Пиринския край"}
{"url": "http://www.focus-news.net/news/2019/02/19/2625061/sluchaite-na-morbili-veche-sa-27-obzor.html", "text": "По данни на Министерството на здравеопазването случаите на морбили у нас вече са 27.  Заболяването беше констатирано на 14 февруари, тогава бяха доказани 5 случая , 4 от които в Благоевградска област. До края на деня случаите станаха 17. Министерството разпореди на директора на РЗИ-Благоевград предприемането на незабавни мерки за ограничаване разпространението на заболяването и предотвратяване възникването на нови случаи, в т.ч. и затваряне на детското отделение на МБАЛ-Разлог, където е осъществен контактът. На всички регионални здравни инспекции в страната беше разпоредено чрез общопрактикуващите лекари да бъдат издирени и установени всички лица от 13-месечна до 18-годишна възраст без данни за имунизация и с пропуск в имунизационната схема и незабавното им обхващане с една доза ваксина срещу морбили, паротит и рубеола. Съгласно Имунизационния календар на България на децата безплатно се поставят задължителна профилактична имунизация с комбинирана ваксина срещу морбили, паротит и рубеола от тринадесетия месец (след навършване на 13-месечна възраст) и реимунизация срещу морбили, паротит, рубеола на 12-годишна възраст.   На 15 февруари пациентите с морбили се увеличиха на 21 . Четирите нови случая са в Благоевград, от тях три са деца, а четвъртият пациент е мъж. Така до този момент 19 от доказаните 21 случая са при деца.  На 18 февруари бяха констатирани нови 3 случая на морбили в Благоевград. Два от тях в Разлог и един в Добринище. По-късно през деня случаите станаха 27, с обявените 3 нови в София . Последните заболели са майка на 19 години и детето й на 2 години, както и 9-месечно бебе.  \r\nМинистерството на здравеопазването е осигурило достатъчни количества ваксина срещу морбили, паротит и рубеола и се обръща към родителите с апел при установен пропуск в имунизационния статус на детето си, сами да потърсят общопрактикуващия си лекар.  \r\nБиляна ИВАНОВА", "date": "2019.02.19", "title": "Случаите на морбили вече са 27 (ОБЗОР)"}
{"url": "http://www.focus-news.net/news/2019/02/19/2625128/stara-zagora-v-kazanlak-s-poreditsa-initsiativi-shte-badat-otbelyazani-146-godini-ot-obesvaneto-na-vasil-levski.html", "text": "146 години от обесването на Васил Левски ще бъдат отбелязани с поредица инициативи, каза за  Радио „Фокус”  Сребра Касева, началник-кабинет на кмета. В 10.00 часа в храм „Света Троица” ще бъде отслужена панихида в памет на Апостола, където по исторически данни той е служил идвайки в Казанлък. В 10.30 часа ще бъдат поднесени цветя пред барелефа на Левски на бул. „23-ти Пехотен Шипченски полк”, който е поставен върху къщата – някогашният хан на Баба Гана, в който той е отсядал. \r\nКулминацията на честванията ще бъде в 11.00 часа пред паметника на Апостола в едноименния парк в Казанлък, където ще бъдат изнесени историческо слово и литературно – художествена композиция.  \r\nОрганизатор на събитията е Община Казанлък. \r\nГодишнината ще бъде отбелязани и с редица инициативи в детските и учебни заведения в община Казанлък. \r\nСлавяна ГАЙДАРОВА", "date": "2019.02.19", "title": "Стара Загора: В Казанлък с поредица инициативи ще бъдат отбелязани 146 години от обесването на Васил Левски"}
{"url": "http://www.focus-news.net/news/2019/02/19/2625062/vzglyad-sasht-vse-poveche-napomnyat-na-sssr.html", "text": "Facebook блокира страници от популярните ресурси на RT заради неспазване на някакви закони и правила, пише в днешния си брой руския вестник  „Взгляд“ .   Ако оставим настрана конспиративността за това, че по този начин Марк Цукърбърг се опитва да докаже необходимостта от законопроект за устойчивостта на интернет в РФ, всичко това прилича на признак за сериозно заболяване на американската държава. И тази болест руснаците добре познават.   \r\nFacebook блокира проекта In the Now, свързан с руския телевизионен канал RT. Тази мярка беше  предшествана от репортаж в CNN, където сътрудник от аналитичния център на  German Marshall Fund разказа, че In the Now са  «агенти на Кремъл». \r\nРъководителят на RT Маргарита Симонян, както обикновено, реагира емоционално:«CNN за пореден път се прояви като дясната ръка  на Държавния департамент, НАТО и на всички, свързани с тях. Facebook постъпи по същия начин. CNN дори се скри, че те са направили своето т. нар. разследване, по-точно  – съвършено шантажистки материал, по пряко указание на фонда, който финансира НАТО и Държавния департамент. Във Facebook до такава степен са изплашени, че за пореден път ще ги обвинят в помощ за руснаците, които се намесват в демокрацията на САЩ и я убиват, че просто за минути са изтрили акаунт с 4 милиона абоната. Два и половина милиарда преглеждания на това видео е имало във Facebook. Никакви претенции към видеото, към съдържанието, което публикува каналът от страна на Facebook не е имало и няма, но изведнъж позвънили от CNN и заявили „Как е възможно да позволявате на тези руснаци да общуват с нашето население?“ Така от Facebook просто изтрили този акаунт ». \r\nСпоред главния редактор на RT, «ще става и още по-зле »: \r\n« Никой вече не вярва в свободата, дори и не споменава за свобода, това вече е истинско геополитическо противопоставяне, в което нашите медийни площадки се превръщат в истински абсолютни оръдия. Вече не знам дали с тази цел са били създадени, но в момента нещата стоят именно така. ». \r\nRT събра мненията на руски журналисти и политици за блокирането. Прессекретарят на президента Дмитрий Песков заяви, че подобни действия водят до загуба на доверие и нанасят сериозна вреда на реномето на големи и достатъчно уважавани международни компании. Той е добавил, че в последно време на руските медии се оказва „почти безпрецедентно влияние, съвсем открито и достатъчно грубо». \r\nКоментарите на сайта на руското МВнР гласят: «Имаме работа с акт на пряк и правно необоснован натиск от страна на официален Вашингтон срещу неугодни нему източници на информация. Очевидно, този тренд в интернет цензурата постоянно се засилва въпреки призивите от Запада да се спазва свободата в цифровата и информационната среда ». \r\nНе по-малко рязко за случилото се изказаха и депутати, и сенатори в Държавната дума.   \r\nЩе напомним, че през миналата седмица либералните медии и опозиционните партии подложиха са сериозна критика законопроекта за устойчивостта на Рунет. С пропагандни цели той беше преименуван в „закон за автономния интернет“. Дори и не се обърна внимание на нееднократните заявления на един от инициаторите на законопроекта, депутатът Андрей Лугов,  за това, че «автономен интернет » звучи абсурдно и никой не възнамерява да откаже на гражданите достъп до Мрежата.   \r\nБлокираните ресурси на  In the Now, без да са нарушавали нито правилата на Facebook, нито законите на САЩ, се оказват сериозен удар по критиците на този закон.   \r\nВсичко ще изглежда по следния начин: руските оператори просто ще блокират достъпа до основни сървъри в интернет – тогава може да кажем „прости“ не само на Facebook, но и на онлайн плащанията, на новините и видеата, на филмите. \r\nТака Марк Цукърбърг по молба на руските власти продемонстрира на противниците на закона за устойчивостта на Рунет как всеки един руски ресурс може да бъде блокиран или отключен във всеки един момент.   \r\nПоказателно е, че през 90-те години Джордж Сорос плащаше, за да се включват руските ВУЗ-ове към интернет. Нещо, за което и досега са му благодарни представители на поколенията над 40 години, задето им е открил невероятните възможности на Световната мрежа.   В годините на предишната студена война Западът свикна да смята, че свободата на словото и информацията е негово изключително оръжие, на което Съветите не могат да се противопоставят със своите „заглушители“ и архаични пропагандистки методи. \r\nСега ситуацията се обръща на 180 градуса. Западните медии и изданията, финансирани от задгранични източници, остават в руското информационно поле „ вещ, сама за себе си“. При тези огромни числа за посещаемостта на ресурсите на RT,но става дума за обективна реалност. Опитите да се забрани излъчването и на RT, и на други руски медии също е обективна реалност. Пропагандният мит за всемогъщите «руски хакери » и «руски тролове », които са способни да променят резултатите от изборите и да изкарат на улиците стотици хиляди души – това също е обективна реалност.   \r\nНе е ли удивително, че Сорос и други коментатори, независимо от любовта си или ненавистта си към глобализма, по различни причини все по-често започват да сравняват ЕС и САЩ със СССР.   \r\nМоля, основното сходство между днешната студена война и предишната  е фактът, че тя съвсем не е нужна на гражданите от страните-участнички. И това е очевидно.   \r\nВ СССР никой не е искал да воюва със САЩ, а и американците едва ли са изгаряли от желание да загиват в атомните пламъци в името на свободата от комунизма. Затова и краят на конфронтацията всички възприеха с еднозначно облекчение.  . \r\nПричините за сегашния конфликт повечето хора разбират още по-лошо. Русия споделя същите онези ценности, които притежават и западните държави. Едва ли да се устройва световна война заради някакви си гей-бракове влиза в сметките на когото и да било.  \r\nСАЩ искат абсолютна доминация, но тя не е възможна. А ако се окаже възможна, то е за кратко време и завършва с кръв.   \r\nКато се съди по опитите да се блокира свободното разпространение на информацията, САЩ този път усещат своята слабост -  и тя не е военно-политическа, нито икономическа, а преди всичко идеологическа.   \r\nСССР изгуби не икономиката си, а идеологията си: всички икономически проблеми от втората половина на 80-те години можеха и да се решат, ако не беше изчезнала идеологическата надстройка, която обединяваше страната.   \r\nИзглежда, че САЩ имат шанса да повторят този път. Главното е обаче в това рушащата се американска империя да не се опита по военен начин да продължи съществуването си.  Ивелина Ватова", "date": "2019.02.19", "title": "Взгляд“: САЩ все повече напомнят на СССР"}
{"url": "http://www.focus-news.net/news/2019/02/19/2625551/korneliya-ninova-bsp-nay-istinskoto-priznanie-za-apostola-shte-badat-nashite-dela.html", "text": "Днес ще се изговорят много думи за Васил Левски. Заслужени думи на почит и преклонение пред неговите мисли и действия, пред неговия живот. Но нали той ни заръча - „дела трябват, а не думи”. Най-истинското признание за Апостола ще бъдат нашите дела, с които да направим републиката „чиста и свята”, а народа си - „равен на другите европейски народи”. Това заяви председателят на БСП Корнелия Нинова по повод 146 години от обесването на Васил Левски, съобщиха от пресцентъра на  партията . „Апостолът ни даде кауза. Пред нас е предизвикателството да я изпълним”, каза още тя.", "date": "2019.02.19", "title": "Корнелия Нинова, БСП: Най-истинското признание за Апостола ще бъдат нашите дела"}
{"url": "http://www.focus-news.net/news/2019/02/19/2625057/ea-daily-ako-rusiya-podkrepi-kosovo-vyarata-na-sarbite-v-neya-shte-se-izpari.html", "text": "Отмяната на 100 процентовите мита, които Прищина въведе за сръбските стоки според Белград е задължително условия за продължаване на преговорите по „нормализация на отношенията“ и за търсене на компромисно решение за Косово и Метохия, предава руската агенция  EA Daily .  \r\nТова за пореден път е подчертал президентът на Сърбия Александър Вучич в интервю за агенция Блумберг по време на Мюнхенската конференция за сигурност.  \r\nЗа методите, с които Белград може да повлияе на Прищина и да я накара да отмени митата, как вижда ролята на Русия в разрешаване на косовския въпрос разказва пред EA Daily представителят на движението на косовските сърби  „Отечество“ Марко Якшич.  Разкажете за актуалната обстановка на север  в Косово и Метохия. Колко силно се отразиха митата на сръбското население?  \r\nСръбското население в северната част на Косово не е заплашено от митата, които Прищина въведе, тъй като то получава стоките по заобиколен път. Митата не са основният въпрос, който вълнува сърбите в Косово и Метохия.   Главният въпрос е преди всичко, свързан с формирането на армията на Косово. За съжаление, властите в Белград почти не споменават за него. Като условие за продължаване на диалога с Прищина те говорят за отмяна на митата, но нищо не споменават за отмяна на решението за създаване на армия в Косово. Именно тази армия е истинската заплаха за сърбите в северно Косово, както и за сърбите на юг от река Ибар. \r\nОт друга страна, щом веднъж отворихме дума за митата, ще кажа, че Белград притежава ефективни методи, за да повлияе на тяхната отмяна.   Достатъчно е да предприеме ответни мерки и да въведе 100-процентово мито при транзита на стоки, които идват от Словения, Хърватия и Унгария към косово и Метохия през централна Сърбия. Това ще се окаже сериозен удар по икономиката на сепаратистко Косово.   Неотдавна Генералният секретар на НАТО Йенс Столтенберг заяви, че Силите за сигурност на Косово (ССК) нямат право да навлизат в северните райони без съгласието на КФОР. До колко тези думи могат да ви дадат чувство за сигурност? \r\nТова не гарантира сигурността ни. Говори се, че за създаването на армия на Косово се е съгласил лично Александър Вучич по време на едно от тайните срещи с лидера на сепаратистите Хашим Тачи. Затова и по време на заседанието на СС на ООН, когато се обсъждаше създаването на косовска армия той искаше само отмяна на митата върху сръбските стоки, а не и това решение.   \r\nОт друга страна, заявление, че ССК нямат право да ходят на север без разрешение на КФОРС, поставя сърбите, които живеят на юг от р. Ибар в неравноправно положение. Белград също настояваше за това. Така той фактически раздели косовските сърби на „северни“ и на „южни“. Така  северните той се опитва да защитава, а с южните армията на Косово може да си прави каквото си иска. Как косовските сърби ще се отнесат към действията на Русия, ако тя подкрепи т. нар. компромис между Белград и Прищина? \r\nПод компромис между Белград и Прищина се подразбира, че от Сърбия ще бъде отнет голям къс територия, което ще даде възможност да се създаде „Велика Албания“ и за приемане на Косово в НАТО. Възниква въпросът – действително ли Русия има интерес да поддържа подобно съглашение?   От друга страна, не само косовските сърби, но и всички сърби, които живеят на тази планета, ще бъдат ужасно разочаровани от подобна стъпка на Русия. Косово е мястото, на което се е зародила сръбската нация. Ако Русия поддържа подобен компромис, тогава цялата вяра, която сърбите хранят към Русия, просто ще се изпари. В косовските градове, където живеят сърби, неотдавна се проведоха протести на опозицията под девиза „Един от пет милиона“, които вече много седмици се организират в Белград  и в други гардове на централна Сърбия. Защо част от сърбите от Косово и Метохия решиха да се присъединят към  това протестно движение? \r\nИскам да подчертая, че политическата позиция на „Съюза за Сърбия“,  организатор на протестите, по адрес на Косово и Метохия е много по-близка до руските интереси отколкото е официалната позиция на властите в Белград начело с Александър Вучич. В програмата на «Съюза за Сърбия» ясно е написано, че разделяне на Косово не трябва да има, че решението на косовския въпрос трябва да стане въз основа на Резолюция 1244 СС на ООН  и конституцията на Сърбия и че изобщо не трябва да се допуска търговия с тази територия. \r\nСтрува ми се, че тези протести ще възпрат Александър Вучич в намеренията му да предаде Косово. Това е един от факторите. Втори фактор – това е позицията на Сръбската православна църква. Ако Русия на свой ред убедително бе напомняла, че вече 20 години нейната позиция е, че Резолюция 1244 на СС на ООН е основополагаща при разрешаване на въпроса със статута на Косово и Метохия, то Вучич нямаше да намери смелост да се откаже от Косово.    Ивелина Ватова", "date": "2019.02.19", "title": "EA Daily: «Ако Русия подкрепи Косово, вярата на сърбите в нея ще се изпари“"}
{"url": "http://www.focus-news.net/news/2019/02/19/2625063/gerb-vrashta-praga-na-preferentsiite-i-smenya-sastava-na-tsik-obzor.html", "text": "След като в неделя от БСП заявиха, че напускат парламента и поставиха условия на управляващите, при които биха се върнали в пленарната зала, а именно отпадане на последните изменения в Изборния кодекс и избор на нов състав на Централната избирателна комисия (ЦИК), в понеделник от ГЕРБ обявиха, че ще върнат прага на преференциите и ще бъде започната процедура за избор на нова ЦИК. ПГ на ГЕРБ внесе в Народното събрание нови промени в Изборния кодекс за възстановяване на преференцията. Председателят на водещата правна комисия Данаил Кирилов насрочи заседание на 20 февруари, на което ще се гледат промените.Председателят на ГЕРБ и министър-председател Бойко Борисов свика заседание на Изпълнителната комисия на партията, на което са били обсъдени последните промени в Изборния кодекс. На пресконференция след срещата той посочи, че от БСП са изопачили нещата и са се възползвали от отсъствието му от страната, за да създават напрежение. „Не искаме да оставим оттенък, че на нас изборните правила ни влияят. Мандатът на предишната ЦИК беше прекратен предсрочно, когато ние бяхме опозиция. Тази ЦИК и този избирателен закон бяха създадени от БСП и е нахално сега да изопачават нещата\", отбеляза Борисов. По думите му промените по отношение на преференциите не са били обяснени правилно. „Ако президентът не наложи вето, спешно ще се върнат нещата от депутатите така, както бяха досега“, заяви премиерът. Борисов коментира и темата за събирането на кворум в Народното събрание. „Когато сме имали нужда от ДПС, те са ни подкрепяли. Но ако искаме да сме управляваща коалиция, всички трябва да ходим на работа. Утре съм поканил „Обединени патриоти“ на среща. Защото ако искаме да сме управляващата коалиция, всички трябва да ходят на работа и тогава няма да ни е нужна подкрепа за кворум“, заяви още министър-председателят. \r\nНародният представител от ГЕРБ Георги Марков коментира, че не може да има избори в България по сегашната пропорционална изборна система, която обрича на вечни коалиции. „Още не сме преглътнали Костинброд и съм изумен, че държавният глава намекна за Костинбродската афера с положителен знак. Вървим към Европа, не може да вървим към еврото, а да въвеждаме машинно гласуване, каквото няма никъде в Европа. А държавният глава създава впечатление, че ако няма машинно гласуване, щял да бъде опорочен вотът. Оттук нататък започваме да говорим за Европа, за приноса на ГЕРБ в Европа и за поредната победа на ГЕРБ\", каза Марков. \r\nПо-късно председателят на ПГ на ГЕРБ Цветан Цветанов публикува съобщение в личната си страница в социалната мрежа „Фейсбук“, в което посочва, че е наложително преразглеждането на промените в Изборния кодекс, независимо от това дали президентът ще наложи вето или не.  „ПП ГЕРБ нееднократно е показвала досега, че държи сметка за мнението на хората и че е чувствителна към реакциите на обществото по повод на законодателната дейност в парламента“, посочва Цветанов. \r\nМеждувременно отговорът на левицата не закъсня. По време на пресконференция лидерът на БСП Корнелия Нинова посочи, че преразглеждането на промените в Изборния кодекс е частична победа за партията, но заяви, че депутатите от БСП няма да се върнат в парламента, тъй като не са изпълнени всичките им условия. „Страх ги е от машините, защото разчитат на фалшифициране на протоколи на комисиите. На второ място, трябва да се отмени решението на комисиите и, трето, - да се промени решението, че не може да обжалваме”, каза Нинова. Тя допълни, че левицата е поискала среща с всички европейски посланици, за да ги запознае със случващото се с изборното ни законодателство. „Изчакваме Радев, за да видим дали ще наложи вето на някои от решенията. С всички сме готови да разговаряме, няма значение политическата принадлежност, защото тук става въпрос за кауза, която е над всяка партия - човек да може свободно да си изразява волята, хората да не ги е страх да имат свободно мислене”, заяви Нинова. \r\nПредседателят на парламента Цвета Караянчева обяви, че управляващите нямат притеснения да правят избори с нова избирателна комисия. „Това, което заяви премиерът Бойко Борисов, ще бъде изпълнено. Няма да чакаме президентско вето”, заяви Караянчева. „БСП търсят във всеки един момент скандали, за да могат да напускат Народното събрание и да извиват ръце. В 44-то Народно събрание отличителната черта на БСП е да напускат парламента. Вече трети път го правят“, коментира председателят на НС. Тя определи като нелогично изборни манипулации да предотвратяват хората, които са  „измайсторили” Костинбродската афера. „БСП да не се притесняват- и без тях парламентът ще работи, но не е добре една от опозиционните партии да отсъства“, посочи Караянчева.  Агенция „Фокус“ припомня:  На 17 февруари ПГ на „БСП за България“ обяви, че напуска Народното събрание на фона на напрежението във връзка с измененията в Изборния кодекс. Решението бе взето на Националния съвет на партията. БСП обяви, че би възстановила участието си в парламента при избор на нова ЦИК, отмяна на промените в Изборния кодекс, връщане на преференцията и на дебата за машинното гласуване. Предложението направи лидерът на БСП Корнелия Нинова, която подчерта, че в момента ситуацията за България е много важна. Нинова определи среднощното заседание на парламента, на което бяха приети промените в Изборния кодекс, като „ти на мене - аз на тебе“ и посочи, че това е бил грозен пазарлък за партийни интереси. \r\nЦветилена СИМЕОНОВА", "date": "2019.02.19", "title": "ГЕРБ връща прага на преференциите и сменя състава на ЦИК (ОБЗОР)"}
{"url": "http://www.focus-news.net/news/2019/02/19/2625064/the-guardian-korbin-tryabva-da-smeni-posokata.html", "text": "Заместник лейбъристкият лидер Том Уотсън е посъветвал Джеръми Корбин да смени посоката, иначе ще се изправи пред задълбочаващ се разпад в партията. Това се случва след като седем депутати я напуснаха, за да създадат ново движение, нещо което Лейбъристката партия не беше преживявала цели 40 години, пише в днешния си брой  The Guardian . Емоционалното изявление на Уотсън се появи късно в понеделник вечерта, след като стана ясно, че известен брой лейбъристки депутати са готови да последват създателите на новата Независима група, както и че някои консерватори също обмислят дали да не напуснат своята партия.   \r\nСъобщението за създаването на тази група от Лучиана Бъргър и Чука Умунна е най- сериозното предизвикателство, пред което се изправя партийното единство, след като през 1981 година „бандата на четиримата“ я напуснаха, за да създадат Социал-демократическата партия.   \r\nНо в деня на тази драма, когато сред лейбъристките редици цареше хаосът на случайността, лоялните на Корбин членове обявиха, че тези депутати са крехки фигурки, които никой от публиката на познава.   \r\nУмунна директно се обърна към парламентаристи от другите партии да се присъединят към новата група. Вниманието й бе насочено към консервативните депутати Анна Сорби, Сара Уолостън, Ник Боул, Хайди Алън и поне един про-европейски настроен министър, който би могъл да се присъедини към тях и да напусне кораба на Мей, ако стане ясно, че премиерът го насочва към Брекзит без сделка.   \r\nЛейбъристките депутати са заявили пред Гардиън, че са уверени, че ще има и нова вълна на партийни напускания, ако лидерът им не настоява за втори референдум и не предприеме мерки да изкорени антисемитизма от партията.   \r\nКорбин, който не един път се е изправял пред предизвикателства, не даде особен знак за паника. Той разпространи съобщение, според което е недоволен от поведението на колегите си, но същевременно в него пише за популярността на последните политики на Лейбъристката партия и за победите от изборите през 2017 година.   \r\nТой планира във вторник да държи реч за Брекзит и за новата комисия за образование до края на живота, което според него е нещо нормално, като се има пред, че създаването на тази комисия съвпада с дните на оставките в неговата партия.  Ивелина Ватова", "date": "2019.02.19", "title": "The Guardian:  Корбин трябва да смени посоката"}
{"url": "http://www.focus-news.net/news/2019/02/19/2625065/the-morning-star-bezdeystvieto-na-politsiyata-v-manchestar-ne-e-ot-vchera-to-e-ot-dalgo-vreme.html", "text": "Забавената реакция на полицията на расистки графити в Манчестър „не е изненада за никого“, казва за  the Morning Star  активист на движението за защита на правата на бежанците в понеделник.   \r\nД-р Рета Моурън разказва, че в началото на февруари върху стените на едно семейно жилище в Солфорд са се появили графити „Черните вън“.  Те са представлявали „доста неприятна гледка“.   \r\nТя обаче предупреждава, че ситуацията не е от вчера, а е от много време: “В течение на много години семействата в Солфорд са подлагани на расистки нападения, а властите не само, че не изправят извършителите пред съда, а дори и не организират разследване на случаите.” \r\nНа полицията в Манчестър Сити и беше нужна една седмица докато се свърже с Джексън Ямба, чийто дом е  пострадал от расистките графити. Джексън Ямба е адвокат по професия. 10-годишният му син е изпаднал в шок. Той е написал съобщение в Туитър за случилото се и е предупредил, че съответните власти не вземат никакви мерки.   \r\n Кметът на Манчестър Анди Бърнхем, обаче, е заявил, че расизмът „изобщо няма място в Манчестър“. Но също е критикувал полицията за нейната мудност.  Ивелина Ватова", "date": "2019.02.19", "title": "The Morning Star: Бездействието на полицията в Манчестър не е от вчера, то е от дълго време"}
{"url": "http://www.focus-news.net/news/2019/02/19/2625066/19-godishen-mladezh-ot-tsiganskiya-rod-golyovtsi-beshe-zadarzhan-kato-zapodozryan-za-ubiystvoto-v-kyustendil-obzor.html", "text": "19-годишен младеж от циганския род „Гольовци” беше задържан като заподозрян за извършване на убийството в Кюстендил. Общо 12 души са задържани във връзка с масовото сбиване пред заведение в града. Късно през нощта на 18 февруари е задържан и издирваният 19-годишен младеж за когото се смята, че е причинил смъртта на 35-годишен мъж от града. Проверени са десетки адреси във връзка с издирването на лицето. Събрани са записи от множество камери. Разпитани са над 20 лица, част от разпитите са били пред съдия, работата по случая продължава. 19-годишният младеж сам се е предал. В полицията е докаран от майка му. Не е давал обяснения. Установени са и лицата, нанесли тежка телесна повреда на мъжа, който е настанен за лечение в УМБАЛСМ „Пирогов”. Едното лице е задържано, а другото се намира в болницата в Кюстендил. Това лице също ще бъде задържано. Под ръководството на Окръжна прокуратура – Кюстендил се води разследване на убийство и опит за умишлено убийство на повече от едно лице - престъпление по чл. 116, ал. 1, т. 4, вр. с чл. 115 от НК. Към настоящия момент от прокуратурата са внесени в съда искания за одобрение на протоколи от извършени претърсвания и изземвания. Интензивно се провеждат необходимите действия по разследване. Прави се преценка за лица, които предстои да бъдат привлечени към наказателна отговорност. Настанените за лечение в болницата в Кюстендил мъже, участвали в масовото сбиване, са в сравнително добро състояние. Става въпрос за двама мъже, за които няма опасност за живота. Други двама мъже са транспортирани за лечение в столицата. Единият е с тежка черепно-мозъчна травма, а вторият мъж е с тежки увреди на ръката. Тази вечер се състоя бдение в памет на убития мъж. На площад „Велбъжд” се събраха стотици жители на Кюстендил, които изразиха своята съпричастност към близките на жертвата. Беше поставена и кутия за дарения, в помощ на майката на загиналия мъж. За около един час беше блокирано движението по улица „Цар Освободител”, където хората поднесоха цветя и запалиха свещи. \r\nВенцеслав ИЛЧЕВ", "date": "2019.02.19", "title": "19-годишен младеж от циганския род „Гольовци” беше задържан като заподозрян за убийството в Кюстендил (ОБЗОР)"}
{"url": "http://www.focus-news.net/news/2019/02/19/2625060/yeni-safak-predi-da-gi-predadat-na-turtsiya-sasht-prashtat-islyamskite-teroristi-v-bazite-si-v-siriya.html", "text": "САЩ превозват на камиони до своите бази в Сирия, като освобождават някои от тях недалеч от южната граница с Турция и така саботират предстоящите военни кампании на Анкара на изток от река Ефрат, пише турският  Yeni Safak .  \r\nТвърди се, че известен брой „видни“ ислямистки терористи са използвани от САЩ и Кюрдската работническа партия, за да се шантажират няколко държави, включително и Турция. Те им осигуряват закрила в базите, които са на Пентагона в Сирия.   \r\nСмята се, че на Кюрдската работническа партия терористите са дали  \r\nтри тона и половина злато, скрито в пустинята, с което са заплатили фалшиви паспорти на поне 80 пленени бойци. И това е само първата стъпка. \r\nНеопределен брой  заловени терористи са били изпратени в Идлиб, последната крепост на опозицията в Сирия до турската граница. \r\nВ събота президентът Доналд Тръмп предупреди европейските държави „да си приберат“ стотиците чужденци, които са при терористите от „Ислямска държава“ и които са пленени в Сирия, за да заведат дела срещу тях. \"Алтернативата съвсем не е добра, ние ще бъдем принудени да ги освободим\".  Ивелина Ватова", "date": "2019.02.19", "title": "Yeni Safak: Преди да ги предадат на Турция, САЩ пращат ислямските терористи в базите си в Сирия"}
{"url": "http://www.focus-news.net/news/2019/02/19/2625068/the-telegraph-drevniyat-zakon-za-predatelstvoto-shte-bade-prenapisan.html", "text": "Вътрешният министър на Великобритания Саджид Джавид е заявил, че може да се пренапише древният закон за предателството, пише днешният  The Telegraph . \r\nСпоред министъра от правителството на Тереза Мей така по-лесно ще може да се изправят пред съда джихадистките бойци и техните поддържници, когато се върнат в страната.  \r\nСаджид Джавид смята, че идеята да се обнови 650-годишният закон, за да може да се съдят повече екстремисти, за които Обединеното кралство е роден дом, трябва „внимателно да се осмисли“. \r\nТя се зароди в последно време, когато се заговори, че много джихадисти и техните годеници успяват да избягат от закона, след като се завърнат във Великобритания.  Ивелина Ватова", "date": "2019.02.19", "title": "The Telegraph: Древният закон за предателството ще бъде пренаписан"}
{"url": "http://www.focus-news.net/news/2019/02/19/2625059/politico-trima-prezidenti-i-edin-premier-za-kosovo.html", "text": "„Добрата новина е, че нещата на практика не вървят на добре“, така започва текст на електронната страница в европейското издание на американското списание  Politico , който е направен по време на Конференцията за сигурност в Мюнхен и се отнася до публичния дебат, който се имали в края на Мюнхенската конференция за сигурност президентите на Сърбия, Косово, Черна гора и премиерът на Косово.   \r\nТова е единственото нещо, за което са съгласни президентите на Сърбия и Косово след ожесточения публичен дебат в каря на седмицата, който доказа колко трудно ще е да се подпише мирно споразумение дори и две десетилетия след войната от 1998-1999 между тях. И Хашим Тачи, и Александър Вучич, са на едно мнение, че този разгорещен дебат е бил полезен, тъй като с него се погребаха всички фалшиви надежди, че ще се постигне бързо споразумение. И все пак, те са подложени на силен натиск от Запада да бързат.   \r\nВучич и Тачи са си разменили обвинения за войната и са спорили кой е виновен за сегашното прекъсване на диалога, под егидата на ЕС. В сърцевината на спора е статутът на Косово. \r\nЗа ЕС едно споразумение би намалило значително възможността да се раздвижи отново замръзналият конфликт между Сърбия и Косово. И ЕС, и САЩ имат интерес да държат изкъсо Западните Балкани по-близо до Запада и така да намаляват влиянието на Русия, Турция и други противникови сили в региона.   \r\nВ сърцето на дебата и статута на Косово. Територията, чието население е предимно етничесик албанция, преди 11 години обяви независимостта си от Сърбие и е призната от над 100 държави. Но Сърбия все още гледа на нея като на своя провинция и е поддържана в тоав отношение от страни като Русия, Китай и пет членки на ЕС.   \r\nСпоред западните лидери краят на спора между Гърция и Македония ще стимулира Косов и Сърбия да ги последват.   \r\n В Мюнхен Йоханес Хан предупреди и Вучич, и Тачи, че трябва да постигнат споразумение преди края на мандата на сегашната Еврокомисия. Александър Вучич: Вярвам в завещанието    \r\nТой даде ясно да се разбере, че няма да седне на масата за преговори с Косово, докато Прищина не отмени 100-процентовите мита за сръбските стоки. Ако се премахнат тарифите, той „веднага ще се върне в Брюксел“, за да възстанови диалога.  \r\nИнформиран за мнението на Харадинай, че те ще се отменят само след като се постигне споразумение, Вучичи отговори: „ Мислех, че е безотговорен, но не и чак толкова.” \r\nТой призова външните сили да упражнят „положителен натиск“ във всички страни. Така даде ясно да се разбере, че те искат да видят сделката и предлагат различни стимули само и само да я имат. Но Вучич каза: „“Ако трябва да ви кажа истината, това засяга много повече нас, сърбите и албанците.“  Според него двете страни трябва да се чувстват совобдно, за да могат да обсъждат къде да прекарат общата си граница – макар че разговорите за евенутална размяна на земя предизвика доста непирятности в региона и разцепление на международните сили.   \r\nВучич охлади ентусиазма на ЕС по отношение на идеята, че решението за Северна Македония може да се превърне в импулс за уреждане на проблема между Сърибя и Косово. „Изглежда, че ЕВропа има нужда от някои добри новини, но двете ситуации не могат да се сравняват … 100 пъти е по-трудно в този случай.“ И все пак той подчертава, че трябва да се постигне съгласие. „Иначе ни очаква катастрофа“.    \r\nВучич твърди, че е мотивиран от една по-голяма цел отколкото всекидневната политика може да предложи в постигането на договореност с Косово. „Вярвам в завещанието, което някой ни е оставил, това е окето искам да видя”. Хашим Тачи: Човек по средата   \r\nБившият политически лидер на Армията за освобождение на Косово (АОК) миналата година  повдигна идеята за „корекция на границата“, така част от територията на Косово може да се размени, за да се осигури сделка. Това не се получи и неговият противник Харадинай, бивш командир в АОК, си спечели голяма популярност като наложи мита за Сърбия. Пред група репортери в Мюнхен той създаде впечатление, че приема по-мек курс от Харадинай по повод митата. Според него те могат да се договарят паралелно с преговорите за мирното споразумение. „Политиката трябва да е керативна“, насотява Тачи.   \r\nЗапитан дали в момента Косово не говори на два гласа, той премина от албански на ангилйски: „Ние имаме един глас – всеки иска диалог, преговори и споразумение“.   \r\nЗа отношенията си с Харадинай той казва: „ Дори и вътре в семейството, хората са различни … Ние се бихме заедно и спечелихме войната, работихме заедно за независимостта и сега работим азедно за окончателното споразумение.” \r\n“Трябва да стигнем до споразумение за границата и взаимно да признаем от къде минава тя.“  Рамуш Харадинай: Хардлайнерът   \r\nБитката между Харадинай и Тачи още повече усложнява нещата около постигането на сделката. Двамата мъже сериозно лобират за подкрепа от европейските и американските политици, съветват ги международни ПР агенции. \r\nВ интервю в събота Харадинай заяви, че комисарят на ЕС за външна политика Федерика Могерини не се отказва от промяна на границата, но Тачи няма избори ще трябва да се откаже от тази идея. Според него Сърбия трябва да признае Косово като свое морално задължение, заради убийствата и други военни престъпления на сръбските сили.   \r\n“Признаването трябва да дойде като извинение за трагедиите, причинени на нашата страна, на аншия народ“.  \r\nСпоред Харадинай би било „противозаконно и противоконституционно“ , сега когато парламентът има своя позиция, Тачи да продължи да насотява за промяна на границата. \r\n“Той мяна много голямо пространство за маневри,” твърид той за президента. “Сам ще си намери пътя да се съгласи на това решение.” \r\nХарадинай твърди, че позицията на Могерини за промяната на границата е „огромна грешка“.   \r\n“Тя наранява не само нашия регион, но и цяла Европа,”  казва той, като смята, че идеята ще бъде отнета от Владимир Путин, за да преначертае границите на територията на бившия Съветски съюз. \r\nВъпреки своята реторика като хардлайнер, Харадинай смята, че „при политическа воля, още тази година може да се постигне споразумение“.   Мило Джуканович: Разтревоженият съсед   \r\nДжуканович евъв властта много по-дълго от който и да е друг ветеран от региона, като Тачи или Вучич. Неговата партия е на власт непрекъснато от 1990-та.   \r\nТой предлага международната общност да си припомни най-сетне, че промяната на границите е тема табу. Някои държави каот Германия все още я поддържат,  но САЩ и ЕС дадоха зелена светлина на Белград и Прищина да проучват промените.   \r\n“Цялата тази история с промяна на границите сега вече е на масата и аз  бих рекъл дори, че е заела централно място като легитимност, дадена от международната общност,” е мнеинето на Джуканович.. \r\nТой се връща назад във овйните от 90-те години, когато националистите защитавали идеята за преначертаване на гарниците по протяжение на етническите линии. (Джуканович и Вучич са били съюзници в началото на кариерата си на сръбсикя националистически лидер Слободан Милошевич.) \r\n“Всеки, който предлага промяна на границите в нашия регион, трябва да е много, ама много внимателен”.  \r\nСпоред него Северна Македония показа какво можед ас е постигне, когато сделката, която лидеритге от двете страни, е от взаимна полза. Но според него дори да се стигне до уреждане на проблема между Косово и Сърбия, след него все пак ще се появи и друг още по-твърд орех. \r\n“След този проблем пред нас ще се изправи най-важния въпрос за региона, това еБосна. Мирният договор, който прекрати войната от 1992-1995 в Босна-Херцеговина на практика остави държавата с доста дисфункционална политическа система. Много солжно би било да се открие формула за Босна“.   Ивелина Ватова", "date": "2019.02.19", "title": "Politico. Трима президенти и един премиер за Косово"}
{"url": "http://www.focus-news.net/news/2019/02/19/2625075/sport-andrey-zhekov-se-vrashta-v-levski.html", "text": "Андрей Жеков, когото специалистите смятат за най-успешния разпределител в последните 15 години, се завръща в клуба, от който е тръгнала спортната му кариера. \r\nТой ще бъде помощник на Владимир Николов, с когото дълго време са играли заедно в Левски, Пиаченца и национални отбор по волейбол на България.  \r\nЖеков ще помага и за обучението на разпределителите в школата към клуба. \r\nДебютът му като помощник на Владимир Николов ще бъде в петък в домакински мач срещу „Добруджа“.", "date": "2019.02.19", "title": "Спорт:  Андрей Жеков се връща в Левски"}
{"url": "http://www.focus-news.net/news/2019/02/19/2625067/izvestiya-maduro-obyavi-postapila-humanitarna-pomosht-ot-rusiya-za-venetsuela.html", "text": "Президентът на Венецуела Николас Мадуро обяви, че Русия  изпраща 300 тона лекарства в страната, пише в днешния си брой вестник  „Известия“ .   \r\nТой е изтъкнал, че тази помощ на Русия ще бъде доставена по законни пътища, тъй като Каракас е заплатил за нея. \r\nПо време на протестна акция на опозицията на 23 януари председателят на парламента Хуан Гуайдо се самообяви за временен президент на страната. Той получи подкрепата на САЩ. \r\nВ отговор Мадуро скъса дипломатическите отношения с Вашингтон, обвини Белия дом в опит за държавен преврат.   \r\nПодкрепа за Мадуро заявиха Русия, Мексико, Боливия, Куба и Китай. Москва заяви, че случващото се във Венецуела е опит за квазипреврат при участие на чужди държави. На 12 февруари външният министър на РФ Сергей Лавров предупреди САЩ да не се намесват във вътрешните работи на Венецуела и да се въздържат от силови действия.    Ивелина Ватова", "date": "2019.02.19", "title": "„ Известия“: Мадуро обяви постъпила хуманитарна помощ от Русия за Венецуела"}
{"url": "http://www.focus-news.net/news/2019/02/19/2625070/sport-balgariya-shte-uchastva-s-nay-dobrite-si-sastezateli-na-evropeyskoto-parvenstvo-po-biatlon.html", "text": "България ще участва с най-добрите си състезатели на европейското първенство по биатлон. То започва в сряда в Минск, Беларус. \r\nПри мъжете ще разчитаме на Красимир Анев, Владимир Илиев, Димитър Герджиков и Антон Синапов.  \r\nВ женския ни състав са включени Емилия Йорданова, Десислава Стоянова, Даниела Кадева и Милена Тодорова.  \r\nСпоред предварителната програма на 20 февруари са индивидуалните дисциплини на 20 километра за мъже и 15 километра за жени. На 21-ви са двете смесени щафети (единична и класическа). 22 февруари е почивен ден, на 23-и са спринтовете, а на 24 февруари е преследването за мъже и жени.", "date": "2019.02.19", "title": "Спорт: България ще участва с най-добрите си състезатели на Европейското първенство по биатлон."}
{"url": "http://www.focus-news.net/news/2019/02/19/2625074/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Министърът за Брекзит Стивън Барклей разкри подробности по план „В“, съставен от привържениците както на напускането на ЕС, така и на желаещите страната да остане в него. Той ще ги обсъди с партньорите в Брюксел, пише вестник  The Daily Express . \r\nПризивът за „алтернативни решения“ на твърдата ирландска граница, която се оказа сериозна пречка, беше оставен настрана заради правни гаранции. Барклей и главният прокурор Джефри Кокс ще се върнат в сряда в Брюксел, за да представят пред  висшите еврослужители как „да се продължи напред по законен начин“.  \r\n Кокс ще се опита да запази един съвсем нов правен текст, което ще му позволи да се върне към своето предупреждение от ноември, че Великобритания може да попадне в клопката на митническия съюз на Европейския съюз.   \r\n**** Вътрешният министър на Великобритания Саджид Джавид е заявил, че може да се пренапише древният закон за предателството, пише днешният  The Telegraph . \r\nСпоред министъра от правителството на Тереза Мей така по-лесно ще може да се изправят пред съда джихадистките бойци и техните поддържници, когато се върнат в страната.  \r\nСаджид Джавид смята, че идеята да се обнови 650-годишният закон, за да може да се съдят повече екстремисти, за които Обединеното кралство е роден дом, трябва „внимателно да се осмисли“. \r\nТя се зароди в последно време, когато се заговори, че много джихадисти и техните годеници успяват да избягат от закона, след като се завърнат във Великобритания. \r\n**** Забавената реакция на полицията на расистки графити в Манчестър „не е изненада за никого“, казва за  the Morning Star  активист на движението за защита на правата на бежанците в понеделник.   \r\nД-р Рета Моурън разказва, че в началото на февруари върху стените на едно семейно жилище в Солфорд са се появили графити „Черните вън“.  Те са представлявали „доста неприятна гледка“.   \r\nТя обаче предупреждава, че ситуацията не е от вчера, а е от много време: “В течение на много години семействата в Солфорд са подлагани на расистки нападения, а властите не само, че не изправят извършителите пред съда, а дори и не организират разследване на случаите.” \r\nНа полицията в Манчестър Сити и беше нужна една седмица докато се свърже с Джексън Ямба, чийто дом е  пострадал от расистките графити. Джексън Ямба е адвокат по професия. 10-годишният му син е изпаднал в шок. Той е написал съобщение в Туитър за случилото се и е предупредил, че съответните власти не вземат никакви мерки.   \r\n Кметът на Манчестър Анди Бърнхем, обаче, е заявил, че расизмът „изобщо няма място в Манчестър“. Но също е критикувал полицията за нейната мудност. \r\n*** Заместник лейбъристкият лидер Том Уотсън е посъветвал Джеръми Корбин да смени посоката, иначе ще се изправи пред задълбочаващ се разпад в партията. Това се случва след като седем депутати я напуснаха, за да създадат ново движение, нещо което Лейбъристката партия не беше преживявала цели 40 години, пише в днешния си брой  The Guardian . Емоционалното изявление на Уотсън се появи късно в понеделник вечерта, след като стана ясно, че известен брой лейбъристки депутати са готови да последват създателите на новата Независима група, както и че някои консерватори също обмислят дали да не напуснат своята партия.   \r\nСъобщението за създаването на тази група от Лучиана Бъргър и Чука Умунна е най- сериозното предизвикателство, пред което се изправя партийното единство, след като през 1981 година „бандата на четиримата“ я напуснаха, за да създадат Социал-демократическата партия.   \r\nНо в деня на тази драма, когато сред лейбъристките редици цареше хаосът на случайността, лоялните на Корбин членове обявиха, че тези депутати са крехки фигурки, които никой от публиката на познава.   \r\nУмунна директно се обърна към парламентаристи от другите партии да се присъединят към новата група. Вниманието й бе насочено към консервативните депутати Анна Сорби, Сара Уолостън, Ник Боул, Хайди Алън и поне един про-европейски настроен министър, който би могъл да се присъедини към тях и да напусне кораба на Мей, ако стане ясно, че премиерът го насочва към Брекзит без сделка.   \r\nЛейбъристките депутати са заявили пред Гардиън, че са уверени, че ще има и нова вълна на партийни напускания, ако лидерът им не настоява за втори референдум и не предприеме мерки да изкорени антисемитизма от партията.   \r\nКорбин, който не един път се е изправял пред предизвикателства, не даде особен знак за паника. Той разпространи съобщение, според което е недоволен от поведението на колегите си, но същевременно в него пише за популярността на последните политики на Лейбъристката партия и за победите от изборите през 2017 година.   \r\nТой планира във вторник да държи реч за Брекзит и за новата комисия за образование до края на живота, което според него е нещо нормално, като се има пред, че създаването на тази комисия съвпада с дните на оставките в неговата партия.", "date": "2019.02.19", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/02/19/2625073/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Facebook блокира страници от популярните ресурси на RT заради неспазване на някакви закони правила, пише в днешния си брой руския вестник  „Взгляд“ .   Ако оставим настрана конспиративността за това, че по този начин Марк Цукърбърг се опитва да докаже необходимостта от законопроект за устойчивостта на интернет в РФ, всичко това прилича на признак за сериозно заболяване на американската държава. И тази болест руснаците добре познават.   \r\nFacebook блокира проекта In the Now, свързан с руския телевизионен канал RT. Тази мярка беше  предшествана от репортаж в CNN, където сътрудник от аналитичния център на  German Marshall Fund разказа, че In the Now са  «агенти на Кремъл». \r\nРъководителят на RT Маргарита Симонян, както обикновено, реагира емоционално:«CNN за пореден път се прояви като дясната ръка  на Държавния департамент, НАТО и на всички, свързани с тях. Facebook постъпи по същия начин. CNN дори се скри, че те са направили своето т. нар. разследване, по-точно  – съвършено шантажистки материал, по пряко указание на фонда, който финансира НАТО и Държавния департамент. Във Facebook до такава степен са изплашени, че за пореден път ще ги обвинят в помощ за руснаците, които се намесват в демокрацията на САЩ и я убиват, че просто за минути са изтрили акаунт с 4 милиона абоната. Два и половина милиарда преглеждания на това видео е имало във Facebook. Никакви претенции към видеото, към съдържанието, което публикува каналът от страна на Facebook не е имало и няма, но изведнъж позвънили от CNN и заявили „Как е възможно да позволявате на тези руснаци да общуват с нашето население?“ Така от Facebook просто изтрили този акаунт ». \r\nСпоред главния редактор на RT, «ще става и още по-зле »: \r\n« Никой вече не вярва в свободата, дори и не споменава за свобода, това вече е истинско геополитическо противопоставяне, в което нашите медийни площадки се превръщат в истински абсолютни оръдия. Вече не знам дали с тази цел са били създадени, но в момента нещата стоят именно така. ». \r\nRT събра мненията на руски журналисти и политици за блокирането. Прессекретарят на президента Дмитрий Песков заяви, че подобни действия водят до загуба на доверие и нанасят сериозна вреда на реномето на големи и достатъчно уважавани международни компании. Той е добавил, че в последно време на руските медии се оказва „почти безпрецедентно влияние, съвсем открито и достатъчно грубо». \r\nКоментарите на сайта на руското МВнР гласят: «Имаме работа с акт на пряк и правно необоснован натиск от страна на официален Вашингтон срещу неугодни нему източници на информация. Очевидно, този тренд в интернет цензурата постоянно се засилва въпреки призивите от Запада да се спазва свободата в цифровата и информационната среда ». \r\nНе по-малко рязко за случилото се изказаха и депутати, и сенатори в Държавната дума.   \r\nЩе напомним, че през миналата седмица либералните медии и опозиционните партии подложиха са сериозна критика законопроекта за устойчивостта на Рунет. С пропагандни цели той беше преименуван в „закон за автономния интернет“. Дори и не се обърна внимание на нееднократните заявления на един от инициаторите на законопроекта, депутатът Андрей Лугов,  за това, че «автономен интернет » звучи абсурдно и никой не възнамерява да откаже на гражданите достъп до Мрежата.   \r\nБлокираните ресурси на  In the Now, без да са нарушавали нито правилата на Facebook, нито законите на САЩ, се оказват сериозен удар по критиците на този закон.   \r\nВсичко ще изглежда по следния начин: руските оператори просто ще блокират достъпа до основни сървъри в интернет – тогава може да кажем „прости“ не само на Facebook, но и на онлайн плащанията, на новините и видеата, на филмите. \r\nТака Марк Цукърбърг по молба на руските власти продемонстрира на противниците на закона за устойчивостта на Рунет как всеки един руски ресурс може да бъде блокиран или отключен във всеки един момент.   \r\nПоказателно е, че през 90-те години Джордж Сорос плащаше, за да се включват руските ВУЗ-ове към интернет. Нещо, за което и досега са му благодарни представители на поколенията над 40 години, задето им е открил невероятните възможности на Световната мрежа.   В годините на предишната студена война Западът свикна да смята, че свободата на словото и информацията е негово изключително оръжие, на което Съветите не могат да се противопоставят със своите „заглушители“ и архаични пропагандистки методи. \r\nСега ситуацията се обръща на 180 градуса. Западните медии и изданията, финансирани от задгранични източници, остават в руското информационно поле „ вещ, сама за себе си“. При тези огромни числа за посещаемостта на ресурсите на RT,но става дума за обективна реалност. Опитите да се забрани излъчването и на RT, и на други руски медии също е обективна реалност. Пропагандният мит за всемогъщите «руски хакери » и «руски тролове », които са способни да променят резултатите от изборите и да изкарат на улиците стотици хиляди души – това също е обективна реалност.   \r\nНе е ли удивително, че Сорос и други коментатори, независимо от любовта си или ненавистта си към глобализма, по различни причини все по-често започват да сравняват ЕС и САЩ със СССР.   \r\nМоля, основното сходство между днешната студена война и предишната  е фактът, че тя съвсем не е нужна на гражданите от страните-участнички. И това е очевидно.   \r\nВ СССР никой не е искал да воюва със САЩ, а и американците едва ли са изгаряли от желание да загиват в атомните пламъци в името на свободата от комунизма. Затова и краят на конфронтацията всички възприеха с еднозначно облекчение.  . \r\nПричините за сегашния конфликт повечето хора разбират още по-лошо. Русия споделя същите онези ценности, които притежават и западните държави. Едва ли да се устройва световна война заради някакви си гей-бракове влиза в сметките на когото и да било.  \r\nСАЩ искат абсолютна доминация, но тя не е възможна. А ако се окаже възможна, то е за кратко време и завършва с кръв.   \r\nКато се съди по опитите да се блокира свободното разпространение на информацията, САЩ този път усещат своята слабост -  и тя не е военно-политическа, нито икономическа, а преди всичко идеологическа.   \r\nСССР изгуби не икономиката си, а идеологията си: всички икономически проблеми от втората половина на 80-те години можеха и да се решат, ако не беше изчезнала идеологическата надстройка, която обединяваше страната.   \r\nИзглежда, че САЩ имат шанса да повторят този път. Главното е обаче в това рушащата се американска империя да не се опита по военен начин да продължи съществуването си. \r\n*** Президентът на Венецуела Николас Мадуро обяви, че Русия  изпраща 300 тона лекарства в страната, пише в днешния си брой вестник  „Известия“ .   \r\nТой е изтъкнал, че тази помощ на Русия ще бъде доставена по законни пътища, тъй като Каракас е заплатил за нея. \r\nПо време на протестна акция на опозицията на 23 януари председателят на парламента Хуан Гуайдо се самообяви за временен президент на страната. Той получи подкрепата на САЩ. \r\nВ отговор Мадуро скъса дипломатическите отношения с Вашингтон, обвини Белия дом в опит за държавен преврат.   \r\nПодкрепа за Мадуро заявиха Русия, Мексико, Боливия, Куба и Китай. Москва заяви, че случващото се във Венецуела е опит за квазипреврат при участие на чужди държави. На 12 февруари външният министър на РФ Сергей Лавров предупреди САЩ да не се намесват във вътрешните работи на Венецуела и да се въздържат от силови действия. \r\n*** Общоруският център за изследване на общественото мнение е проучило настроенията и нагласите на жителите на Курилските острови относно претенциите на Япония да получи южните Курили, пише  „Ведомости“ .   \r\nКакто сочат резултатите, 98 процента от отговорилите знаят за исканията на Токио, 96 на сто са на мнение, че Русия не е длъжна да връща южните острови на Япония.   \r\nИ на четирите острова, които трябва да се върнат, процентът на нежелаещите е много висок.   \r\nПрез януари същият изследователски Център проведе аналогично изследване. Тогава само 79 на сто бяха наясно за проблема около Курилите, а 77 на сто бяха против предаването им.  \r\nПо-рано японския премиер Шиндзо Абе заяви, че окончателното решение по териториалния въпрос трябва да се вземе след като се отчете мнението и на местните хора.", "date": "2019.02.19", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2019/02/19/2625072/pregled-na-mezhdunarodnite-novini-do-6-chasa-agentsiya-fokus.html", "text": "Върховният представител на Европейския съюз за външните работи и политиката на сигурност Федерика Могерини заяви, че Македония ще получи дата за започване на преговори през юни т.г., ако изпълни нужните реформи, предава  македонският портал „А1 Он“ . \r\n„Това представлява позитивен ход (разрешаването на спора за името), който ще има влияние върху отварянето на преговорите, което предстои, но не е единственият елемент. Но нашите приятели от Северна Македония знаят това, че реформите са също толкова важни, колкото Преспанския договор. Но аз видях голяма решителност за реформите и когато се срещнах с премиера Заев, както и с министрите на външните работи и отбраната получих уверение, че ще задържат фокуса“, заяви Могерини, в отговор на въпрос на МИА. \r\nТя добави, че „през юни, би било добре да се започнат преговори не само със Северна Македония, но и с Албания“. \r\nРъководителят на европейската дипломация заяви, че срещата на външните министри на ЕС в понеделник е започнала с аплодисменти от всички присъстващи за Преспанския договор, което, по думите на Могерини, „е необичаен начин за започване на Съвета по външните работи“. \r\n***  Независимо, че процесът за ратифициране на присъединителните протоколи за членство в НАТО в американския Сенат обичайно е дълъг и сложен, в случая с Македония, поради подкрепата от голям брой сенатори, този процес може да бъде завършен до края на годината, подчерта ръководителят на сенатската комисия за външни отношения Крис Соха по време на срещата си с председателя на македонския парламент Талат Джафери, предава  агенция „Макфакс“ . \r\nКакто съобщи пресслужбата на парламента в Скопие, сенаторът Соха е изпратил поздравления за политическата смелост за отключване на процеса на евроатлантическа интеграция. \r\nТалат Джафери, от своя страна, е изразил надежда, че тясното сътрудничество между Скопие и Вашингтон ще продължи и в бъдеще. \r\n*** \r\nb> Тирана.   Албанският премиер Еди Рама коментира исканията на местната опозиция и заяви, че няма да подаде оставка. „Няма да подам оставка и в Албания няма да има предсрочни избори“, подчерта министър-председателят и добави, че опозицията няма основания за исканията си, предава  скопското електронно издание „Либертас“ . \r\n„В Албания се провеждат всички нужни реформи и правителството трябва да продължи да работи по този път“, заяви Рамам като оцени, че протестите от събота са показали, че опозицията има намерение да вземе властта в страната силово. Парламентарната група на опозиционната Демократическа партия, която има 43 народни представители, прие единодушно решение за отказ от своите парламентарни мандати, предава  македонският портал „А1 Он\" . \r\nЛидерът на партията Лулзим Баша обяви това след заседанието на парламентарната група, която го „овласти за предприемането на по-нататъшни стъпки“, което предполага свикването на най-висшите партийни органи, които да потвърдят вече взетото решение. \r\n„Парламентарната група взе единогласно решение да се откаже от депутатските си мандати, тъй като това е единственото политическо решение, което ще доведе до формиране на служебно правителство, което да проведе свободни и прозрачни избори и да отблокира процеса на европейска интеграция на Албания“, заяви Баша. \r\nПочетният председател на Демократическата партия , бивш премиер и президент на страната, Сали Бериша, който също е депутат, заяви, че решението, което се взима за първи път в Албания, „е екстремно от политическа гледна точка, но политическата ситуация в държавата го изисква“. \r\nОсновната опозиционна партия получи принципна подкрепа за решението и  от други партии, които са част от обединената опозиция. \r\n*** Председателят на турския парламент в понеделник призова НАТО да подкрепи страната в борбата с терористичните групировки,  предава агенция  АА . \r\nТова е казал Бинали Йълдъръм в специално изявление, посветено на 67-та годишнина от присъединяването на Турция към Северноатлантическия Договор. Той е припомнил, че събитието се е случило на 18 февурари 1952 година и е добавил: \"Турция играе важна роля в осигуряване на отбраната като важен член на алианса.“ Що се отнася до борбата с терористичните групировки Йълдъръм е пояснил, „ние очакваме нашите съюзници да подкрепят операциите ни в страна, които провеждаме срещу ПКК и останалите терористични организации“. \r\nТурция има втората най-голяма армия в НАТО след САЩ.   \r\nВ продължение на 30 години ПКК, обявена за терористична организация в Турция, САЩ и ЕС, е причинила смъртта на повече от 40 000 души. Над 300 цивилни са загинали при самоубийствени атентати, организирани от „Ислямска държава“. \r\n*** Малка група протестиращи в понеделник са изразили недоволство пред сградата на Белия дом по повод декларацията на Доналд Тръмп за национално извънредно положение, с което се цели да получи финансиране за стената по американско-мексиканската граница, предава  AFP . \r\nДекларацията позволява на президента да заобиколи решението на Конгреса, с което се одобрява само една четвърт от сумата от 5.6 млрд. щатски долара, които той иска за стената.  \r\n\"Доналд Тръмп се опитва да събори нашата демокрация“, заявява 65-годишен активист на Зелената партия. \r\nМакар че и други президенти са обявявали извънредно положение, събитието от петък се оценява като първи случай в историята на САЩ, когато се използва този казус, за да се търсят пари, за които Белият дом е получил специален отказ от Конгреса. \r\nТова президентско решение ще бъде оспорвано в съда, тъй като главният прокурор на щата Калифорния вече предупреди, че неговият щат ще заведе дело.   \r\nДекларацията дава право на президента да използва фондове от бюджета на Пентагона и от други източници.  \r\n**** Трансферът към държавите по постоянно местожителство на чужденци, които са при терористите в Сирия, трябва да става въз основа на съответната резолюция на ООН, е заявил в понеделник руският външен министър Сергей Лавров, предава турската  Anadolu Agency .  \r\nИзказването на Лавров идва веднага след като американският президент се обърна към европейските държави да си приберат ислямистките терористи, които са в Сирия.  \r\nНа пресконференция след разговорите с неговия омански колега Юсуф бин Алави в Москва, руският дипломат номер едно е заявил, че първата стъпка, която трябва да се предприеме, е в страните, където са граждани съответните индивиди, да се изпратят данните им.\" Тези лица са заподозрени в тероризъм, те са чуждестранни терористични бойци, това е терминът, включен в резолюцията на Съвета за сигурност на ООН. Съвсем ясно тя съдържа списък със стъпките, които трябва да се предприемат, след като тези индивиди попаднат в ръцете на съответните държави, борещи се с тероризма. Тези критерии трябва да се изпълняват и първата абсолютно съществена крачка е прозрачността при трансфера на данни за тези хора“, е заявил Лавров. \r\nВ неделя американският президент призова Великобритания, Франция, Германия и други европейски държави да си „ приберат над 800 бойци от „Ислямска държава“, които САЩ са пленили в Сирия и в момента ги изправят пред съда\". \r\n*** Трансформацията на лековъоръжените Сили за сигурност на Косово (ССК) в пълноценна армия и превъоръжаване на тези сили увеличава заплахата за регионалната стабилност, заявява пред  РИА Новости  Марко Джурич, директор за Косово и Метохия в Канцеларията на правителството в Белград. \r\nПрез декември 2018 г. косовските депутати утвърдиха пакет от законопоректи за преобразуване на ССК в пълноценна армия, според които Прищина ще разполага с 5 000 действащи военно служащи и с 3 000 резервисти. В косовския бюджет за 2019-та са предвидени 58 милиона и половина евро за въоръжение, оборудване и обучение на войската. \r\n\"СБК от дълго време са оборудва и обучава от няколко западни държави. Досега тази подкрепа се изразяваше в доставка на стрелково оръжие и леки бронирани транспортни средства , е заявил Джурич. \r\nСпоред него, така се създава „голяма заплаха за сръбския народ и за целия регион“, това е грубо нарушение на международното право, а именно на Резолюция 1244 на Съвета за сигурност на ООН  и Военно-техническото съглашение, подписано в Куманово, според което се постига пълна демилитаризация на албанските военизирани структури и като единствена въоръжена сила в Косово се признава емждународният контингент под егидата на НАТО – КФОР. \r\n***  Отмяната на 100 процентовите мита, които Прищина въведе за сръбските стоки според Белград е задължително условия за продължаване на преговорите по „нормализация на отношенията“ и за търсене на компромисно решение за Косово и Метохия, предава руската агенция  EA Daily .  \r\nТова за пореден път е подчертал президентът на Сърбия Александър Вучич в интервю за агенция Блумберг по време на Мюнхенската конференция за сигурност.  \r\nЗа методите, с които Белград може да повлияе на Прищина и да я накара да отмени митата, как вижда ролята на Русия в разрешаване на косовския въпрос разказва пред EA Daily представителят на движението на косовските сърби  „Отечество“ Марко Якшич.  Разкажете за актуалната обстановка на север  в Косово и Метохия. Колко силно се отразиха митата на сръбското население?  \r\nСръбското население в северната част на Косово не е заплашено от митата, които Прищина въведе, тъй като то получава стоките по заобиколен път. Митата не са основният въпрос, който вълнува сърбите в Косово и Метохия.   Главният въпрос е преди всичко, свързан с формирането на армията на Косово. За съжаление, властите в Белград почти не споменават за него. Като условие за продължаване на диалога с Прищина те говорят за отмяна на митата, но нищо не споменават за отмяна на решението за създаване на армия в Косово. Именно тази армия е истинската заплаха за сърбите в северно Косово, както и за сърбите на юг от река Ибар. \r\nОт друга страна, щом веднъж отворихме дума за митата, ще кажа, че Белград притежава ефективни методи, за да повлияе на тяхната отмяна.   Достатъчно е да предприеме ответни мерки и да въведе 100-процентово мито при транзита на стоки, които идват от Словения, Хърватия и Унгария към косово и Метохия през централна Сърбия. Това ще се окаже сериозен удар по икономиката на сепаратистко Косово.   Неотдавна Генералният секретар на НАТО Йенс Столтенберг заяви, че Силите за сигурност на Косово (ССК) нямат право да навлизат в северните райони без съгласието на КФОР. До колко тези думи могат да ви дадат чувство за сигурност? \r\nТова не гарантира сигурността ни. Говори се, че за създаването на армия на Косово се е съгласил лично Александър Вучич по време на едно от тайните срещи с лидера на сепаратистите Хашим Тачи. Затова и по време на заседанието на СС на ООН, когато се обсъждаше създаването на косовска армия той искаше само отмяна на митата върху сръбските стоки, а не и това решение.   \r\nОт друга страна, заявление, че ССК нямат право да ходят на север без разрешение на КФОРС, поставя сърбите, които живеят на юг от р. Ибар в неравноправно положение. Белград също настояваше за това. Така той фактически раздели косовските сърби на „северни“ и на „южни“. Така  северните той се опитва да защитава, а с южните армията на Косово може да си прави каквото си иска. Как косовските сърби ще се отнесат към действията на Русия, ако тя подкрепи т. нар. компромис между Белград и Прищина? \r\nПод компромис между Белград и Прищина се подразбира, че от Сърбия ще бъде отнет голям къс територия, което ще даде възможност да се създаде „Велика Албания“ и за приемане на Косово в НАТО. Възниква въпросът – действително ли Русия има интерес да поддържа подобно съглашение?   От друга страна, не само косовските сърби, но и всички сърби, които живеят на тази планета, ще бъдат ужасно разочаровани от подобна стъпка на Русия. Косово е мястото, на което се е зародила сръбската нация. Ако Русия поддържа подобен компромис, тогава цялата вяра, която сърбите хранят към Русия, просто ще се изпари. В косовските градове, където живеят сърби, неотдавна се проведоха протести на опозицията под девиза „Един от пет милиона“, които вече много седмици се организират в Белград  и в други гардове на централна Сърбия. Защо част от сърбите от Косово и Метохия решиха да се присъединят към  това протестно движение? \r\nИскам да подчертая, че политическата позиция на „Съюза за Сърбия“,  организатор на протестите, по адрес на Косово и Метохия е много по-близка до руските интереси отколкото е официалната позиция на властите в Белград начело с Александър Вучич. В програмата на «Съюза за Сърбия» ясно е написано, че разделяне на Косово не трябва да има, че решението на косовския въпрос трябва да стане въз основа на Резолюция 1244 СС на ООН  и конституцията на Сърбия и че изобщо не трябва да се допуска търговия с тази територия. \r\nСтрува ми се, че тези протести ще възпрат Александър Вучич в намеренията му да предаде Косово. Това е един от факторите. Втори фактор – това е позицията на Сръбската православна църква. Ако Русия на свой ред убедително бе напомняла, че вече 20 години нейната позиция е, че Резолюция 1244 на СС на ООН е основополагаща при разрешаване на въпроса със статута на Косово и Метохия, то Вучич нямаше да намери смелост да се откаже от Косово.   \r\n*** САЩ превозват на камиони до своите бази в Сирия, като освобождават някои от тях недалеч от южната граница с Турция и така саботират предстоящите военни кампании на Анкара на изток от река Ефрат, пише турският  Yeni Safak .  \r\nТвърди се, че известен брой „видни“ ислямистки терористи са използвани от САЩ и Кюрдската работническа партия, за да се шантажират няколко държави, включително и Турция. Те им осигуряват закрила в базите, които са на Пентагона в Сирия.   \r\nСмята се, че на Кюрдската работническа партия терористите са дали  \r\nтри тона и половина злато, скрито в пустинята, с което са заплатили фалшиви паспорти на поне 80 пленени бойци. И това е само първата стъпка. \r\nНеопределен брой  заловени терористи са били изпратени в Идлиб, последната крепост на опозицията в Сирия до турската граница. \r\nВ събота президентът Доналд Тръмп предупреди европейските държави „да си приберат“ стотиците чужденци, които са при терористите от „Ислямска държава“ и които са пленени в Сирия, за да заведат дела срещу тях. \"Алтернативата съвсем не е добра, ние ще бъдем принудени да ги освободим\".", "date": "2019.02.19", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/02/19/2625078/predstoyashti-mezhdunarodni-sabitiya-za-19-fevruari-agentsiya-fokus.html", "text": "b> Ню Делхи.  Престолонаследникът на Саудитска Арабия Мохамед бин Салман пристига на посещение в Индия \r\n*** Делото срещу 12-те каталунски лидери заради участието им в незаконното обявяване на независимост на автономния регион влиза във втората си седмица \r\n*** Изказване на Найджъл Фараж на конференция на Euronews \r\n*** Председателят на Камарата на представителите на САЩ Нанси Пелойзи ще даде пресконференция след участието си на парламентарна асамблея на НАТО \r\n*** Финансовите министри на Германия и Франция ще дадат изявление за бъдещето на Европа \r\n*** Съветът за сигурност на ООН ще заседава за Йемен \r\n***", "date": "2019.02.19", "title": "Предстоящи международни събития за 19 февруари ( Агенция „Фокус“ )"}
{"url": "http://www.focus-news.net/news/2019/02/19/2625077/gd-granichna-politsiya-normalno-se-osashtestvyava-preminavaneto-prez-vsichki-granichni-punktove.html", "text": "Нормално се осъществява преминаването през всички гранични пунктове. Това съобщиха от  ГД „Гранична полиция“ . Информацията е към 06.00 часа.", "date": "2019.02.19", "title": "ГД „Гранична полиция“: Нормално се осъществява преминаването през всички гранични пунктове"}
{"url": "http://www.focus-news.net/news/2019/02/19/2625076/aktualna-patna-obstanovka.html", "text": "Информация за състоянието на републиканските пътища, предоставена от  Агенция „ Пътна инфраструктура“ . Температурите са в интервала от  – 4° до + 5°. Времето над страната е предимно ясно. Слаб вятър духа в областите Добрич, Пазарджик, Разград, Смолян и Шумен. Пътните настилки са предимно сухи, по усойните и планински райони частично заледени, обработени и проходими при зимни условия. Ограничена видимост поради мъгла до 50 има в района на Сандански и Драката /обл. Благоевград/. Състояние на автомагистралите: \r\nАМ „Тракия“:  \r\nОбласт София: \r\nДвижението от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. Срок до 20.02.2019 г. \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. Срок до 20.02.2019 г. \r\nДвижението по АМ \"Тракия\" в тунел \"Траянови врата\" посока Бургас се осъществява в една лента поради обследване на тунела. Затворена е активната лента. Движението се извършва в изпреварващата лента. Срок от 10:00 до 12:00 часа на 19.02.2019 г. \r\nДвижението по АМ \"Тракия\" в тунел \"Траянови врата\" посока София се осъществява в една лента поради обследване на тунела. Затворена е активната лента. Движението се извършва в изпреварващата лента. Срок от 14:00 до 16:00 часа на 19.02.2019 г. \r\nОбласт Стара Загора: \r\nВременно се ограничава движението по активната лента от км. 156+000 до км. 162+000 в посока София, поради ремонт на асфалтовата настилка. Движението се извършва по изпреварващата лента за движение и се регулира от сигналисти. Срок на действие до 21.02.2019 г. \r\nВременно движението в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  \r\nАМ „Хемус“:  \r\nОбласт София: \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно – възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.;  \r\nДвижението при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г. \r\nАМ „Струма“:  \r\nОПУ София: \r\nДвижението в тунел \"Мало Бучино\" посока Перник се осъществява в една лента поради ремонтни дейности по облицовъчните пана. Ограничението е в активната лента. Движението се извършва по изпреварващата лента. Участъкът е сигнализиран с пътни знаци и скоростта на движение е ограничена до 50 км/ч. Срок 24.02.2019 г. \r\nДвижението по АМ \"Струма\" в тунел \"Мало Бучино\" се осъществява с повишено внимание поради ремонтни дейности по трансформаторния пост и осветлението на тунела ще бъде нарушено. Скоростта на движението се ограничава до 50 км/ч. Срок 19.02.2019 г. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Троянски“ - забранен за всички МПС. \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Печинско“ - отворен за всички МПС;  \r\n- „Превала“ - отворен за всички МПС;  \r\n- „Рожен“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград и скоростта се ограничава до 40 км/ч. Срок до 30.04.2019 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\nОПУ Благоевград: \r\nВременно движението в участъка Кресна – Долна Градешница в района на км 402+365 е ограничено поради извършване на ремонтни дейности на моста на ЖП линия \"София – Кулата\". Движението се осъществява по обходен маршрут, който заобикаля съоръжението и се регулира от светофарна уредба. Срок до 30.03.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Велико Търново:  \r\nДвижението в участъка Полски Тръмбеш – Велико Търново от км 88+050 до км 93+060 се осъществява с повишено внимание поради изсичане на храсти. Срок до 28.02.2019 г. \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Стара Загора: \r\nДвижението в участъка Стара Загора – Ягода от км 213+800 до км 225+600 се осъществява в една лента поради извършване на ремонтни дейности на СПО. Движението се регулира от сигналисти. Срок до 22.02.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас:  \r\nДвижението от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nОбласт Кюстендил: \r\nДвижение в една лента по път І-6/E 871 в участъка ГКПП Гюешево –  с. Цървеняно от км 1+000 до км пътни 37+000 се осъществява с повишено внимание поради извършване на ремонтни дейности. Сигнализирано e с знаци. Срок до 19.02.2019 г.  \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г.; \r\nОбласт Бургас: \r\nДвижението в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.03.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Несебър – Ахелой от км 207+000 до км 212+000 се осъществява с повишено внимание поради ремонтни дейности на асфалтовата настилка в средната разделителна ивица. Участъкът е сигнализиран с пътни знаци. Скоростта е ограничена до 30 км/ч в час в зоната на асфалтирането. Срок до 25.02.2019 г. Състояние на републиканската пътна мрежа: \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Временно движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.03.2019 г. \r\nПът III-795: Движението по път III-795 от км 28+600 до км 53+000 в участъка Житосвят – Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по - голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004 Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 28.02.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 29.02.2019 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 28.02.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът ІІ-11 : Движението по път  ІІ-11 с. Орсоя - гр. Лом се осъществява в една лента, поради  рязане на храсти. Движението се регулира от сигналисти на място. Срок до 28.02.2019 г. \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 28.02.2019 г.; \r\nПът ІІІ-602: Движението по път III-602 Горна Козница – Бобов дол от км 16+000 до км 28+000 се осъществява в една лента на участъци поради подмяна на ограничителни системи. Сигнализирано e с пътни знаци. Срок до 22.02.2019 г. \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 21.02.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 37+000 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът ІІІ-306: Движението по път ІІІ-306 Луковит – Червен бряг от км 1+000 до км 5+210 се осъществява с повишено внимание поради подравняване на банкети и изсичане на храсти. Срок до 25.02.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 28.02.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nПът ІІ-11 : Движението по път ІІ-11 с. Орсоя – гр. Лом се осъществява в една лента поради рязане на храсти и клони. Движението се регулира от сигналисти на място. Срок до 28.02.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т. по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: \r\nПът ІІІ-623: Движението по път III-623 Жабляно – Земен от км 46+000 до км 48+000 се осъществява в една лента поради опасност от падащи камъни. Движението се регулира с пътни знаци. Водачите на МПС да се движат със съобразена скорост и повишено внимание. Срок до 28.02.2019 г. \r\nПът III–623: Движение в една лента от км 15+200до км 15+270 след Бобов Дол–Жедна поради свличане на земна маса. Сигнализирано с пътни знаци. Срок до 21.02.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 в участъка от граница с Област Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: няма. \r\nОПУ-Смолян: \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-861: Движението за всички МПС по път ІІІ-861 от км 31+040 (граница с Област Пловдив) до км 40+833 (разклон за Национална астрономическа обсерватория) е ограничено поради паднали и падащи множество дървета. Срок до 22.02.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 – разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 28.02.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. Срок до 31.03.2019 г. \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nIII-7602: Движението по път III-7602 Голям манастир – Крумово от км 21+000 до км 23+000 се осъществява в една лента, поради частичен ремонт на асфалтовата настилка. Движението се регулира чрез пътни знаци. Срок до 20.02.2019 г. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.02.19", "title": "Актуална пътна обстановка"}
{"url": "http://www.focus-news.net/news/2019/02/19/2625080/nimh-vremeto-shte-bade-predimno-slanchevo-s-maksimalni-temperaturi-mezhdu-11-i-16.html", "text": "Днес ще е предимно слънчево, на места, главно в Северна България и по Черноморието с временни увеличения на облачността. Такава е прогнозата за времето на Националния институт по метеорология и хидрология (НИМХ) при БАН, съобщи за  Агенция „Фокус“  дежурният синоптик Боряна Маркова. В сутрешните часове на места там и видимостта ще е намалена. В източните райони ще духа слаб вятър от югоизток. Максималните температури ще са предимно между 11° и 16°, малко по-ниски по Черноморието. Атмосферното налягане слабо ще се понижи, но ще остане по-високо от средното за месеца. По Черноморието ще е предимно слънчево с временни увеличения на облачността. Ще духа слаб до умерен югоизточен вятър. Максималните температури ще са 9°-10°. Температурата на морската вода е около 7°. Вълнението на морето ще е 1-2 бала. \r\nВ планините ще е предимно слънчево, с временни увеличения на облачността. Ще духа слаб до умерен западен вятър. Максималната температура на височина 1200 метра ще е около 7°, на 2000 метра – около 1°.", "date": "2019.02.19", "title": "НИМХ: Времето ще бъде предимно слънчево, с максимални температури между 11° и 16°"}
{"url": "http://www.focus-news.net/news/2019/02/19/2625079/predstoyashti-sabitiya-v-stranata-za-19-fevruari-agentsiya-fokus.html", "text": "*** \r\nОт 18.00 часа пред паметника на Васил Левски в столицата президентът Румен Радев  ще участва във възпоменателната церемония по повод 146 години от гибелта на Апостола на свободата.  \r\n*** \r\nОт 14.00 часа в сградата на Министерството на туризма министърът на туризма Николина Ангелкова ще представи Единната система за туристическа информация. \r\n*** \r\nОт 16.00 часа в Конферентния център на Областна администрация Народният представител от ГЕРБ-Видин Владимир Тошев и министърът на регионалното развитие и благоустройството Петя Аврамова ще участват в събитие от платформата за Граждански диалози \"Европа в нашия дом\". \r\n*** \r\nОт 9.30 часа  в заседателната зала в сградата на Висшия съдебен съвет ще се проведе заседание на Съдийската колегия на Висшия съдебен съвет. \r\n*** \r\nОт 9.30 часа 6 състав на Специализирания наказателен съд ще гледа делото срещу Емил М., Мартин Д. и Калоян Б., обвинени в организиране и ръководене на организирана престъпна група.  \r\n*** \r\nОт 10.00 часа 17 състав на Специализирания наказателен съд ще гледа делото срещу Атанас С., Тодор С., обвинени в организиране и ръководене на организирана престъпна група. \r\n*** \r\nОт 10.00 часа 5 състав на Специализирания наказателен съд ще гледа делото срещу Васил Р., обвинени в организиране и ръководене на организирана престъпна група. \r\n*** \r\nОт 10.00 часа 7 състав на Специализирания наказателен съд ще гледа делото срещу Румяна Ч., обвинена в престъпление по служба.  \r\n*** \r\nОт 10.30 часа в Cinema City Mall of Sofia ще се състои предварителната прожекция на новия филм с Лиъм Нийсън - “Студено отмъщение\". \r\n*** \r\nОт 11.00 часа в Пресклуб на БТА ще се проведе обществено-медийна дискусия „Венецуела и светът”. \r\n*** \r\nОт 11.00 часа на бюст-паметника на Васил Левски на бул. „Васил Левски“ ще се състои  ритуал  по  полагане  на венци и цветя по повод 146 гoдини от обесването на Апостолa на свободата. \r\n*** \r\nОт 11.00 часа в аулата на УМБАЛ „Александровска“ БЛС ще рестартира националната си кампанията срещу насилието над медици – „Да спасяваш е призвание, не заслужава наказание“,  #ПребориГнева. \r\n*** \r\nОт 11.00 часа 11 състав на Специализирания наказателен съд ще гледа делото срещу Иван Д., Милкана В., обвинени в организиране и ръководене на организирана престъпна група. \r\n*** \r\nОт 16.00 часа в Национален пресклуб БТА ще се състои пресконференция по повод честването на 100 години от рождението на Петко Бочаров. \r\n*** \r\nОт 11.00 часа в Национален пресклуб БТА ще се състои обществено-медийна дискусия на тема: „Венецуела и светът”. \r\n*** \r\nОт 11.45 часа в централата на НФСБ на „Раковски“ 134 представители на ръководството на НФСБ ще дадат пресконференция. \r\n*** \r\nОт 12.30 часа в централата на АБВ ще се проведе пресконференция след заседание на Изпълнителното бюро. \r\n*** \r\nОт 13.30 часа 11 състав на Специализирания наказателен съд ще гледа делото срещу Георги С. и др., обвинени в организиране и ръководене на организирана престъпна група. \r\n*** \r\nОт 13.30 часа 17 състав на Специализирания наказателен съд ще гледа делото срещу Алексей З., обвинен в подкуп.  \r\n*** \r\nОт 13.30 часа 18 състав на Специализирания наказателен съд ще гледа делото срещу Арутюнч С., кумулиране на наказанията.  \r\n*** \r\nОт 14.00 часа 3 състав на Специализирания наказателен съд ще гледа делото срещу Иван К., Николай С. и Красимир К., обвинени в организиране и ръководене на организирана престъпна група. \r\n*** \r\nОт 14.30 часа 25 състав на Софийския градски съд ще проведе разпоредително заседание по делото срещу Румен С., кмет на село Дивотино, обвинен за укриване на данъци в особено големи размери. \r\n*** \r\nОт 15.00 часа в постоянната приемна на БСП - София на ул. \"Леге\" №10, етаж 1, народният представител от „БСП за България“ Николай Цонков и общинският съветник Иван Таков ще проведат приемна за граждани. \r\n*** \r\nОт 15.30 часа 27 състав на Софийския градски съд ще гледа делото срещу Соня К. (Укриване и неплащане на данъчни задължения). \r\n*** \r\nОт 17.00 часа в зала 19 на Института за етнология и фолклористика с Етнографски музей  при БАН, ул. \"Московска\" 6А (Княжеския дворец) разговор за книгата „Музеят – възможен и невъзможен. Предизвикателства на масовата култура, стратегии на пазара и носталгично помнене на миналото“ от Николай Папучиев. \r\n*** \r\nОт 18.00 часа в Унгарския културен институт ще бъде открита изложба, посветена на унгарската мелничарска фамилия Сабадош \r\n*** \r\nОт 18.00 часа в Литературния клуб на Столична библиотека на пл. „Славейков“ 4 ще се състои награждаването на отличените в Шестия национален декемврийски хайку конкурс „Снежна луна“. \r\n*** \r\nОт 19.30 часа на сцената на ДНК ще бъде представен пърформансът НЕОН. \r\n*** \r\nОт 20.00 часа в Литературен клуб „Перото“ ще се проведе събитието „Прочети ми лична поезия“. \r\n*** \r\nОт 18.00 часа в Унгарския културен институт ще се състои откриване на изложба фотографии от личния архив на мелничарската фамилия Сабадош и мултимедийна презентация \"От плаващите воденици до валцовите мелници\". \r\n*** \r\nОт 12.00 часа пред паметната плоча на Апостола в двора на Центъра за подкрепа и личностно развитие „Васил Левски” се организират възпоменателен митинг и панихида, с които ще бъдат отбелязани 146 години от гибелта на Васил Левски. \r\n*** \r\nВ Музеен комплекс-Банско ще бъде отбелязана 146-ата годишнина от обесването на Васил Левски. В 11.30 часа в Читалище „Никола Вапцаров“ се организира литературно четене с ученици от пети до осми клас от Средно училище „Неофит Рилски“ под надслов „Левски в българската литература“. \r\n*** \r\nОт 11.00 часа в конферентната зала на хотел „Кристо“ (кв. “Вароша“) ще бъде представен проекта „Устойчиво управление на Национален парк Рила II-ра фаза“.  \r\n*** \r\nОт 11.00 часа пред бюст-паметника на Васил Левски на булевард „Васил Левски“ ще се проведе ритуал по полагане на цветя и венци по повод 146-годишнина от неговата гибел.  \r\n*** \r\nОт 14.30 часа в Учебен корпус № 8, бившия механотехникум, ще се състои официално откриване на Филмовото и телевизионното студио и на Звукозаписното студио на Югозападния университет „Неофит Рилски“. \r\n*** \r\nОт 19.00 часа на сцената в зала „Пейо Яворов“ ще бъде представена постановката „Майсторите на комедията“. \r\n*** \r\nОт 11.30 часа пред паметника на Васил Левски В приморски парк със заупокойна молитва, отслужена от бургаските духовници и ритуал по поднасяне на венци и цветя от признателните жители ще бъде почетена 146-ата годишнина от гибелта на Васил Левски.  \r\n*** \r\nОт 18.00 часа в зала „Петя Дубарова“ на КЦ „Морско казино“ учениците от Търговската гимназия ще изнесат открит урок за живота и делото на Васил Левски по повод 146 години от обесването на Апостола на свободата. \r\n*** \r\nОт 19.00 часа в Дома на нефтохимика ще бъде представен спектакълът „Поручик Бенц“ от Димитър Димов. \r\n*** \r\nОт 10.00 часа пред барелефа на Апостола на Свободата в квартал „Васил Левски“ще бъдат поднесени венци и цветя. От 11.00 часа ще се проведе общоградско поклонение със заупокойна молитва и полагане на венци и цветя с военен ритуал пред паметника на Васил Левски в Морската градина.  \r\n*** \r\nОт 12.00 часа в Областния информационен център-Варна ще се проведе заключителна пресконференция на Община Вълчи дол, на която ще бъдат отчетени резултатите по проект за пълното обновяване на Професионалната гимназия по земеделие и горско стопанство в с. Стефан Караджа.   \r\n*** \r\nОт 14.00 часа в офиса на ПП ГЕРБ на ул. „Георги Бенковски” №1 доц. Антоанета Цветкова, председател на комисията „Здравеопазване” към ОбС, ще приема граждани  \r\n*** \r\nОт 19.00 часа с историческия спектакъл „Йоан, синът на Асен” екипът на Музикално-драматичен театър „Константин Кисимов” във Велико Търново ще отбележи 146-годишнината от обесването на Васил Левски. \r\n*** \r\nОт 10.30 часа в катедралния храм „Св. Димитър Солунски\" ще се проведе заупокойна молитва по повод 146 години от обесването на Апостола на свободата Васил Левски. От 11.00 часа ще се състои поклонение пред бюст-паметника на Васил Левски във Видин. \r\n*** \r\nОт 11.00 часа в Регионална библиотека ”Михалаки Георгиев” ученици от втори „Б” клас на СУ „Цар Симеон Велики” с класен ръководител Е. Петрова ще представят открит урок за Апостола.  От 12.30 часа  библиотеката ще посетят ученици от две паралелки от третите класове на СУ „П. Р. Славейков”. \r\n*** \r\nОт 9.30 часа в конферентната зала на Търговско-промишлената палата във Враца заместник-министърът на образованието и науката Таня Михайлова ще участва в семинар на тема „Качество на професионалното образование и обучение и нуждите от квалификации и умения“. \r\n*** \r\nОт 11.00 часа с панихида в храм „Св. Възнесение” ще бъдат отбелязани 146 години от обесването на  Апостола на българската свобода - Васил Левски. След заупокойната служба, от 11.30 часа, пред паметника на Дякона в центъра на Враца ученици от Иновативно основно училище „Васил Левски“ ще изпълнят поетична композиция за великия българин. \r\n*** \r\nОт 15.00 часа в Градската концертна зала ще се проведе граждански диалог на тема образование. \r\n***  \r\nОт 18.00 часа в НЧ „Напредък-1869“Миро Мюзик представя, постановката „Всичко или нищо” по Лиза Шопова. С участието на:  Христо Шопов, Лилия Маравиля, Ирини Жамбонас  \r\n*** \r\nОт 15.00 часа в Общински исторически музей – Гоце Делчев ще се проведе музеен урок по родолюбие, посветен на 146 г. от гибелта на Апостола на българската свобода. В 17.00 часа Община Гоце Делчев организира поклонение и полагане на цветя на бюст-паметника на Васил Левски, пред музея. \r\n*** \r\nОт 10.00 часа в Бизнес залата на Община Добрич омбудсманът Мая Манолова ще участва с кмета Йордан Йорданов, общински съветници и граждани в публичното обсъждане за избор на местен обществен посредник. В 13.00 часа омбудсманът Мая Манолова и кметът Йордан Йорданов ще поднесат цветя на паметника на Васил Левски по повод 146 години от гибелта на Апостола. \r\n*** \r\nОт 13.00 часа в Народно читалище „Йордан Йовков – 1870 г.“ ще бъдат представени презентации \r\n„Великите синове на България. Васил Левски“. \r\n*** \r\nВ Регионална библиотека „Дора Габе“, Интерактивна зала, ще се състои представяне на дигиталното издание на тефтерчето на Васил Левски.  \r\n*** \r\nВ Регионална библиотека „Дора Габе“, Интерактивна зала, ще се състои образователен урок с презентация „Народе????“. \r\n*** \r\nОт 10.00 часа пред паметника на Апостола на свободата в центъра на града ще се състои тържествено възпоменание по повод 146 години от гибелта на Васил Левски. \r\n*** \r\nОт 9.00 часа в храм „Св. Богородица“ в Карлово ще бъдат отслужени архиерейска света Литургия и панихида в памет на Апостола. От 11.00 часа ще се състои възпоменателен митинг-поклонение на площад „Васил Левски“, ще бъдат поднесени венци и цветя пред паметника на Апостола, след което ще тръгне шествие до родната му къща. Програмата по повод годишнината от трагичната гибел на Левски завършва в 18.00 часа в НЧ „Васил Левски“ с представянето на спектакъла „Великденско вино“ на читалищен театър „Елена Снежина“. \r\n*** \r\nОт 10.00 часа в Зала 1 ще се гледа делото на подсъдимите по делото са Весела А. С., директор на Дом за деца лишени от родителска грижа „Таню войвода\" гр. Асеновград, и Христо И. К. Срещу Весела А.С. са повдигнати три обвинения. Двете са за лишаване от свобода на непълнолетна лица в рамките на пет денонощия, третото е за лишаване от свобода на непълнолетно лице в рамките на три денонощия. Срещу Христо И. К. е повдигнато обвинение за съучастие.     \r\n*** \r\nОт 10.00 часа в отдел „Изкуство” на Регионална библиотека „Емануил Попдимитров” ще бъде открита изложбата “Посветен на Отечеството”.  \r\n*** \r\nОт 11.00 часа пред бюст-паметника на Васил Левски в града Община Кюстендил организира поклонение.  \r\n*** \r\nВ 12.30 часа ще бъдат поднесени цветя на паметната плоча на Дякона, поставена в центъра на село Соволяно. \r\n*** \r\nОт 17.30 часа в Художествена галерия „Владимир Димитров – Майстора“ Росен Арсов ще открите самостоятелната си изложба „Завръщане“. \r\n*** \r\nОт 12.00 часа в заседателната зала на Общинския съвет ще се проведе заседание на постоянната комисия по обществен ред, сигурност и опасност на движението. От 15.30 часа се събира комисията за децата, младежта, спорта. От 16.10 часа ще работи постоянната комисия по образование, култура, вероизповедания и международно сътрудничество. \r\n*** \r\nОт 18.00 часа в салона на театъра в Ловеч ще се проведе документалният театрален спектакъл „Той, Левски“. \r\n*** \r\nОт 12.00 часа пред паметника на Васил Левски в Пазарджик, с поклонение и поднасяне на цветя ще бъдат отбелязани 146 години от неговата гибел.   \r\n*** \r\nОт 16.00 часа в залата на РУО - Пазардик заместник-министър Деница Сачева ще се включи в работна среща с директори на детски градини и училища, учители и с представители на институции, които работят за приобщаване на всички деца и ученици в образователната система. В 18.00 ч. тя ще вземе участие и среща на тема „Образование и мотивация на младите хора за повече знания и перспективи за развитието на България и Европа“.  \r\n*** \r\nОт 11.00 часа пред паметника на Васил Левски ще се състои пoчетен ритуал по повод 146 г. от обесването му с почетен караул с участието на военнослужещи от Единния център за начална подготовка и панихида, отслужена от свещеници от плевенски храмове.  \r\n*** \r\nОт 10.00 часа в църквата „Св.св. Петър и Павел“ ще бъде отслужена панихида по повод 146 години от гибелта на Васил Левски. \r\n*** \r\nОт 11.00 часа с поклонение пред паметника на Васил Левски на централната алея в парк „Бунарджика“ ще бъде отбелязана 146-та годишнина от трагичната гибел на Апостола на Свободата Васил Левски. \r\n*** \r\nОт 14.00 часа в сградата на район ‚Северен“ ще се проведе среща с обществеността със служители на Трето РУ – Пловдив и администрацията на Район “Северен”. \r\n*** \r\nОт 10.30 часа пред монумента на Левски в центъра на Поморие с възпоменателна церемония ще бъдат отбелязани 146 години от героичната гибел на Васил Левски. \r\n*** \r\nОт 10.00 часа във фоайето на Доходното здание ще бъде открита пътуващата изложба, посветена на 140 години от Учредителното събрание и приемането на Търновската конституция. \r\n*** \r\nОт 11.00 часа в Зала 1 на Областна администрация-Русе ще се проведе извънредно заседание на постоянно действащата междуведомствена областна епизоотична комисия във връзка с влошената епизоотична обстановка по отношение на болестта Африканска чума. \r\n*** \r\nОт 11.00 часа в зала 1 на Община Свищов ще се проведе встъпителна пресконференция. \r\n *** \r\nОт 11.00 часа пред бюст – паметника на Левски в мемориалния парк в центъра на град Симитли ще бъде отбелязана 146-ата годишнина от обесването на Васил Левски. \r\n*** \r\nОт 10.00 часа пред ППМГ „Добри Чинтулов” ще се проведе „Урок по родолюбие”. В 10.30 часа ще бъдат поднесени цветя кв. „Клуцохор” пред паметните плочи на сподвижниците на Васил Левски (ул. „Георги Икономов”) Георги Икономов, Сава Райнов, Бойка Атанасова, Нено Господинов – Брадата и паметника на Таньо войвода. Цветя ще бъдат поднесени и пред барелефа на Васил Левски пред храм „Св. Цар Борис Първи Покръстител” и паметника на Панайот Хитов в кв. „Ново село”. Панихида в памет на йеродякон Игнатий – Васил Левски ще бъде отслужена от 11.30 часа, катедрален храм „Св. Димитър”. Общоградска възпоменателна церемония и поднасяне на цветя пред паметника на Васил Левски ще се проведе в 12.30 часа, пл. „Васил Левски”. \r\n*** \r\nОт 10.30 часа в Спортна зала „Величко Чолаков“ в Смолян за поредна година ще се проведе регионално ученическо състезание „Лъвски скок”, с участието на всички училища от областта с патрон Васил Левски. \r\n*** \r\nОт 14.00 часа в Регионален исторически музей „Стою Шишков“ – Смолян ще отвори врати Ателие за изработване на традиционни родопски мартеници. \r\n*** \r\nОт 9.00 часа в Митрополитски храм „Св. Димитър\" ще се проведе заупокойна света литургия в памет на йеродякон Игнатий. \r\n*** \r\nОт 10.00 часа в СУ „Иван Вазов“ Детски отдел на библиотека „Родина” гостува на 3в клас в СУ „Иван Вазов“. \r\n*** \r\nОт 11.00 часа пред паметника на Васил Левски ще се състои общоградски ритуал с поднасяне на венци и цветя. \r\n*** \r\nОт 11.15 часа в IX ОУ „Веселин Ханчев“ Детски отдел на библиотека „Родина” гостува на 2а клас в IX ОУ „Веселин Ханчев”. \r\n*** \r\nОт 18.00 часа в къща музей „Гео Милев“ ще се състои премиера на книгата „От Мърквичка до Минотавъра“ на Митко Новков. \r\n*** \r\nОт 19.00 часа в Драматичен театър ще бъде представен спектакълът „Прелестите на изневярата“ от Валентин Красногоров. \r\n*** \r\nОт 19.00 часа в Оперен театър ще бъде представен балетът „Лебедово езеро“, П. И. Чайковски. \r\n*** \r\nОт 10.30 часа в храм „Св. Йоан Рилски“ ще бъде отслужена панихида по инициатива на Обществен комитет „Васил Левски“ и Архиерейското наместничество. Венци и цветя ще бъдат поднесени пред барелефа на Апостола на ул. „Васил Левски“ в 11.00 часа. \r\n*** \r\nОт 11.00 часа пред паметника на Васил Левски (в двора на СУ \"Васил Левски\") ще се състои тържествен ритуал по повод 146 години от гибелта на Васил Левски. От 18.00 часа в Театър \"Иван Димов\" студенти от НАТФИЗ и департамент \"Театър\" на Нов български университет ще представят Музикално-поетичен възрожденски спектакъл \"Памет\". \r\n*** \r\nОт 10.00 часа в Окръжен съд Шумен е насрочено заседание по делото Хитрино. Очаква се повторен разпит на румънския свидетел Лука Паиш.  \r\n*** \r\nОт 11.00 часа пред паметника на Васил Левски, община Шумен и Командването на шуменския военен гарнизон организират общоградски ритуал по поднасяне на венци и цветя по повод 146 години от гибелта на Апостола. \r\n*** \r\nОт 12.35 часа във физкултурния салон на СУ „Сава Доброплодни“ ще се състои „Лъвски скок“ – състезание за ученици от 5-ти клас.", "date": "2019.02.19", "title": "Предстоящи събития в страната за 19 февруари (Агенция „Фокус“)"}
{"url": "http://www.focus-news.net/news/2019/02/19/2625085/euronews-pravoto-da-se-narechesh-makedonsko.html", "text": "Бившата югославска република Македония се преименува в Северна Македония. Но ще може ли да указва това име и в маркировката на своите вина? Този въпрос задава  Euronews .  \r\nЙоргос Фунтулис е председател на Асоциацията на винопроизводителите в Северна Гърция: \"Нашият регион, където се намира и Негуш с неговото прочуто червено грозде „ксиномавро“, произвежда 48 вина, известни в целия свят, с високи вкусови качества, които са със защитена географска марка „македонски“. Как нашите съседи ще нарекат своята продукция? Притесняваме се, че ще се създаде хаос \".   \r\nОсвен вино, в северна Гърция произвеждат македонска халва, македонски плодове и македонски млечни продукти. Същото име използват за маркировката и  съседите. \r\n\"За да се избегне хаоса, предлагаме нашите съседи да използват в етикетите на своята продукция определението „северномакедонски“. Така икономиката и регионите ще могат да се развиват мирно и спокойно \", твърди Симеон Диамантис, член на Управителния съвет на Съюза на износителите от Северна Гърция.   \r\nСпоред гръцките производители в договора между Атина и Скопие няма точка, която да засяга наименованието на продукцията, която се произвежда в тези райони. Затова те предлагат властите в двете съседни държави час по-скоро да решат този въпрос.    Ивелина Ватова", "date": "2019.02.19", "title": "Euronews: Правото да се наречеш „македонско“"}
{"url": "http://www.focus-news.net/news/2019/02/19/2625087/vitsepremierat-i-ministar-na-vanshnite-raboti-ekaterina-zaharieva-uchastva-v-sreshta-za-blizkoiztochniya-miren-protses.html", "text": "Вицепремиерът и министър на външните работи Екатерина Захариева участва в среща в Дъблин, посветена на Близкоизточния мирен процес. Това съобщиха от пресцентъра на МВнР. Домакин на форума е вицепремиерът и министър на външните работи и търговията на Ирландия Саймън Ковъни. Поканени са малък брой министри на външните работи от Европа и Азия. Целта на непублична среща в неформална атмосфера, която предразполага към откровен разговор, да се обсъди сегашното състояние на Близкоизточния мирен процес и неговите перспективи.", "date": "2019.02.19", "title": "Вицепремиерът и министър на външните работи Екатерина Захариева участва в среща за Близкоизточния мирен процес"}
{"url": "http://www.focus-news.net/news/2019/02/19/2625086/new-europe-federika-mogerini-izklyuchi-evropeyska-podkrepa-za-eventualna-voenna-eskalatsiya-vav-venetsuela.html", "text": "Върховният представител на Европейския съюз за външните работи и политиката на сигурност Федерика Могерини отхвърли всякакви спекулации, че Съюзът може да подкрепи евентуална военна ескалация във Венецуела, пише базираното в Брюксел  електронно издание New Europe . \r\n„Ние категорично изключихме подкрепа или разбиране за евентуална военна ескалация във Венецуела, или около страната“, заяви Могерини в Брюксел след среща на външните министри на страните членки. \r\nТя добави, че целта на Европа в момента е да „работи, за да предотврати използването на хуманитарната помощ за други цели“, като същевременно се стреми към мирно разрешаване на политическия дуел, който се разиграва между опозицията, оглавявана от Хуан Гуайдо и президента на страната Николас Мадуро. \r\nГуайдо, който има подкрепата на повечето държави от ЕС, САЩ, Канада и почти цялата Латинска Америка, се позова на конституционно изменение, което оспорва легитимността на президентството на Мадуро. Преизбирането на Мадуро миналата година до голяма степен бе непризнато от международната общност, която заяви, че анкетата е фалшифицирана. \r\nЕС изпраща техническа мисия във Венецуела заедно с Уругвай и Могерини обяви, че контактната група ще пристигне в Каракас с надеждата, че може да бъде договорен „мирен и демократичен“ преход. \r\nТя също призна, че целенасочените санкции срещу индивиди в правителството на Мадуро са вариант, който Брюксел обмисля, но че Брюксел засега се съсредоточава върху диалога и ще „продължи да работи с контактната група“, която беше създадена по искане на Европейския парламент ”. \r\nПревод и редакция:", "date": "2019.02.19", "title": "New Europe: Федерика Могерини изключи европейска подкрепа за евентуална военна ескалация във Венецуела"}
{"url": "http://www.focus-news.net/news/2019/02/19/2625088/ministarat-na-turizma-nikolina-angelkova-shte-predstavi-edinnata-sistema-za-turisticheska-informatsiya-esti.html", "text": "Министърът на туризма Николина Ангелкова ще представи Единната система за туристическа информация (ЕСТИ), съобщиха от  пресцентъра на министерството.  ЕСТИ свързва в реално време регистрите на местата за настаняване с Министерството на туризма, НАП, МВР, НСИ и общините. Въвеждането на системата облекчава обмена и обработка на данните от различните регистри. В събитието ще участват представители на местната власт, на работодателски организации и сдружения в туризма. Представянето ще се състои в сградата на Министерството на туризма от 14.00 часа.", "date": "2019.02.19", "title": "Министърът на туризма Николина Ангелкова ще представи Единната система за туристическа информация (ЕСТИ)"}
{"url": "http://www.focus-news.net/news/2019/02/19/2625089/sport-manchestar-yunayted-pobedi-chelsi-s-20-i-e-na-chetvartfinal-za-fa-cup.html", "text": "Манчестър Юнайтед победи Челси с 2:0 на неговия стадион „Стамфорд Бридж“ в Лондон и се класира за четвъртфиналите на Купата на Футболната асоциация. Попаденията за гостите отбелязаха Андер Ерера в 31-ата минута и Пол Погба в 45-ата минута. Това е 11-а победа на „червените дяволи“ в 13-те мача на новия мениджър Оле Гунар Солскяр, като отборът има едно равенство и една загуба от ПСЖ в Шампионската лига.", "date": "2019.02.19", "title": "Спорт: Манчестър Юнайтед победи Челси с 2:0 и е на четвъртфинал за FA Cup"}
{"url": "http://www.focus-news.net/news/2019/02/19/2625071/vedomosti-okolo-96-na-sto-ot-zhitelite-na-yuzhnite-kurilski-ostrovi-sa-protiv-vrashtaneto-im-na-yaponiya.html", "text": "Общоруският център за изследване на общественото мнение е проучило настроенията и нагласите на жителите на Курилските острови относно претенциите на Япония да получи южните Курили, пише  „Ведомости“ .   \r\nКакто сочат резултатите, 98 процента от отговорилите знаят за исканията на Токио, 96 на сто са на мнение, че Русия не е длъжна да връща южните острови на Япония.   \r\nИ на четирите острова, които трябва да се върнат, процентът на нежелаещите е много висок.   \r\nПрез януари същият изследователски Център проведе аналогично изследване. Тогава само 79 на сто бяха наясно за проблема около Курилите, а 77 на сто бяха против предаването им.  \r\nПо-рано японския премиер Шиндзо Абе заяви, че окончателното решение по териториалния въпрос трябва да се вземе след като се отчете мнението и на местните хора.    Ивелина Ватова", "date": "2019.02.19", "title": "„Ведомости“: Около 96 на сто от жителите на Южните Курилски  острови са против връщането им на Япония"}
{"url": "http://www.focus-news.net/news/2019/02/19/2625069/the-daily-express-mey-vbesi-privarzhenitsite-na-brekzit.html", "text": "Министърът за Брекзит Стивън Барклей взе подробности по план „В“, съставен от привържениците както на напускането на ЕС, така и на желаещите страната да остане в него. Той ще ги обсъди с партньорите в Брюксел, пише вестник  The Daily Express . \r\nПризивът за „алтернативни решения“ на твърдата ирландска граница, която се оказа сериозна пречка, беше оставен настрана заради правни гаранции. Барклей и главният прокурор Джефри Кокс ще се върнат в сряда в Брюксел, за да представят пред  висшите еврослужители как „да се продължи напред по законен начин“.  \r\n Кокс ще се опита да запази един съвсем нов правен текст, което ще му позволи да се върне към своето предупреждение от ноември, че Великобритания може да попадне в клопката на митническия съюз на Европейския съюз.    Ивелина Ватова", "date": "2019.02.19", "title": "The Daily Express:  Мей вбеси привържениците на Брекзит"}
{"url": "http://www.focus-news.net/news/2019/02/19/2625092/rakovodstvoto-na-pp-abv-shte-dade-preskonferentsiya.html", "text": "Ръководството на ПП АБВ ще даде пресконференция, след заседание на Изпълнителното бюро на партията. Това съобщиха от пресцентъра на ПП АБВ. Събитието ще се проведе от 12.30 часа в централата на партията на улица „Врабча“ 23. Темите на пресконференцията ще са: позиция на ПП АБВ по промените в Изборния кодекс и позиция на ПП АБВ по изискванията за смяна на касовите апарати. В нея ще участват председателят на АБВ Румен Петков и представители на ръководството на партията.", "date": "2019.02.19", "title": "Ръководството на ПП АБВ ще даде пресконференция"}
{"url": "http://www.focus-news.net/news/2019/02/19/2625090/zam-ministrite-na-obrazovanieto-i-naukata-tanya-mihaylova-i-denitsa-sacheva-shte-posetyat-vratsa-i-pazardzhik.html", "text": "Заместник-министрите на образованието и науката Таня Михайлова и Деница Сачева ще проведат работни срещи  във Враца и в Пазарджик. Това съобщиха от пресцентъра на  МОН . Таня Михайлова ще участва от 9.30 часа в семинар на тема „Качество на професионалното образование и обучение и нуждите от квалификации и умения“, който ще се проведе в конферентната зала на Търговско-промишлената палата във Враца. Тя ще се включи и в дискусия със студенти за учителската професия, която ще започне в 13.30 часа в заседателната зала на Общинския съвет във Враца. \r\nВ залата на РУО - Пазарджик от 16.00 часа заместник-министър Деница Сачева ще се включи в работна среща с директори на детски градини и училища, учители и с представители на институции, които работят за приобщаване на всички деца и ученици в образователната система. В 18.00 часа тя ще вземе участие и среща на тема „Образование и мотивация на младите хора за повече знания и перспективи за развитието на България и Европа“.", "date": "2019.02.19", "title": "Зам.-министрите на образованието и науката Таня Михайлова и Деница Сачева ще посетят Враца и Пазарджик"}
{"url": "http://www.focus-news.net/news/2019/02/19/2625093/ombudsmanat-maya-manolova-shte-poseti-dobrich.html", "text": "Омбудсманът Мая Манолова ще посети град Добрич. Това съобщиха от  пресцентъра на омбудсмана . В 10.00 часа в Бизнес залата на Община Добрич Манолова ще участва с кмета Йордан Йорданов, общински съветници и граждани в публичното обсъждане за избор на местен обществен посредник. \r\nПо-късно общественият защитник ще се срещне с миньори от мангановата мина „Оброчище“. \r\nВ 13.00 часа омбудсманът Мая Манолова и кметът Йордан Йорданов ще поднесат цветя на паметника на Васил Левски по повод 146 години от гибелта на Апостола.", "date": "2019.02.19", "title": "Омбудсманът Мая Манолова ще посети Добрич"}
{"url": "http://www.focus-news.net/news/2019/02/19/2625082/balgariya-se-preklanya-pred-pametta-na-apostola-na-svobodata-vasil-levski.html", "text": "България се прекланя пред паметта на Апостола на свободата Васил Левски. В цялата страна с възпоменателни церемонии ще бъдат отбелязани 146 години от смъртта на Васил Левски. Паметта му ще бъде почетена в столицата от 17.00 часа с панихида в църквата „Св. София“, последвана от литийно шествие. От 18.00 часа граждани, общественици и политици ще се поклонят пред паметника на Апостола в София. Проявите за годишнината от гибелта на Васил Левски започнаха снощи с поклонение в Карлово, Петрич, Лове, Горна Оряховица и други градове на страната.", "date": "2019.02.19", "title": "България се прекланя пред паметта на Апостола на свободата Васил Левски"}
{"url": "http://www.focus-news.net/news/2019/02/19/2625083/darzhavniyat-glava-rumen-radev-shte-uchastva-vav-vazpomenatelnata-tseremoniya-po-povod-146-godini-ot-gibelta-na-vasil-levski.html", "text": "Oт 18.00 часа президентът Румен Радев  ще участва във възпоменателната церемония по повод 146 години от гибелта на Апостола на свободата Васил Левски. Това съобщиха от  прессекретариата на държавния глава.   Президентът Радев ще произнесе слово и ще поднесе венец пред паметника на Васил Левски в столицата.", "date": "2019.02.19", "title": "Държавният глава Румен Радев ще участва във възпоменателната церемония по повод 146 години от гибелта на Васил Левски"}
{"url": "http://www.focus-news.net/news/2019/02/19/2625081/zhan-klod-yunker-vazmozhno-e-brekzit-da-bade-otlozhen-i-za-sled-evropeyskite-izbori.html", "text": "Председателят на Европейската комисия Жан-Клод Юнкер не изключва продължаване на членството на Великобритания в Европейския съюз и след Европейските избори през месец май, пише  европейската редакция на Politico . \r\n„Според мен това ще бъде ирония на историята, но не мога да го изключа“, заяви Юнкер пред Stuttgarter Zeitung. „Евентуално решение да се поиска повече време трябва да бъде взето от Обединеното кралство. Ако бъде отправено подобно искане, никой в Европа няма да се противопостави“, добави той. \r\nСлед като договорената сделка за Брекзит между Лондон и Брюксел бе отхвърлена от британския парламент миналия месец и политическата безизходица, която се установи в Уестминстър, се увеличиха спекулациите, че британското правителство ще бъде принудено да поиска удължаване на преговорния период по член 50. Ако това не се случи, има големи опасения, че Великобритания ще излезе от Съюза без никакво споразумение. \r\nЗабавянето след изборите за ЕС много вероятно ще означава участието на Великобритания в изборите за избиране на евродепутати. \r\nЮнкер също каза, че няма фиксиран краен срок за това колко време може да бъде отложена датата на излизане: „Ако питате колко дълго може да бъде отложено оттеглянето, нямам предвид никаква времева рамка. С Брекзит вече толкова много срокове бяха изпуснати“. \r\n„Това е като да си пред съда или в открито море; ние сме в Божиите ръце. И никога не можем да бъдем съвсем сигурни, кога Бог ще вземе въпроса в свои ръце“, добави той. \r\nПревод и редакция:", "date": "2019.02.19", "title": "Жан-Клод Юнкер: Възможно е Брекзит да бъде отложен и за след европейските избори"}
{"url": "http://www.focus-news.net/news/2019/02/19/2625097/denyat-19-fevruari-v-svetovnata-istoriya.html", "text": "През 1878 г. Томас Едисон патентова грамофона. Американският изобретател в областта на електротехниката е основател на някои от големите електротехнически компании. По проект на Едисон в Ню Йорк е построена първата в света електростанция за постоянен ток за обществено ползване през 1882 г. Първото му изобретение е устройство за дуплекс по телеграфиране. В Мичиган е основана компанията “Келог”, най-големият производител на зърнени храни в света (1906).  \r\nНа 19 февруари са родени: полският астроном Николай Коперник, създател на теорията за хелиоцентризма; френският крал Анри ІІІ, избран впоследствие и за крал на Полша, и за велик княз на Литва и други.  \r\nНа 19 февруари умират: Дън Сяопин, идеолог на икономическите реформи в Китай, писателите Умберто Еко и Харпър Ли и др. \r\n2018 г.  \r\nПри нова серия въздушни удари срещу контролирания от опозиционните сили на Дамаск анклав Източна Гута са убити 45 души. \r\n2018 г. \r\nПоройни дъждове причиняват частично срутване на огромно сметище в околностите на столицата на Мозамбик, при което загиват 17 души. \r\n2017 г. \r\nКола-бомба експлодира в район Вададжър в Могадишу, Сомалия, убивайки 20 души и ранявайки още 50. \r\n2017 г. \r\nSpaceX успешно изстрелва ракета \"Falcon 9\" от космическия център \"Кенеди\", изпращайки космически кораб \"Дракон\" до Международната космическа станция. Успешно е възстановен и първия стадий на изстрелването. \r\n2017 г. \r\nОткриват се азиатските зимни игри в Сапоро Дом, Япония. В събитието участват над 2000 спортисти от 31 страни, включително Северна Корея. \r\n2015 г. \r\nЕгипетски войски навлизат на територията на Либия в направление на град Дарна под контрола на „Ислямска държава“ \r\n2013 г. \r\nМинистър-председателят на Тунис Хамани Джебали подава оставка във връзка с изострени социални протести. \r\n2012 г. \r\nСирия и Египет взаимно отзовават своите дипломати. \r\n2012 г. \r\nИран спира доставката на нефт на британски и френски компании. \r\n2008 г. \r\nПет дни преди края на своя мандат, Фидел Кастро обявява, че не желае и няма да приеме нов мандат на президент или армейски главнокомандуващ. \r\n1986 г. \r\nКосмическа програма на СССР: В околоземна орбита е изстреляна космическата станция Мир — първата изследователска станция за дълго обитаване. \r\n1938 г. \r\nЗавършва работа първата в света полярна станция “Северен полюс –1”. \r\n1906 г. \r\nВ Мичиган е основана компания “Келог”, най-големият производител на зърнени храни в света. \r\n1878 г. \r\nТомас Алва Едисон патентова грамофона. Томас Алва Едисон e американски изобретател в областта на електротехниката и предприемач. Основател е на големи електротехнически компании. От 12 годишна възраст работи като вестникар и по-късно като телеграфист. Първото му изобретение е устройство за дуплекс по телеграфиране. След първия успех напуска работата си и създава работилници, в които произвежда създадените от него устройства. Създава редица оригинални устройства, които защитава с патенти. Заселва се в Менлоу Парк (щат Ню Йорк) (1876-1888 г.), където създава голяма лаборатория и работилници. По това време усъвършенства телефона на Ал. Бел и създава фонограф (грамофон), предлага и внедрява електрическа лампа с нагреваема жичка и различна електротехническа апаратура (цокъл и фасунка за електрически лампи, предпазител със стопяеми жички, електрически ключ, електромер и много други); експериментира електрификацията на железниците; разработва електромагнитната сепарация на железни руди; открива термоелектронната емисия през 1883 г. Конструира най-мощните електрически генератори. По проект на Едисон в Ню Йорк е построена първата в света електростанция за постоянен ток за обществено ползване през 1882 г. До края на живота си (от 1887 г.) живее в Уест Ориндж, където ръководи създадения от него изобретателски център. През този период усъвършенства фонограма и кинокамера, създава апарат за записване на телефонни разговори. Изобретява жп спирачка, желязно-никелов акумулатор и др. Автор е на повече от 1 000 изобретения. \r\n1878 г. \r\nОто фон Бисмарк произнася реч пред Райхстага, в която заявява желанието си да бъде посредник при организирането на предстоящия европейски конгрес (Берлинският конгрес). Впоследствие той е избран за председател. Ото фон Бисмарк (1815–1898 г.) e пруски и германски държавен деец, създател на германската държава. Обединява Германия \"отгоре\" по пътя на три последователни войни (Пруско-датска 1864 г., Австро-пруска 1866 г. и Френско-пруска 1870–1871 г.). Райхсканцлер е на Германия от 1871 г. до 1890 г. Във вътрешната и външната си политика защитава интересите на юнкерите и едрата германска буржоазия. Стреми се да наложи хегемонията на Германия в Европа. Първоначално насърчава Русия да започне Руско-турската война 1877–1878 г., но на състоялия се от 1 юни до 1 юли в Берлин конгрес застава на страната на нейните противници. Самият конгрес е свикан по настояване на Англия и Австро-Унгария. Освен тях в него участват и представители на Русия, Франция, Германия, Италия и Османската империя, също и на Гърция, Сърбия, Румъния и Черна гора. България чиято съдба се решавала там, нямала представители. Западно- европейските страни не одобряват подписания след войната между Русия и Османската империя Санстефански договор 1878 г. и настояват за неговото ревизиране. Изтощена от войната и в икономическо, и във военно отношение, Русия е принудена да приеме преразглеждането на Санстефанския договор. Като председател на Берлинския конгрес Ото фон Бисмарк улеснява ходовете на европейските представители. В общите пленарни заседания, на които участвали английският министър-председател Б. Дизраели (лорд Биконсфилд), австро-унгарският министър на външните работи Андраши, руският канцлер А. М. Горчаков и германският канцлер О. Бисмарк, се дебатират най-важните въпроси - териториалните граници на новоосвободената българска държава и съдбата на Босна и Херцеговина. Представителите на западните велики сили и особено лорд Биконсфилд и Андраши се стремят да намалят границите на България и да осигурят своите икономически интереси в нея след откъсването й от пределите на Османската империя. Австро-унгарската дипломация с мълчаливото съгласие на останалите западноевропейски сили се бори за по-големи права върху Босна и Херцеговина. Пред конгреса с известни териториални претенции към България излизат и някои от представителите на съседните балкански страни. На протестните писма на българския народ, изпратени до конгреса от всички краища на страната и особено от онези, които се предвиждало да останат в пределите на Османската империя, не е обърнато внимание. \r\n1855 г. \r\nАлександър II става руски император. Александър II (1818 г.-1881 г.) е руски император от династията Романови, най-големия син на Николай I Павлович и Александра Фьодоровна. Политическото положение в Русия след неуспешната Кримска война (1853-1856 г.) създава условия за реформи и Александър II е принуден да ги започне. На 19 февруари 1861 г. ( 3 март 1861 г.) отменя крепостното право, поради което е наречен Цар Освободител. Александър II отменя телесните наказания и въвежда нов университетски устав (1863 г.), земска и съдебна реформи. Започва подготовката на военна реформа. От 1862 г. обявява публично държавния бюджет. След 1866 г. се извършват няколко опита за атентат срещу Александър II. Това довежда до засилване на ролята на органите за вътрешна сигурност и репресиите срещу радикалните течения, организации и движения. Създава върховна разпоредителна комисия (1880 г.) начело с граф Лорис-Меликов. Създава условия за либерализация на обществения живот и проявяване на радикални идеи в публицистиката, литературата и други области на обществения живот. Приема закон за градско самоуправление (1870 г.) и закон за всеобща военна повинност (1874 г.). В областта на външната политика Александър II обръща особено внимание на т. нар. източен въпрос и за отменяне условията на Парижкия мирен договор (1856 г.). Продава на САЩ Аляска (1866 г.), присъединява Туркестан (1864 г.), Хива (1873 г.) и Кокандското ханство (1876 г.). За да засили руското влияние на Балканите, започва война с Турция (1877-1878 г.). Войната завършва с успешния за Русия Санстефански мирен договор (1878 г.). Берлинският конгрес (1878 г.) затвърждава политическото положение на Русия в Европа като велика сила. Александър II става жертва на атентат, организиран от радикалната организация \"Народна воля\". \r\n1807 г. \r\nАрестуван е Аарон Бур, вицепрезидент на САЩ в годините 1801-1805. Той е арестуван по обвинение в измяна. Според обвинението той планира да нахлуе в Мексико и да установи там свой режим. \r\n1797 г. \r\nНаполеон и папа Пий VI подписват Толентинския договор, според който Болоня, Анкона и Ферара се присъединяват към Франция. \r\n1726 г. \r\nВ Русия е учреден Върховният таен съвет. Той е висше държавно съвещателно учреждение в Русия в периода 1726-1730 г. Състои се от осем души. Създаден е от Екатерина I (на снимката) като съвещателен орган, който има за задача да решава най-важните държавни въпроси. Опитва се да ограничи самодържавието в своя полза, но е разпуснат от императрица Анна Ивановна. \r\n1674 г. \r\nСключен е Уестминстърският мир. Чрез него се слага край на Третата англо-холандска война. Англия е принудена да подпише договора поради това, че парламентът не отпуска повече средства за провеждането на войната. Англичаните са обезкуражени от факта, че холандската флота успява да превземе повече от 550 английски кораба, както и от това, че Холандия успява да си възвърне контрола над Нов Амстердам през 1673 г. Това може лесно да бъде счетено за загуба от страна на Англия, която инициира войната, в която холандците причиняват неочаквано големи финансови разходи за Англия. Според мирния договор Нова Холандия се счита вече за английско владение, а Суринам, завладян от холандците през 1667 г., остава холандска колония, затвърждавайки статуквото от 1667 г. \r\n356 г. \r\nКонстанций II Велики заповядва да се затворят всички езически храмове в Римската империя.Флавий Юлий Констанций (лат. Flavius Iulius Constantius) е римски император в периода 337-361 г. Втори син е на император Константин I Велики и Фауста. Роден е на 7 август 317 г. в Илирия. Баща му го издига в ранг цезар на 13 ноември 324 г. в Никомедия. По време на смъртта на Константин Велики е на източната римска граница където води военни действия срещу персите. Новината за смъртта на баща му го кара да препусне към Константинопол за да участва в подялбата на империята. Първи от братята си се оказва там и веднага е въвлечен или организира дворцовия заговор целящ осигуряването на имперска власт само на синовете на Константин I (Константин II, Констанций ІІ и Констанс) и отстраняването на другите наследници (Далмаций и Анибалиан). Този заговор известен като \"Клането на принцовете\" е в противоречие с истинското завещание на Константин Велики което веднага е подправено. Стабилната подкрепа на армията и придворните евнуси осигуряват бързата победа на Констанций ІІ и неговите братя. Далмаций и Анибалиан са несправедливо обвинени в отравянето на Константин Велики и избити заедно с повечето членове на техните семейства (пролетта-лятото 337 г.). Тримата братя се събират в Панония (септември 337) за да поделят империята. Констанций ІІ получава източните провинции Египет, Гърция и Тракия. По-късно принуждава Констанс да му отстъпи Илирик. Постоянното военно напрежение и тежките данъци обезсилват страната и въпреки че като цяло равновесието се запазва резултатът от дългото му властване е по-скоро отрицателен. На тази дата са родени: \r\n1878 г. \r\nРоден е Кристофър Упдал – норвежки писател. Дебютира като поет лирик (сборник “Песни”, 1905 г.). Издава сборник “Свещен огън” (1920 г.), цикъл романи “Танц в царството на мъглите” (т. I, Х, 1911-1924 г.). \r\n1859 г. \r\nРоден е Сванте Август Арениус - шведски физико-химик, автор на теорията за електролитната дисоциация (1887 г.), която е едно от най-големите обобщения в химията от ХIХ в. През 1903 г. получава Нобелова награда за физика. Завършва Упсалския университет. Работи във Физическия институт на АН в Стокхолм (от 1882 г.), професор е в Стокхолмския университет (1895 г.) и директор на Нобеловия институт (от 1905 г.). През 1901 г. става член на Шведската АН , почетен директор на университетите в Кеймбридж, Оксфорд, Бирмингам и др. Теорията за електролитната дисоциация обяснява връзката между електрическата проводимост и реакционната способност на електролитите. На нея се основават изследванията в областта на разтворите на В. Оствалд, Я. Вант-Хоф и др. Теорията на Арениус не отчита сложните взаимодействия на разтворените частици една с друга и с разтворителя; нейните количествени изводи се отнасят само за силно разредени водни разтвори. Арениус прави важни открития в областта на учението за скоростта на химичните реакции. Съставя уравнение, което свързва скоростта на реакцията с температурата (1889 г.). Занимава се с изследвания по астрономия и астрофизика, проучва приложението на физико-химичните процеси. Автор е на хипотеза за вечността на живото вещество и за пренасянето на зародишен живот от една планета на друга. \r\n1843 г. \r\nРодена е Адела (Аделина) Пати - италианска оперна певица (колоратурен сопран). Семейството й емигрира в САЩ. Започва да пее на 8-годишна възраст и в продължение на 2 години изнася над 300 концерта. На 18 години гастролира в \"Ковънт Гардън\" (Лондон) в операта \"Сомнамбула\" на В. Белини и се превръща в сензация. Триумфира по сцените на Брюксел, Париж, Санкт Петербург, Милано, Монте Карло, Мадрид. В репертоара си има 42 опери. Хонорарът й е $ 5 000 за спектакъл; притежава собствен луксозен влак (1881 г.) и частен театър в Южен Уелс (1886 г.). Джузепе Верди я нарича \"най-великата оперна певица\". Адела Пати умира на 27 септември 1919 г. \r\n1824 г. \r\nРоден е Константин Дмитриевич Ушински - руски педагог демократ, създател на научната педагогика в Русия. Завършва Юридическия факултет на Московския университет (1844 г.). Професор в Ярославския Демидовски лицей (1846-1849 г.), преподавател и инспектор на класовете в Гатчинския институт за сираци (1854-1859 г.), инспектор на класовете (зам. директор по учебната работа) на Смолния институт (1859-1862 г.). Основа на неговата педагогическа система е изискването за демократизация на народното образование и идеята за народностно възпитание. Разглежда труда като условие за всестранно развитие на личността. Централно място в образованието определя на родния език. В дидактиката прокарва идеята за възпитаващо обучение, разработва принципите за избиране на учебния материал и методите за обучение в зависимост от възрастовите особености на децата. Педагогическите му идеи са изложени в книги за първоначално четене в клас “Детски свят” (1861 г.) и “Родно слово” (1864 г.). Негов фундаментален труд е “Човекът като предмет на възпитанието. Опит за педагогическа антропология” (2 т. а, 1868-1869 г.). \r\n1821 г. \r\nРоден е Август Шлайхер - германски езиковед. Професор е в Пражкия (от 1850 г.) и Йенския (от 1857 г.) университет. Представител е на натуралистичната школа в езикознанието, оформила се под влияние на възгледите на Ч. Дарвин и диалектиката на Хегел. Към езиковите явления и процеси Шлайхер прилага законите на диалектиката на Хегел (разполага в триада основните типове морфологическа структура на езиците), разглежда езика като организъм, който трябва да се изследва с методите на естествените науки, представя идеята за деградацията на езиците и схемата на “родословното дърво” на индоевропейски езици. Сравнителният метод за изучаване на езиците, който използва, подготвя учението за фонетичните закони на младограматическата школа. Трудовете на Шлайхер изиграват значителна роля в развитието на индоевропеистиката, основните задачи на която той вижда в реконструкцията на общоиндоевропейски език. Един от първите лингвисти, които се занимават с изучаване на живите езици (между тях и литовски) и диалекти; изследва и славянски езици. В труда си “Компендиум на сравнителната граматика на индогерманските езици” (ч. 1-2, 1861-1862 г.) излага най-пълно за своето време системата на индоевропейските езици. \r\n1743 г. \r\nРоден е Луиджи Бокерини - италиански композитор и виолончелист. Утвърждава виолончелото като солов инструмент. Автор е на около 30 симфонии и около 400 камерно-инструментални произведения, съчинения за виолончело и др. Сонатите и концертите на Луиджи Бокерини са класически образци на соловата инструментална музика от ХVIII век. \r\n1551 г. \r\nРоден е Анри III - френски крал (от 1574 г.). Избран е за крал на Полша и за велик княз на Литва през 1573 г. След смъртта на брат си – френския крал Шарл IХ, се завръща във Франция, за да заеме престола. Бори се срещу хугенотите и срещу представителите на Католическата лига. \r\n1473 г. \r\nРоден е Николай Коперник - полски астроном, създател на хелиоцентризма. Учи астрономия в Краковския университет (от 1491 г.), продължава обучението си в Болоня, Италия. Работи като преподавател по математика в Рим. Следва медицина в Падуа, след което се завръща в родината си (1505 г.) и постъпва в монашески орден. Същевременно продължава със заниманията си по астрономия. Своята астрономическа система създава още през 1512 г., но едва през 1543 г. (на 70-годишна възраст) успява да публикува съчинението си “За въртенето на небесните сфери” (“De revolutionibus orbium coelestium libri VI”), от което успява да види само един екземпляр в предсмъртния си час. Съчинението е забранено от Католическата църква от 1616 г. до 1828 г. Коперник се отказва от приетото в течение на векове схващане за Земята като център на Вселената. Обяснява видимите движения на небесните тела - около оста си и около Слънцето, в т. ч. и на Земята. На тази дата умират: \r\n2016 г. \r\nУмира Умберто Еко - италиански писател, философ-семиотик и медиевист. Най-известен със своите романи и есета.Отличен е с над 30 титли доктор хонорис кауза от различни академични институции по света като Университета в Одеса (1986), Нова Сорбона (1989), Софийски университет „Св. Климент Охридски“ (1990), Буенос Айрес (1994), Санта Клара (1996), Москва (1998), Берлин (FUB) (1998), Квебек (UQAM) (2000), Йерусалим (2002) и Сиена (2002). \r\n2016 г. \r\nУмира Харпър Ли - американска писателка. Тя е известна с творбата си „Да убиеш присмехулник“ – една от класиките в американската литература, която печели Пулицър и е обявена за най-добрия роман на всички времена във Великобритания. \r\n1973 г. \r\nУмира Йожеф (Джозеф) Сигети - унгарски цигулар. Дебютира на 13-годишна възраст в Берлин. През 1917 г.-1924 г. ръководи майсторски класове в Женевската консерватория. От 1940 г. живее в САЩ. Неговите изпълнения на творби на Й. С. Бах, В. А. Моцарт, Л. Бетовен, Й. Брамс, С. Прокофиев, Б. Барток, А. Казели и др. се отличават с дълбочина на интерпретацията и техническо съвършенство. Автор е на транскрипции за цигулка и пиано. \r\n1952 г. \r\nУмира Кнут Хамсун (псевдоним на Кнут Педерсен) - норвежки писател. Първият му роман “Глад” излиза през 1890 г. Той е автор още на романите “Бенони” (1908 г.), “Роза” (1908 г.), “Местечко Сегелфос” (1915 г.), “Плодовете на земята” (1917 г.), “Бродяга” (1927 г.), “Август” (1930 г.). Издава стихове (сборник “Дивият хор”, 1904 г.) и публицистика. Последната си книга “По обраслите пътеки” издава през 1949 г. През 1920 г. получава Нобелова награда за литература. \r\n1951 г. \r\nУмира Андре Пол Гийом Жид - френски писател. Той дебютира с поезия, повлияна от родоначалника на символизма Ст. Маларме, както и от О. Уайлд: \"Тетрадките на Андре Валтер\" (1891 г.), \"Стихотворения на Андре Валтер\" (1892 г.). Слава му донасят първите романи: \"Аморалистът\" (1902 г.), \"Тясната врата\" (1909 г.) и \"Подземията на Ватикана\" (1914 г.). През 1926 г. пътува из Африка и написва книги \"Пътешествие из Конго\" и \"Завръщане от езерото Чад\". През 1936 г. посещава СССР, среща се със Сталин, присъства на погребението на Горки. След завръщането си във Франция издава книга \"Завръщане от СССР\". Написва още няколко романа: \"Женевиев\" (1936 г.), \"Училище за жени\" (1944 г.) и др. По време на окупацията на Франция от Германия напуска родината си. Автор е на пиесите \"Цар Кандавл\" (1901 г.), \"Саул\"(1903 г.), \"Едип\"( 1930 г.), \"Дневници\", очерци, литературнокритическата книга \"Достоевски\" (1923 г.). Носител е на Нобелова награда за литература за 1947 г. \r\n1942 г. \r\nПрезидентът на САЩ Франклин Рузвелт издава заповед за интерниране на всички американци от японски произход. \r\nФранклин Рузвелт е американски политик, президент на САЩ (1933-1945 г.), член на Демократическата партия. През 1904 г. завършва Харвардския университет, а през 1907 г. Юридическия факултет на Колумбийския университет. От 1910 г. е сенатор от щата Ню Йорк. В периода 1913-1920 г. е помощник морски министър. Заема отговорни постове в различни фирми и банки (1921-1933 г.). През 1921 г. заболява тежко и остава инвалид, но това не пречи на активната му политическата дейност. Избран е за губернатор на щата Ню Йорк през 1928 г. Усъвършенства значително трудовото законодателство на щата. През 1933 г. е избран за президент на САЩ, след това е преизбиран (1936 г., 1940 г., 1944 г.). Отменя сухия режим и успява да спре световната икономическа криза (1929-1933 г.), от която най-много са пострадали САЩ. Политиката му се нарича \"Нов курс\". Провежда система от реформи, чрез които ликвидира последствията от икономическата криза чрез засилване на държавното участие в икономиката на страната. Прокарва закон за социалното застраховане, закон за трудовите отношения. Остава в историята като демократ, привърженик на мирното съвместно съществуване. През 1939-1940 г. се обявява против съветско-германския договор от 23 август 1939 г. и политиката на СССР по отношение на Финландия и Прибалтика. Провъзгласява \"морално ембарго\" върху продажбата на въоръжение и военни материали на СССР. След началото на Втората световна война поддържа Англия и Франция срещу Германия. През март 1941 г. по негово предложение Американският конгрес приема закон за даване на заем или под наем на оръжие, боеприпаси, стратегически суровини, продоволствие и други материали на страните, участващи във войната против хитлеристка Германия (заем - наем; ленд - лийз). След намесата на САЩ във войната на 11 юни 1942 г. подписва съветско-американския договор за принципите на взаимната помощ във воденето на войната против агресията. Участва при изработването на Атлантическата харта, в Техеранската (1943 г.) и Кримската (февруари1945 г.) конференция. \r\n1942 г. \r\nУмира Карлис Зале (Карл Фьодорович) - латвийски скулптор. Учи Петербургската художествена академия (1917-1920 г., в класа на А. Т. Матвеев). Живее и работи в Берлин (1921-1923 г.), след което се завръща в Латвия. Най-големите произведения: Братско гробище в Рига (1924-1936 г., заедно с арх. А. К. Бирзениек) и Паметник на свободата (1931-1935 г.) в Рига. Развива националните традиции в стил \"модерн\". Ръководител е на скулптурно ателие (1936-1942 г.) и професор в Латвийската художествена академия в Рига. \r\n1054 г. \r\nУмира Ярослав Мъдри - велик киевски княз (от 1019 г.), син на княз Владимир Святославич. Докато баща му е жив, Ярослав Мъдри е княз в Ростов, а след това е негов помощник в Новгород. През 1015 г. Новгород спира да плаща данък и прави опит да се отдели от Киев. По време на подготовката за война Ярослав получава известие за смъртта на баща си и за заемането на трона от брат му Светополк. Той воюва за Киев 4 години. Подържа полския крал Болеслав I и печенегите. През 1019 г. след победа край р. Алта Ярослав Мъдри завзема Киев и става велик княз. При него са налице първите признаци за раздробяване на древна Русия. Принуден е да води борба с княз Бречислав, на когото през 1021 г. предава градовете Усвет и Витебск. Опасен противник е и брат му - княз Мстислав Владимирович, на когото отстъпва земите на източно от р. Днепър. След смъртта на Мстислав и след успешни походи в Полша (1030-1031 г.) Ярослав Мъдри разширява границите на западна и северозападна, утвърждава властта си на западния бряг на Чудското езеро, където построява гр. Юриев. През 1040 г. изпраща войски в Литва, а през 1042 г. - в Южна Финландия. През 1036 г. разгромява печенегите край Киев и спира техните набези. През 1043-1046 г. воюва с Византия. След смъртта му руската земя е поделена между 5-мата му синове. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.02.19", "title": "Денят 19 февруари в световната история"}
{"url": "http://www.focus-news.net/news/2019/02/19/2625098/narodniyat-predstavitel-ot-bsp-za-balgariya-nikolay-tsonkov-i-obshtinskiyat-savetnik-ivan-takov-shte-provedat-priemna-za-grazhdani.html", "text": "От 15.00 до 17.00 часа, народният представител от „БСП за България“ Николай Цонков и общинският съветник Иван Таков ще бъдат на разположение на софиянци в постоянната приемна на БСП - София на ул. \"Леге\" №10, етаж 1. Това съобщиха от пресцентъра на  ГС на БСП-София . Желаещите може да се запишат предварително на телефон 02/987 20 86.", "date": "2019.02.19", "title": "Народният представител от „БСП за България“ Николай Цонков и общинският съветник Иван Таков ще проведат приемна за граждани"}
{"url": "http://www.focus-news.net/news/2019/02/19/2625094/denyat-19-fevruari-v-balgarskata-istoriya.html", "text": "На 19 февруари (6 февруари стар стил) 1873 г. е изпълнена смъртната присъда на Апостола, тогава в покрайнините на София. Днес, мястото на обесването на Васил Левски се намира в центъра на столицата, където е издигнат негов паметник. През 1882 г. е положен основният камък на храм-паметник “Св. Александър Невски”. Църковният храм е издигнат в София от българския народ в знак на признателност към руския народ за освобождението му от османска власт. Построен по образец на византийските катедрали в Русия от втората половина на XIX в., храмът заема площ от 2600 кв. м. На куполите му са поставени 12 камбани, най-голямата от които има диаметър на отвора 3 м и тежи повече от 11 т. Най-голямата православна катедрала на Балканите събира под купола си над 5 хиляди души. През 1886 г. е сключен Букурещкият мирен договор между България и Сърбия след приключването на Сръбско-българската война 1885 г. Година по-късно започва бунтът на офицерите – русофили, с въоръжена акция на офицери от Русенския гарнизон срещу Регентството, заради предприетия русофобски курс във външната политика. Идеята за бунта е издигната от русофилски настроени офицери емигрирали в Румъния след контрапреврата през 1886 г.  \r\nНа 19 февруари  са родени: генерал Рачо Петров; актьорът Иван Балсамаджиев. \r\nНа 19 февруари умират: живописецът Георги Данчов – Зографина, Георги Попхристов - деец на национално-освободителните борби в Македония, композиторът Марин Големинов.M .  \r\n1992 г. \r\nС указ на президента за главен прокурор е назначен Иван Татарчев. Иван Николов Татарчев е роден на 29 август 1930 г. в град София. През 1952 г. завършва право в Софийски университет \"Св. Климент Охридски\". Работи като адвокат в Малко Търново, Разлог и Разград. От 1958 г. до 1961 г. е лишен от право да упражнява професията си по политически причини. Работи като каменоделец 5 години, след което му се възстановяват правата да практикува. В периода от 1966 г. до 1990 г. е адвокат в София. Реабилитиран е като репресиран от комунистическата власт. От 1992 г. до 19 февруари 1999 г. заема длъжността главен прокурор на България. Татарчев застава на този пост с подкрепата на СДС, като по-късно същата политическа сила започва атаки срещу него. През 1995 г. е избран за почетен член на Вътрешната македонска революционна организация - Съюз на македонските дружества / ВМРО-СМД/. След конгреса на ВМРО на 27- 28 март 1999 г. става редови член на ВМРО, а не почетен председател на организацията. На 30 март същата година заявява по националната телевизия, че вероятно ще напусне ВМРО. Седем години е главен прокурор на Република България. Иван Татарчев почина на 24 декември 2008 г. \r\n1951 г. \r\nСъстои се премиера на филма \"Тревога\" на режисьора Захари Жандов и сценариста Анжел Вагенщайн по едноименната пиеса на Орлин Василев. Това е първият филм на антифашистка тема. \r\n1949 г. \r\nНационалната конференция на Народния съюз \"Звено\" взема решение да прекрати самостоятелното съществуване на партията и членовете й да се влеят в Отечествения фронт. С този акт \"Звено\" престава да съществува като самостоятелна политическа организация.Политическият кръг “Звено” е обществено-политическа организация създадена през април 1927 г. Основателите й си поставят задачата да възпрепятстват \"групирането на българските политически сили в два рязко враждебни лагера\" и на преден план да излязат обществено-икономическите и културните въпроси на страната. \r\n1945 г. \r\nНа процес в Щип са осъдени на смърт, “сътрудниците на българската власт”: Добре Иванов, Мане Иванов, Антон Ковачев, Благой Ципушев - всички от Щип и Ангел Ефтимов, Емануил Пешев, Трифон Евтимов - от Виница. \r\n1925 г. \r\nОбнародван е Закон за експлоатация на държавните каменовъглени мини във Владайско-Мошинско-Пернишката котловина. Установява се автономен режим с участие на миньорите в печалбите (тантиеми). \r\n1901 г. \r\nСъставено е първото в българската история коалиционно правителство на малцинството от Демократическата и Прогресивнолибералната партия начело с Петко Каравелов (на снимката). То управлява с парламентарната подкрепа на Народната партия и БЗНС. Непосредствено след като поемат властта, Демократическата и Прогресивнолибералната партия отменят въведения от радославистите натурален десятък. За финансовото стабилизиране на държавата е подготвен проект за сключване на заем от Франция. Въведен е строг режим на икономии в бюджетната сфера. Намален е броят на окръзите, закрити са редица дипломатически агентства, ограничен е броят на чиновниците в министерствата. Народното събрание гласува Закон за амнистия на участниците в селските бунтове, отменени са ограничителните наредби за печата, въвежда се пропорционалната система при избора на общински съветници. Дадени са под съд за корупция министрите, управлявали Княжеството при Радослависткия режим. Във Външнополитическата дейност на правителството голямо място се отделя на въпроса за нормализиране на отношенията с Румъния. Търси се подкрепата на Русия и Австро-Унгария за провеждане на радикални реформи от турските власти в Македония и Одринско. Усилията на българските власти в тази област остават без последствия. С цел да се подобрят отношенията с Османската империя е ограничена дейността на ВМРО. Неуспешните опити на кабинета да води активна външна политика, както и тежките условия за получаване на заема от Франция (проектът е отхвърлен от Народното събрание) предизвикват правителствена криза. Кабинетът подава оставка. \r\n1897 г. \r\nВ Бургас започва тридневен учредителен конгрес на дружествата \"Странджа\" - първото дружество на тракийските бежанци в България. Основано на 12 май 1896 г. във Варна от капитан Петко войвода и братя Драгулеви. Поставя си за цел да защитава интересите на българите от Одринска Тракия пред българското правителство и пред Великите сили. През следващите години дейността му се разраства и обхваща и др. населени места в страната. Печатния орган вестник \"Странджа\", излиза от 1896 г. до 1899 г. През 1900 г. се обединява с Върховния македонски комитет, който се преименува във Върховен македоно-одрински комитет (ВМОК). \r\n1897 г. \r\nПодписано е споразумение между България и Сърбия по време на посещението на сръбския крал Александър I Обренович и министър-председателя Дж. Симич в София. Договорът предвижда, докато не се утвърдят сферите на влияние на двете страни в пределите на Европейска Турция, те да се подпомагат взаимно по националните, църковните и училищните въпроси в тези земи. Поради отказа на българската страна да се съгласи на сръбското предложение за дележ на Македония Българо-сръбското споразумение на практика не влиза в сила. През октомври 1897 г. то е и официално отменено от дошлото на власт в Белград правителство на Вл. Джорджевич. По този начин се премахват, макар и формално, поетите ангажименти от ограничаването на сръбската пропаганда в Македония, където преобладаващото християнско население е българското. \r\n1887 г. \r\nИзвършена е въоръжена акция на офицери русофили от Русенския гарнизон срещу Регентството от 1886–1887 г., заради предприетия русофобски курс в неговата външна политика. Идеята за бунта е издигната от русофилски настроени офицери емигрирали в Румъния след контрапреврата през 1886 г. С организирането му се заема местен комитет в Русе, възглавен от Тома Кърджиев. Заговорниците успяват да привлекат на своя страна коменданта на града и командир на намиращия се в него Пионерен полк – майор Атанас Узунов, както и подполковник Димитър Филов. Планът на акцията предвижда овладяването не само на Русе, но и на други градове в Северна и Североизточна България – Свищов, Търново, Силистра, Варна и други, като за целта се влезе във връзка и с Шуменския полк. Преждевременното избухване на бунта в Силистра на 16 февруари заставя ръководителите на акцията да пристъпят към действия на без да са приключили още с подготовката й. Арестувани са русофобски настроените офицери и се прави опит да бъде овладян и 5-ти Пехотен Дунавски полк. След като това не става, водачите на бунта Атанас Узунов и Димитър Филов се опитват да се прехвърлят в Румъния, но са заловени. Заловени са и идващите от Румъния с цел да се включат в акцията Тома Кърджиев и Олимпи Панов. Заедно с още няколко офицери те са изправени пред военен съд и получават смъртна присъда. На 22 февруари са разстреляни край Русе. Другите участници в бунта получават присъди с различни срокове затвор. \r\n1886 г. \r\nСключен е Букурещкият мирен договор между България и Сърбия след приключването на Сръбско-българската война 1885 г. Освен от представителите на двете страни договорът е подписан и от страна на Османската империя в качеството й на сюзерен на Княжество България. Състои се от един член: \"Възстановява се мирът между Сръбското кралство и Българското княжество...\" Значението на Букурещкия мирен договор се състои в това, че се явява официален акт, с който се прави първата стъпка за международно признаване на Съединението на Източна Румелия с Княжество България през 1885 г. \r\n1883 г. \r\nЗа княжески дипломатически агент в Македония е назначен Наум Спространов, драгоман (преводач) в руското консулство в Солун. \r\n1882 г. \r\nПоложен е основният камък на храм-паметник “Св. Александър Невски”. Църковният храм е издигнат в София от българския народ в знак на признателност към руския народ за освобождението му от османска власт. Основният камък е положен на 19 февруари 1882 г. Строителството му е извършено през 1904-1912 г. по проект на А. Н. Померанцев в сътрудничество на руски и български архитекти. Построен е по образец на византийските катедрали в Русия от втората половина на XIX в. Заема площ от 2600 кв. м. На куполите му са поставени 12 камбани, най-голямата от които има диаметър на отвора 3 м и тежи повече от 11 т. Изографисан от български и руски живописци, сред които А. А. Киселов, В. М. Васнецов, Ив. Мърквичка, А. Митов и др. Осветен е през септември 1924 г. През 1951 г. е обявен за Патриаршеска катедрала. На тази дата са родени:   \r\n1953 г. \r\nРоден е Иван Балсамаджиев - български актьор. Завършва НАТФИЗ \"Кръстьо Сарафов\", специалност актьорско майсторство в класа на проф. Енчо Халачев. Започва работа в Драматичния театър във Видин, след това в Перник, театър \"Сълза и смях\". Ролите, които му спечелват популярност са на краля в \"Напразните усилия на любовта\", Тартюф в \"Тартюф\" и др. Иван Балсамаджиев печели Първа награда на прегледа на българска драма и театър през 1977 г. и Трета награда на същия преглед през 1979 г. \r\n1881 г. \r\nРоден е Константин Константинов Соларов - български офицер, генерал от пехотата. През 1901 г. завършва Военното училище в София. Девет години по-късно завършва и Военна академия в Торино, Италия. Като млад офицер служи в Лейбгвардейския ескадрон. През Балканската война (1912-1913 г.) служи в щаба на 6-та пехотна дивизия, в щаба на Пета армия, а после в щаба на Съединените армии. От 1913 г. до 1915 г. е преподавател по военна история във Военното училище. През Първата световна война е началник-щаб на 3-та и 6-та пехотни бригади, а по-късно служи в щаба на конната дивизия. След войната служи в Министерството на войната като командир на 5-та пехотна Дунавска дивизия и начело на Трета инспекционна област. През 1926 г. е произведен в чин генерал-майор, няколко години по-късно и генерал-лейтенант. Известен писател, публицист и член на Съюза на учените. Има много публикации и книги в областта на военната психология и педагогика. \r\n1861 г. \r\nРоден е Рачо Петров - български офицер, генерал от пехотата (1935 г.), политик и държавник. Завършва Николаевската академия на Генералния щаб в Санкт Петербург (1883 г.). Началник-щаб на армията (1885-1894 г.). В Сръбско-българската война (1885 г.) прехвърля от границата с Турция на западната граница главни сили на българската армия, нанася удар на сръбските войски при Сливница и решава изходът на войната. Заемал е следните постове: министър на войната (юли-август 1887 г. и 1894-1896 г.); министър на вътрешните работи (ноември 1900 г. - януари 1901 г.; януари-февруари 1901 г.); министър на външните работи и вероизповеданията (януари-февруари 1901 г.; май 1903 г. - октомври 1906 г.); министър-председател (1901 г.; 1903 г.-1906 г.). През Междусъюзническата война (1913 г.) командва Трета армия. През Първата световна война (1914-1918 г.) е военен губернатор на Македония. Съден е като един от виновниците за националните катастрофи през 1913 г. и 1918 г. Рачо Петров е основател и пръв главен редактор на сп. \"Военен журнал\". На тази дата умират: \r\n2000 г. \r\nУмира Марин Петров Големинов - български композитор, академик (1989 г.), професор (1943 г.); един от най-изтъкнатите български съвременни композитори (от т. нар. второ поколение). Директор на Софийската народна опера, ректор на Консерваторията. Автор е на публицистични и музикално-научни книги. В музикалното му творчество се открояват оперите \"Ивайло\" (1959 г.), \"Зографът Захарий\" (1971 г.), \"Тракийски идоли\" (1981 г.); балетите \"Нестинарка\" (1940 г.), \"Дъщерята на Калояна\" (1974) г.; музикалната приказка \"Златната птица\" (1961 г.); 3 симфонии, инструментални концерти, вокално-инструментални творби и др. През 1976 г. получава Хердерова награда. \r\n1966 г. \r\nУмира Йордан Методиев Ковачев – български писател. Завършва право в СУ “Св. Климент Охридски” (1918 г.). Живее в Пловдив, където работи като адвокат. От 1934 г. е председател на групата на провинциалните писатели. Преводач от руски и френски език. Автор е на съчиненията: “Моето утро”, (стих., 1924 г.), “На невидими струни” (стих., 1926 г.), “Искри” (разкази, 1929 г.), “Изпуснати хора” (драма, 1932 г.), “Златни капки” (разкази и легенди, 1934 г.), “На борба с бедността” (1934 г.), “Озарени” (стих., 1938 г.), “Рог жълтици” (комедия, 1945 г.). \r\n1962 г. \r\nУмира Георги Попхристов - деец на националноосвободителните борби в Македония. Завършва Солунската мъжка гимназия и учителства на различни места в Македония. През 1899-1900 г. е член на околийското ръководство на ВМОРО в Леринско. Член е и на Битолския окръжен революционен комитет. По време на Илинденско-Преображенското въстание е ръководител на Леринския район. След неуспеха на въстанието е войвода на чета в Костурско, Леринско и Битолско. След Младотурската революция (1908 г.) се легализира и отново става учител. През 1910 г. е арестуван и заточен в Мала Азия, но успява да избяга. Участва в Балканската и в Първата световна война. През 1925 г. е член на ЦК на ВМОРО (заедно с Ив. Михайлов и ген. Ал. Протогеров). При разцеплението на организацията през 1928 г. заема страната на ген. А. Протогеров. След 1931 г. се оттегля от активна революционна дейност. \r\n1908 г. \r\nУмира Георги Данчов (Зографина) - български живописец, поборник и обществен деец. Близък сътрудник на Васил Левски. Заточен от турското правителство в Диарбекир, откъдето след 3 години избягва в Русия. По време на Руско-турската освободителна война Зографина е в Българското опълчение. След Освобождението участва в Румелийския преврат, член е на Временното правителство в Пловдив. Избиран е многократно за народен представител. Известен като живописец преди Освобождението и в първите години след него. Рисува икони за църквите в Пловдив, Чирпан, Стара Загора, Казанлък, за музеите паметници в Пордим, Горна Студена и др. Оставя живописни портрети на Ботев, Левски, Д. Петков, на пловдивските първенци Х. Гьока и Х. Калчо и др. Изработва литографните портрети на видни личности, а през 1890 г. редактира хумористичния вестник \"Таласъм\". \r\n1901 г. \r\nУмира Андроник Димитров Йосифчев – български възрожденец, просветител и учител. Роден е в Охрид през 1816 г., където и умира. \r\n1887 г. \r\nУмира Христо Кръстев (Хр. К. Николов) - военен деец, капитан. Роден е на 2 април 1861 г. в Русе. Завършва Военното училище в София и Стрелковата офицерска школа в Санкт Петербург. Участва в Сръбско-българската война през 1885 г. като дружинен командир в 5-ти Пехотен Дунавски полк. Отличава се в боевете при Сливница, Цариброд и Пирот. След войната командваната от него дружина е дислоцирана в Силистра. Ръководи Силистренския бунт 1887 г. на офицерите русофили. След неуспеха на акцията прави опит да премине в Румъния, но е убит. \r\n1873 г. \r\nКрай София е обесен Васил Левски. Васил Иванов Кунчев (Левски) наричан още Дякона или Апостола е роден в град Карлово на 18 юли 1837 г. Учи в родния си град, а след това в Стара Загора. През 1858 г., с помощта на вуйчо си Василий, Левски приема монашество под името Игнатий, а година по-късно става дякон. На 3 март 1862 г., под влияние на идеите на Г. С. Раковски, Васил Кунчев заминава за Сърбия и постъпва в Първа българска легия в Белград, като участва в сраженията за Белградската крепост. В този период получава прозвището Левски, заради проявената храброст и ловкост.След разпускането на легията Левски се присъединява към четата на дядо Ильо войвода. През 1863 г. се прехвърля в Румъния, но след кратък престой се завръща в България. От 1864 до 1866 г. учителства в с. Войнягово и организира \"патриотични дружини\" за бъдещото въстание. През 1867 г. Левски е знаменосец на четата на Панайот Хитов, следващата година заедно с него се връща в Сърбия и постъпва във Втора легия. След разпускането й прави опит да премине в България с чета, но е заловен от сърбите и затворен в Зайчар. Така неуспехът на четническата тактика го довежда до идеята, че изходът на национално -освободителната борба е в пренасяне на нейния център в България. Идеята му се състой в изграждане на революционни комитети вътре в самите български земи, които да се превърнат в центрове българската революция. Тази идея той изразява най-напред в едно писмо до Панайот Хитов, а след това я прави достояние и на други дейци от българската революционна емиграция в Румъния. В резултат на 11 декември 1868 г.и на 1 май 1869 г. Левски предприема две обиколки из страната. За първата си обиколка той получил известна материална подкрепа от Българското общество в Букурещ, а за втората бил подпомогнат от либералната група \"Млада България\", която го снабдила и със специална прокламация на български и турски език, издадена от името на \"Привременно правителство в Балкана\". На 26 август се завръща в Букурещ, за да участва в създаването на БРЦК, но тъй като идеите му не са приети от революционерите в Румъния на 26 май 1870 г. Левски напуска Букурещ и се завръща в България с цел да организира и изгради мрежа от революционни комитети. Успява да привлече за свои помощници редица революционни дейци като Хр. Иванов-Големия, Т. Пеев, С. Младенов, отец Матей Преображенски (Миткалото), Ив. Драсов, Ив. Атанасов-Арабаджията и др. Функциите на централен комитет или т. нар. Привременно правителство възлага на Ловешкия комитет. За връзка с емиграцията в Турну Магуреле е създадено задгранично представителство на ВРО. Успехите на Левски в изграждането на революционната организация променят отношението на Българския революционен централен комитет в Букурещ към него. През 1871 г. от Румъния са му изпратени като помощници Ангел Кънчев и Димитър Общи. С изградената вътре в страната революционна организация Левски застанал изцяло в подкрепа на Любен Каравелов и неговата борба против привържениците на либералното течение в БРЦК. През втората половина на 1871 г. той изработил проектопрограма и проектоустав на БРЦК и ги изпратил до революционните комитети за обсъждане и мнение. По негова инициатива в края на април и началото на май 1872 г.в Букурещ било свикано първото Общо събрание на БРЦК, на което Левски получава и специално пълномощие за действие в българските земи. Възгледите на Апостола за изграждане на ВРО и нейните задачи са изложени в изработената от него \"Нареда на работниците за освобождението на българския народ\" (1871 г.). В уводната и част е формулирана целта на организацията: \"С една обща революция да се направи коренно преобразование на сегашната държавна деспотско-тиранска система и да се замени с демократска република (народно управление). На същото това място, което нашите прадеди със силата на оръжието и със своята кръв (са) откупили, в което днес безчовечно беснеят турските кесаджии и еничари и в което владее правото на силата, да се издигне храм на истината и прaвата свобода, а турският чорбаджилък да даде място на съгласието, братството и съвършеното равенство между всички народности. Българи, турци, евреи и др. ще бъдат равноправни във всяко отношение: било във вяра, било в народност, било в гражданско отношение, било в каквото и да било. Всички ще спадат под един общ закон, който по вишегласие на всички народности ще се изработи.\" За всяко отклонение от тази цел \"Наредата\" предвиждала смъртно наказание. Останалите и параграфи се отнасят до организационната структура на ВРО, правата и задълженията на революционните дейци и наказанията за извършените от тях провинения.След като получава пълномощието от БРЦК. Васил Левски се завръща в България и продължава по-нататъшното изграждане на ВРО. Основава нови комитети не само в Северна, но и в Южна България, включително и в Македония. Точно когато дейността му достига своя най-голям размах на 22 септември 1872 г. в Арабаконашкия проход (дн. Ботевградски проход), Средна Стара планина, въпреки забраната от негова страна, е ограбена турска пощенска кола. Акцията е организирана от Общи, взети са 125 000 гроша, които трябвало да бъдат използвани за нуждите на Вътрешната революционна организация. В отговор турските власти предприемат масови арести на населението в този край, задържани са и голям брой членове на революционните комитети в Тетевен, Орхание (дн. Ботевград), Етрополе, Ловеч и близките край тях села. Действията на турските власти са улеснени до голяма степен от признанията, които прави Димитър Общи след залавяне му. Благодарение на тях властта попада и по следите на В. Левски. За да бъде предпазена от пълно унищожение ВРО, БРЦК иска от Апостола да вдигне въстание в България. Той обаче отказва, тъй като въпреки постигнатите успехи смята, че подготовката за въстание не е достатъчна.. С риск на живота си Пазарджик Левски се отправил към Ловеч, за да може да прибере и запази архивите на организацията. След това има намерение да се прехвърли в Румъния. На 26 декември 1872 г. пристига в Къкринското ханче, откъдето възнамерява да тръгне за Търново и Букурещ. При пътуването от Ловеч до Къкрина е придружаван от Никола Цветков. На 27 декември 1872 г. Левски е заловен от турските власти. Първоначално е отведен за разследване в Търново, а след това е изправен пред специален съд в София. Първият разпит е проведен на 4 януари 1873 г. от комисия начело с Али Саиб паша. Пред съдиите Апостолът прехвърля цялата вина за дейността на ВРО върху себе си и предотвратява задържането на други нейни дейци. На 7 януари е организирана очна ставка с Димитър Общи и Атанас Попхинов. На следващия ден за одобрение специалната комисия изпраща до великия везир в Цариград присъдата на членовете на Революционния комитет в с. Голям извор, Тетевенско, участвали в обира при Арабаконак. В края на януари и началото на февруари група комитетски дейци от Чирпанско и Старозагорско замислят план за освобождаването на Васил Левски. Под ръководството на Атанас Узунов се подготвя чета, която трябва да спре влака за Одрин и да освободи Левски. Замисълът не довежда до съществен резултат. Левски е осъден на смърт чрез обесване. Със специална султанска заповед на Абдул Азис смъртната присъда на Апостола е потвърдена. Васил Левски се налага като лидер на ВРО, идеолог, организатор и ръководител на българското национално- освободително движение. Далновиден и талантлив организатор, той обобщава опита на революционното движение до този момент и пръв достига до съзнанието за необходимостта от предварителна подготовка чрез създаването на революционни комитети и пренасяне на центъра на организирането на националната революция в българските земи. Убеден демократ, Левски вярвал в силите на българите сами да извоюват своята свобода, защото \"който ни освободи, той ще ни зароби\". Проповядва идеята за \"свята и чиста република\", за общество и държава, в която всички \"да бъдат напълно свободни там, гдето живее българинът - в България, Тракия, Македония\". \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.02.19", "title": "Денят 19 февруари в българската история"}
{"url": "http://www.focus-news.net/news/2019/02/19/2625091/predstaviteli-na-rakovodstvoto-na-nfsb-shte-dadat-preskonferentsiya.html", "text": "Представители на ръководството на НФСБ ще дадат пресконференция от 11.45 ч. в централата на „Раковски“ 134. Това съобщиха от пресцентъра на  НФСБ . Темата е свързана с предстоящите евроизбори.", "date": "2019.02.19", "title": "Представители на ръководството на НФСБ ще дадат пресконференция"}
{"url": "http://www.focus-news.net/news/2019/02/19/2625100/vav-vidin-shte-se-provede-sabitie-ot-platformata-grazhdanski-dialozi-evropa-v-nashiya-dom.html", "text": "Народният представител от ГЕРБ-Видин Владимир Тошев и министърът на регионалното развитие и благоустройството Петя Аврамова ще участват в събитие от платформата за Граждански диалози „Европа в нашия дом”. Това съобщиха от пресцентъра на  ПП ГЕРБ . Дискусионният форум ще се проведе от 16.00 часа, в Конферентния център на Областна администрация. Акцент в гражданския диалог е регионалното развитие и значението на европейската солидарност. \r\nВ събитието ще участват областният управител Албена Георгиева, кметът на Видин Огнян Ценков, кметове и председатели на общински съвети от областта, представители на бизнеса и неправителствения сектор. \r\nИнициативата „Граждански диалог“ представлява поредица от тематични срещи, чрез които представители на държавната и местна власт се срещат лице в лице с гражданите и разговарят по важни за развитието на общността въпроси.", "date": "2019.02.19", "title": "Във Видин ще се проведе събитие от платформата Граждански диалози „Европа в нашия дом”"}
{"url": "http://www.focus-news.net/news/2019/02/19/2625101/pregled-na-osnovnite-temi-v-starozagorskiya-pechat.html", "text": "„Гайдар ще посрещне на 3 март на Шипка българина, тръгнал на велосипед от Берлин до заветния връх“, съобщава  вестник „Старозагорски новини“ . Един от най-известните у нас и чужбина гайдари - работилият дълго време в Кипър Красимир Панчев, ще посрещне на 3 март на връх Шипка велоентусиаста Тодор Андреев, който ще потегли на 21 февруари от Берлин по дългия 2 581 км маршрут към заветния връх. Началото на прехода, който ще премине под мотото \"Предизвикателство за силата на българския дух\", ще бъде от площад \"Александър плац\". Там 26-годишният възпитаник на казанлъшката Художествена гимназия ще бъде изпратен от сборната фолклорна формация \"Сборенка\". Идеята на родения в Каспичан българин е да измине цялото разстояние - от Германия до връх Шипка за 10 дни, през които ще премине през столиците на 10 европейски държави. Самотният ездач ще разчита на приятели по пътя, за да \"зарежда батериите\", като междувременно ще записва най-важните моменти с видеокамера на каската. Пълният запис и дневникът ще бъдат представени впоследствие пред екипа на Книгата на рекордите Гинес. Живеещият от 4 години в Германия Тодор обяснява, че макар и да не е професионалист в карането на велосипед, е решил да изпробва възможностите си. Планирал е за денонощие да преодолява между 200 и 300 км, като за хранене и почивка си е оставил по 6 часа. \"Искам да изпробвам възможностите си, да се боря и да стигна навреме за честването на националния ни празник, и да почета паметта на загиналите за Освобождението. Духът, който са имали предците ни, ме кара да направя този преход на две гуми. Искам всички българи да научат за това и да се присъединят към мен на Шипка!\", съобщава Тодор от личния си профил във Фейсбук. Пак там е отправил апел към всички, които имат желание и възможност да подпомогнат финансово начинанието му, с уговорката, че до два месеца след 3 март ще върне на всеки парите. Сметката за даренията 1522580089BGN е в УниКредит Булбанк: IBAN BG85UNCR70001522580089. Маршрутът му преминава от Берлин през Прага, Виена, Любляна, Загреб, Сараево, Подгорица, Прищина, Скопие и София, където очаква да стигне на 2 март към 8:30 часа сутринта, за да запали свещичка в храм \"Александър Невски\". Денонощие по-късно се надява да бъде с велосипеда си пред първото стъпало към Паметника на Свободата с националния трибагреник, подарен му Валя Александрова в ръка. \r\n„Юрист-историк подреди изложба за Левски“, пише още изданието. Документална изложба, посветена на 146-годишнината от обесването на Апостола на свободата Васил Левски, подреди в старозагорската Регионална библиотека \"Захарий Княжески\" юристът-историк Георги Туртуриков. Във витрините той е показал над 40 стари и нови книги, свързани с биографията и революционния път на националния герой, сред тях е и първото издание на биографията му \"Васил Левски-Дяконът. Черти из живота му\", написана от Захари Стоянов и издадена през 1884 г. от Т. Гатев. Томчето се съхранява в библиотечния фонд и е с личния автограф на автора \"На брат ми Василия. З. Стоянов\". От колекцията си с над 5 000 календара Георги Туртуриков е извадил 40, тематично свързани, сред тях е и литографията с обесването на Дякона, отпечатана в пловдивското издателство \"Сполука\". Юристът е автор на книгата \"Възкресението на Апостола 1846 - 1873\", която претърпя две издания. Настоящата изложба е под патронажа на старозагорския обществен посредник Надежда Чакърова-Николова, чийто юридически сътрудник е съставителят й. „Почитаме паметта на Апостола един ден по-късно“, се посочва във вестника. Историческите извори, осветляващи живота и делото на Апостола на българската свобода Васил Левски, категорично сочат датите на неговото рождение - 18 юли (6 юли - стар стил) 1837 г., и на неговата смърт - 18 февруари (6 февруари - стар стил) 1873 г. Присъдата му е изпълнена в околностите на тогавашна София, където днес се издига неговият паметник. Въпреки историческия факт обаче годишнините от гибелта на Васил Левски масово се отбелязват на датата 19 февруари, а не на 18 февруари. Причината се крие в погрешното разчитане на календарите, за което БПЦ продължава десетилетия да пази объркващо мълчание?! През 1916 г., когато България преминава от Юлианския към Григорианския календар, или от стар към нов стил, се приема поправка от 13 дни, т.е. като към старата дата се прибавят 13 дни. Следователно датата (6 февруари 1873 г.), когато е обесен Левски, по Юлианския календар се трансформира на 18 февруари. По времето на социализма 19 февруари беше най-великият празник, след този на 9 септември и 3 март. За съжаление и до днес, като наследство от социализма, най-големите чествания са свързани със смъртта на героите (в това число и с погрешни дати), а не с техните рождени дати. Безспорен е фактът, че от няколко години в Стара Загора на 18 юли се чества и рождената дата на Апостола. Но съществена разлика между двете събития няма - винаги се отслужва заупокойна литургия и сценарият е почти един и същ!", "date": "2019.02.19", "title": "Преглед на основните теми в старозагорския печат"}
{"url": "http://www.focus-news.net/news/2019/02/19/2625105/shumen-zatvaryat-vremenno-za-dvizhenie-uchastak-po-ul-tsar-osvoboditel.html", "text": "От 09.30 часа до 12.00 часа, временно се спира движението на моторни превозни средства по ул. „Цар Освободител“ в участъка от ул. „Алеко Константинов“ до ул. „Св. Климент Охридски“. Това съобщиха от  Община Шумен . Промяната се налага заради подмяна на осветителните тела на уличното осветление в този участък. Временната организация на движение ще бъде обозначена с необходимата вертикална сигнализация.", "date": "2019.02.19", "title": "Шумен: Затварят временно за движение участък по ул. „Цар Освободител“"}
{"url": "http://www.focus-news.net/news/2019/02/19/2625096/146-ata-godishnina-ot-gibelta-na-apostola-na-svobodata-vasil-levski-shte-bade-otbelyazana-s-uchastieto-na-voennosluzheshti-v-tsyalata-strana.html", "text": "146-ата годишнина от гибелта на Апостола на свободата Васил Левски се отбелязва с участието на военнослужещи в населените места в цялата страна с ритуали по отдаване на почит пред паметта и делото му. Това съобщиха от пресцентъра на  Министерството на отбраната . От 18.00 часа в столицата Националната гвардейска част ще изпълни възпоменателна церемония пред паметника на Апостола на свободата. Преди това от 17.00 ч в храм „Света София“ ще бъде отслужена архиерейска литургия в памет на йеродякон Игнатий, след която ще има традиционното литийно шествие от храма до паметника на Апостола. \r\nОт 09.00 часа в Карлово в църквата „Света Богородица” ще бъдат отслужени архиерейска Света литургия и панихида. От 11.00 часа на площад „Васил Левски” ще се проведе митинг-поклонение, който ще завърши с поднасяне на гирлянд, венци и цветя пред паметника от представители на държавната и местна власт, военнопатриотични организации и родолюбиви българи. Поклонението ще продължи с шествие до Национален музей „Васил Левски”. \r\nВоеннослужещите от 2-ра механизирана бригада – Стара Загора ще отдадат почит на Апостола от 10.30 часа в Димитровград и от 11.00 часа в Стара Загора и в Хасково. В същия час ще се извършат ритуали по поднасяне на венци в Плевен и в Шумен.  \r\nОт 10.30 часа в Белене военнослужещите от 55-и инженерен полк ще участват в ритуал по поднасяне на венци и цветя пред паметната плоча на героя в двора на основно училище „Васил Левски”. \r\nБригадно командване – Благоевград ще участва в ритуали по полагане на венци и цветя в знак на признателност към живота и делото на Апостола от 11.00 часа в Благоевград и от 11,30 часа във Враца. \r\nОт 12.00 ч е ритуалът в Асеновград, в който ще участват представителни подразделения от 4-и артилерийски полк.  \r\nОт 12,30 ч. в Сливен почит към Апостола ще отдадат военнослужещите от Центъра за подготовка на специалисти. \r\nОт 11.00 ч в Пловдив военнослужещи от 3-а авиобаза Граф Игнатиево и почетен караул ще участват в ритуала по поднасянето на венци и цветя пред паметника на Апостола на свободата на хълма Бунарджик.   \r\nОт 10.00 ч във Варна военнослужещи от Военноморските сили (ВМС) ще участват в ритуал за поднасяне на цветя и поклонение на паметната плоча на Апостола в кв. „Левски“. От 11.00 ч. почетен караул и Представителният духов оркестър на ВМС ще участват в общоградското поклонение и военния ритуал за поднасяне на венци и цветя на паметника на Васил Левски в морската градина. \r\nОт 11.00 ч в гр. Бургас почетен караул от ВМС ще участва в общоградското поклонение и военния ритуал за поднасяне на венци и цветя на паметника на Васил Левски, в морската градина на гр. Бургас.", "date": "2019.02.19", "title": "146-ата годишнина от гибелта на Апостола на свободата Васил Левски ще бъде отбелязана с участието на военнослужещи в цялата страна"}
{"url": "http://www.focus-news.net/news/2019/02/19/2625104/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Европейският съюз, също както и пазарите, изключва финансова или бюджетна криза в резултат от предсрочните избори в Испания на 28 април. Но Брюксел се страхува, че четвъртата икономика в еврозоната може да бъде засегната от същия тип нестабилност, каквато се наблюдава от години в Италия, където в момента начело е правителство на популисти и евроскептици, пише  електронното издание на испанския вестник El Pais  в материал, представен без редакторска намеса. \r\nРискът Испания да последва Италия създава опасения сред европейските институции, които гледат на Мадрид, като на един от малкото членове, които подкрепят европейската интеграция и който е свободен от екстремни партии. \r\n\"Испания не е Италия\", заявиха представители на Европейската комисия, когато испанският министър-председател Педро Санчес от Социалистическата партия (PSOE) встъпи в длъжност в началото на юни миналата година, само няколко дни след като Движението \"Пет звезди\" и дясната „Лига“ формираха коалиционно правителство в Италия. Брюксел подчерта, че Мадрид е привързан към правилата на ЕС, за разлика от постоянните провали на италианските вицепремиери Луиджи ди Майо и Матео Салвини. \r\nНо осем месеца по-късно, когато Испания трябва да проведе третите си парламентарни избори в рамките на четири години, различията с Италия не са толкова очевидни за Брюксел. Администрацията на Санчес ще постави рекорда като най-кратката в историята на испанската демокрация. За четвърта поредна година Испания не успя да спази крайния срок за представяне на плана си за разходи в Брюксел, а за трета поредна година бюджетът за предходната година беше удължен. \r\nПроучванията показват, че изборите на 28 април вероятно ще доведат до безизходица, като прогресивните и консервативните партии ще имат подобен брой места. Решаващата роля може да остане за „Вокс“, крайно дясна партия, която се придържа към евроскептичните теории, които са предпочитани в страни като Унгария и Полша. \r\n„Най-непосредственият риск е Испания да влезе в политически застой след изборите, ако не се формира бързо ново правителство“, заяви източник от ЕС. „В средносрочен план най-голямата тревога е опасността да се разпространят анти-брюкселски послания, което виждаме в толкова много други страни. Не можем да изключим възможността за нова Италия“. \r\nЕС остана относително спокоен и дори до известна степен бе облекчен, когато предишното правителство на Мариано Рахой от консервативната Народна партия (НП) беше свалено с вота на недоверие, воден от Санчес. Администрацията на Рахой бе белязана от безпрецедентна териториална криза в Каталуния, а Санчес бе приет добре от германския канцлер Ангела Меркел и от френския президент Емануел Макрон. Европейската комисия се присъедини към приветствията, като даде на новото испанско правителство широк резерв, който позволи на Мадрид да представи план за бюджета, който увеличи разходите с над 5 милиарда евро. \r\nНо най-щедрия бюджет в последното десетилетие в крайна сметка доведе до срива на властта на Санчес. Европейските партньори на Испания са разтревожени от този последен ход на събитията, както е видно от реакциите на форумите, проведени миналата седмица в Брюксел, Страсбург и дори в Мюнхен, където много лидери на ЕС присъстваха на годишната среща за сигурност и отбрана. Възходът на „Вокс“ \r\nНа всички тези сбирки, политическата ситуация в Испания бе тема на разговор в кулоарите. Докато загрижеността още не е на нивата от 2012 година, когато имаше притеснения, че евентуална финансова криза в Испания може да разбие еврозоната, сега има ясни съмнения относно политическата стабилност в един от най-големите членове на Съюза. \r\nЕвропейски източници заявиха, че „най-голямата изненада“ за тях е бързото издигане на „Вокс“ в страна, която беше изключение в Европа, изпълнена със силни крайно-десни и евроскептични партии. Но това спря да бъде така на изборите в Андалусия през декември, когато „Вокс“ спечели парламентарно представителство за първи път и изигра решаваща роля за формирането на регионалното правителство. \r\nПрез ноември 2018 г., месец преди изборите в Андалусия, социологическите проучвания показваха рейтинга на „Вокс“ под 5%, като тогава партията беше почти непозната извън Испания. Два месеца по-късно тази цифра се е удвоила и е трудно да се намери държавен служител на ЕС или евродепутат, който не е чул за новата фракция. \r\nВъпреки това, източниците в Еврогрупата - министрите на икономиката и финансите на еврозоната - смятат, че е много малко вероятно всякакво правителство в Испания, било то дясно или ляво, драстично да се отклони от бюджетната дисциплина или от въведените икономически реформи по време на кризата. \r\nТези източници прогнозират „приемственост“ в макроикономическата ситуация, с възможност за нюанс в по-противоречивите й аспекти (като трудовата реформа), което самият Санчес предложи и което вече се случи в Гърция и Португалия. \r\nПолитическата нестабилност може вместо това да има много по-голям ефект върху лостовете на Испания в Брюксел, където от 2010 г. тя губи влияние и престиж. Падането на правителството на Хосе Луис Сапатеро, след като приложи плана за приспособяване, поискан от Берлин, спасяването на банките през 2012 година, шестте месеца под служебно правителство, докато не бяха проведени нови избори, териториалната криза, създадена от движението за независимост на Каталуния изиграха такава роля, която отне мястото за маневри на Испания в европейските институции. \r\nПоследната криза идва в много чувствителен момент за Европейския съюз, който е изправен пред преразпределение на властта заради предстоящото излизане на Великобритания на 29 март и изборите за Европейски парламент на 26 май. \r\n***  Председателят на Европейската комисия Жан-Клод Юнкер не изключва продължаване на членството на Великобритания в Европейския съюз и след Европейските избори през месец май, пише  европейската редакция на Politico . \r\n„Според мен това ще бъде ирония на историята, но не мога да го изключа“, заяви Юнкер пред Stuttgarter Zeitung. „Евентуално решение да се поиска повече време трябва да бъде взето от Обединеното кралство. Ако бъде отправено подобно искане, никой в Европа няма да се противопостави“, добави той. \r\nСлед като договорената сделка за Брекзит между Лондон и Брюксел бе отхвърлена от британския парламент миналия месец и политическата безизходица, която се установи в Уестминстър, се увеличиха спекулациите, че британското правителство ще бъде принудено да поиска удължаване на преговорния период по член 50. Ако това не се случи, има големи опасения, че Великобритания ще излезе от Съюза без никакво споразумение. \r\nЗабавянето след изборите за ЕС много вероятно ще означава участието на Великобритания в изборите за избиране на евродепутати. \r\nЮнкер също каза, че няма фиксиран краен срок за това колко време може да бъде отложена датата на излизане: „Ако питате колко дълго може да бъде отложено оттеглянето, нямам предвид никаква времева рамка. С Брекзит вече толкова много срокове бяха изпуснати“. \r\n„Това е като да си пред съда или в открито море; ние сме в Божиите ръце. И никога не можем да бъдем съвсем сигурни, кога Бог ще вземе въпроса в свои ръце“, добави той. \r\n***  Върховният представител на Европейския съюз за външните работи и политиката на сигурност Федерика Могерини отхвърли всякакви спекулации, че Съюзът може да подкрепи евентуална военна ескалация във Венецуела, пише базираното в Брюксел  електронно издание New Europe . \r\n„Ние категорично изключихме подкрепа или разбиране за евентуална военна ескалация във Венецуела, или около страната“, заяви Могерини в Брюксел след среща на външните министри на страните членки. \r\nТя добави, че целта на Европа в момента е да „работи, за да предотврати използването на хуманитарната помощ за други цели“, като същевременно се стреми към мирно разрешаване на политическия дуел, който се разиграва между опозицията, оглавявана от Хуан Гуайдо и президента на страната Николас Мадуро. \r\nГуайдо, който има подкрепата на повечето държави от ЕС, САЩ, Канада и почти цялата Латинска Америка, се позова на конституционно изменение, което оспорва легитимността на президентството на Мадуро. Преизбирането на Мадуро миналата година до голяма степен бе непризнато от международната общност, която заяви, че анкетата е фалшифицирана. \r\nЕС изпраща техническа мисия във Венецуела заедно с Уругвай и Могерини обяви, че контактната група ще пристигне в Каракас с надеждата, че може да бъде договорен „мирен и демократичен“ преход. \r\nТя също призна, че целенасочените санкции срещу индивиди в правителството на Мадуро са вариант, който Брюксел обмисля, но че Брюксел засега се съсредоточава върху диалога и ще „продължи да работи с контактната група“, която беше създадена по искане на Европейския парламент ”. \r\n*** Вътрешният министър на Великобритания Саджид Джавид е заявил, че може да се пренапише древният закон за предателството, пише днешният  The Telegraph . \r\nСпоред министъра от правителството на Тереза Мей така по-лесно ще може да се изправят пред съда джихадистките бойци и техните поддържници, когато се върнат в страната.  \r\nСаджид Джавид смята, че идеята да се обнови 650-годишният закон, за да може да се съдят повече екстремисти, за които Обединеното кралство е роден дом, трябва „внимателно да се осмисли“. \r\nТя се зароди в последно време, когато се заговори, че много джихадисти и техните годеници успяват да избягат от закона, след като се завърнат във Великобритания.", "date": "2019.02.19", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2019/02/19/2625099/regnum-metalurgichniyat-kombinat-v-trepcha-kosovo-e-na-praga-na-bankruta.html", "text": "Някога процъфтяващ, днес металургичният завод в Трепча е в плачевно състояние заради неефективното му управление, предава информационна агенция  REGNUM . \r\n В интервю за Радио „Свободна Европа“ министърът на икономическото развитие на Косово Валдрин Лука съобщава, че Трепчанският металургичен комбинат продължава да се сблъсква със сериозни финансови проблеми. Ситуацията се е усложнила особено след двете седмици в началото на 2019-та, когато са стачкували работниците от предприятието.   \r\nАлбанската новинарска агенция «Telegrafi» цитира ръководителя на работническия профсъюз Шучури Садик, който е и член на надзорния съвет на предприятието, за причините за тази криза: «Трепча е в това положение, защото не стигат пари за заплати, комбинатът е затънал в дългове. До това състояние стигна благодарение на неефективното управление, корупцията и „шуробаджанащината“.   \r\nСпоред Джевдет Тахир, представител на управляващите в комбината, вината е на работниците: «В това състояние сме заради стачката, която причини големи щети. Изгубихме почти милион и 200 000 евро заради стачките през януари 2019 и през юни 2018 година.». \r\nПо официални данни от 1945 до 1990 година рудниците в Трепча са давали годишно по 600 000 тона руда, а в момента – количеството е не повече от  150 хиляди тона.   \r\nВъпреки ежегодните субсидии, които получава от правителството, в размер на четири милиона евро, ръководството не успява да разработи предприятието, да увеличи производството и да направи комбината самостоятелен. \r\nНеотдавна косовският парламент прие закон за „статута“ на Трепча. Според него комбинатът става акционерно предприятие. 80 на сто от акциите в него ще са на правителството, а 20 процента – на работниците.   \r\nКомбинатът се намира в Митровица, като още 31 обекта, негова собственост са разположени в други републики от бивша Югославия.    Ивелина Ватова", "date": "2019.02.19", "title": "REGNUM: Металургичният комбинат в Трепча, Косово, е на прага на банкрута"}
{"url": "http://www.focus-news.net/news/2019/02/19/2625109/sport-iztegliha-zhrebiya-za-chetvartfinalite-na-fa-cup.html", "text": "Изтеглиха жребия за четвъртфиналите на Купата на Футболната асоциация на Англия. Двойките: \r\nСуонзи – Манчестър Сити \r\nУотфорд – Кристъл Палас \r\nУулвърхемптън – Манчестър Юнайтед \r\nМилуол – Брайтън \r\nСрещите ще се играят между 15 и 17 март.", "date": "2019.02.19", "title": "Спорт: Изтеглиха жребия за четвъртфиналите на FA Cup"}
{"url": "http://www.focus-news.net/news/2019/02/19/2625108/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството .  \r\nВъв връзка с подмяна на сградно водопроводно отклонение до бл.1 в жк. „Банишора“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: ул. „Алдомировска“ от бул. „Ген. Николай Столетов“ до ул. „Габър“. Това съобщиха от пресцентъра на  \"Софийска вода\" . \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „„Алдомировска “ ъгъла с бул. „Ген. Николай Столетов“. \r\nВъв връзка с подмяна на сградно водопроводно отклонение на ул.“3-ти март“ гр. Бухово, се налага спиране на водоподаването от 09:00 до 16:00 часа на клиентите на „Софийска вода”, живеещи в района на: \r\nул. „Чавдар войвода“ от ул. „3-ти март“ до ул. „Шипка“  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „3-ти март “ ъгъла с ул. „Чавдар войвода“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството -  .", "date": "2019.02.19", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/02/19/2625107/v-pazardzhik-shte-se-provede-grazhdanski-obrazovatelen-dialog-v-ramkite-na-platformata-evropa-v-nashiya-dom.html", "text": "Зам.-министърът на образованието Деница Сачева ще проведе среща в Пазарджик по темата „Образование и мотивация на младите хора за повече знания и перспективи за развитието на България и Европа“, съобщиха от пресцентъра на  ПП ГЕРБ-Пазарджик . Инициативата е част от събитията, включени в платформата на ГЕРБ за граждански диалог „Европа в нашия дом“. Участие в срещата ще вземат областният координатор на ГЕРБ-Пазарджик Найден Шопов, народните представители от 44 Народно събрание Даниела Малешкова, която е член на комисията по образование и наука, Десислава Костадинова, член на комисията по култура и медии, Десислава Тодорова, член на комисията по околна среда и води, както и общинският ръководител на ГЕРБ-Пазарджик Гинче Караминова. В рамките на форума ще бъдат обсъдени националните и местните политики в сферата на образованието. На вниманието на обществеността и на участниците ще бъде представено развитието на общините в Пазарджишка област, управлявани от ГЕРБ, както и приносът на европейската солидарност за това.  \r\nЦелта е гражданската платформа по темата за образованието да мотивира повече млади хора да работят чрез образование и професионално  израстване  за просперитета на България и Европа. Срещата в Пазарджик е шеста от платформата на ГЕРБ за граждански диалог „Европа в нашия дом“.", "date": "2019.02.19", "title": "В Пазарджик ще се проведе граждански образователен диалог в рамките на платформата „Европа в нашия дом“"}
{"url": "http://www.focus-news.net/news/2019/02/19/2625111/veliko-tarnovo-v-svishtov-zapochva-nov-proekt-za-grazhdanska-zashtita-i-povishenie-nivoto-na-transgranichnoto-satrudnichestvo-v-dunavskiya-region.html", "text": "Нов проект за гражданска защита и повишение нивото на трансграничното сътрудничество в Дунавския регион започва в Свищов. Встъпителната пресконференция предстои през следващата седмица, съобщават за  Радио „Фокус“ – Велико Търново  от Община Свищов. Дейностите отново се финансират  по програма “INTERREG V-A ROMANIA-BULGARIA” 2014-2020 г.“, като има съфинансиране от националните бюджети на Румъния и България, както и от общинските бюджети на партньорите, които участват в проекта. Пълното му наименование е Единни стандарти, повишена координация – обща сигурност“. Встъпителната пресконференция ще е от 11.00 часа в зала 1 на Община Свищов. \r\nВодещ партньор по проекта е българската община, а румънския партньор е Община Зимнич. Общата стойност е 989 404,57 евро, от които крайдунавския град получава 494 683,61 евро, като безвъзмездната помощ е в размер на 85% - 420 481,06 евро, националното съфинансиране е 13%  – 64 303,93 евро, а собствения принос – 2%,  или 9 898,62 евро. \r\nОсновната цел на проекта е подобряване на сътрудничеството в трансграничната зона в областта на гражданската защита и работа при природни бедствия, както и повишаване ефективността на действията в случаи на природни бедствия и извънредни ситуации, с цел да се осигури висока степен на защита на населението в българо-румънския граничен район чрез намаляване на щетите. \r\nЧрез изпълнението на  проекта ще се подобри качеството на съвместното управление на риска в района на изпълнението на проекта за трансгранично сътрудничество. \r\nЛуиза ТРАНЧЕВА", "date": "2019.02.19", "title": "Велико Търново: В Свищов започва нов проект за гражданска защита и повишение нивото на трансграничното сътрудничество в Дунавския регион"}
{"url": "http://www.focus-news.net/news/2019/02/19/2625110/plovdiv-s-vazpomenatelen-miting-i-panihida-v-asenovgrad-shte-badat-otbelyazani-146-godini-ot-gibelta-na-vasil-levski.html", "text": "В Асеновград ще бъдат отбелязани 146 години от гибелта на Васил Левски. Това съобщиха за  Радио „Фокус“ – Пловдив  от отдел „Връзки с обществеността“ на Община Асеновград. По повод годишнината в града се организират възпоменателен митинг и панихида. Събитието ще се състои пред паметната плоча на Апостола в двора на Центъра за подкрепа и личностно развитие „Васил Левски” от 12.00 часа на 19 февруари. В знак на признателност към саможертвеното дело и святата му личност, ще бъдат поднесени венци и цветя, а слово за Апостола на свободата ще изнесе учителят по история и цивилизация в ПГ „Цар Иван Асен II\" в Асеновград Жечка Кръжева. \r\nТони МИХАЙЛОВ", "date": "2019.02.19", "title": "Пловдив: С възпоменателен митинг и панихида в Асеновград ще бъдат отбелязани 146 години от гибелта на Васил Левски"}
{"url": "http://www.focus-news.net/news/2019/02/19/2625113/patuvashtata-izlozhba-posvetena-na-140-godini-ot-uchreditelnoto-sabranie-i-priemaneto-na-tarnovskata-konstitutsiya-shte-bade-otkrita-v-ruse.html", "text": "Пътуващата изложба, посветена на 140 години от Учредителното събрание и приемането на Търновската конституция, ще бъде открита в Русе от 10.00 часа. Това съобщиха от пресцентъра на  Народното събрание . Експозицията, която ще бъде изложена във фоайето на Доходното здание, представя моменти от работата върху Търновската конституция, както и развитието на конституционния процес на фона на историческите събития, които го следват.  \r\nСъбитието се осъществява съвместно от Народното събрание, Областна администрация - Русе и Държавна агенция „Архиви“, както и с подкрепата на Община Русе. Жителите и гостите на града ще могат да видят изложбата от 19 до 26 февруари 2019 г.  \r\nИзложбата ще бъде експонирана през цялата година в различни градове в страната.", "date": "2019.02.19", "title": "Пътуващата изложба, посветена на 140 години от Учредителното събрание и приемането на Търновската конституция, ще бъде открита в Русе"}
{"url": "http://www.focus-news.net/news/2019/02/19/2625115/balgarskiyat-lekarski-sayuz-restartira-natsionalnata-si-kampaniyata-sreshtu-nasilieto-nad-meditsi-pod-mototo-dobrata-duma-lekuva.html", "text": "От 11.00 часа в аулата на УМБАЛ „Александровска“ Българският лекарски съюз рестартира националната си кампанията срещу насилието над медици – „Да спасяваш е призвание, не заслужава наказание“, #ПребориГнева. Това съобщиха от пресцентъра на  БЛС . \r\nТази година съсловната организация реши да даде път на Доброто, за това и мотото на кампанията е „Добрата дума лекува“. \r\nВ рамките на събитието ще бъде обявено и началото на конкурс от фотографии, придружени с текст, които да „говорят\" за доброто, което ежедневно лекарите правят за пациентите си. Изпратените материали ще се публикуват на сайта на БЛС, на ФБ страницата на организацията и във вестник Quo Vadis. Жури в състав ръководството на БЛС и фотограф, ще определят най-въздействащите фотографии, а  с тях ще бъде направена изложба. \r\nНа пресконференцията ще присъстват д-р Иван Маджаров – председател на УС на БЛС, проф. Николай Габровски – зам.–председател на БЛС, доц. Костадин Ангелов – изпълнителен директор на УМБАЛ „Александровска“, Мая Манолова – Омбудсман на Р България, Владимир Карамазов - актьор и \r\nдоц. Иглика Михайлова - носител на Лекар годината за 2018.  \r\nПоканени са представители на Министерство на здравеопазването, медицински специалисти от ЦСМП ВеликоТърново, филиала на СМП в Горна Оряховица и лекари, които ежедневно помагат за спасяването и лечението на пациенти. \r\nПрез септември 2017 г, след серия от нападения над медици, БЛС стартира национална кампания под надслов „Да спасяваш е призвание, не  заслужава наказание“ #ПребориГнева. За съжаление и днес сме свидели на различни случаи на агресия – към медицински персонал, служители на реда, военни, хората които помагане денонощно, 365 дни в годината. Случаите на  агресия получават широк обществен отзвук и медийно внимание. Ние от БЛС обаче ежедневно получаваме и добри думи от пациенти, които топлят сърцата на лекарите.  Време е и добрата дума да е тази, която да се изправи срещу агресията.", "date": "2019.02.19", "title": "Българският лекарски съюз рестартира Националната си кампанията срещу насилието над медици под мотото „Добрата дума лекува“"}
{"url": "http://www.focus-news.net/news/2019/02/19/2625116/pregled-na-osnovnite-temi-v-dobrudzhanskiya-pechat.html", "text": "„И добричка невроложка е замесена в ТЕЛК- ментетата“, съобщава на първа страница вестник  „Добруджанска трибуна“ . Според неофициална информация в един от осемте разпитвани доктори е намерена касета със 7-цифрена сума. Антимафиоти проверяват произхода на намерените пари. Невроложката от Добрич е била разпитвана вчера във връзка с работата на ГДБОП по пресичане на издаването на фалшиви ТЕЛК. До приключване на броя е имало само снети обяснения на петима медици, без арестувани. „Интерактивна игра „Търси се България“ за любопитните в Добрич“, съобщава изданието. Играта е посветена на националния ни празник 3 март. Ще се проведе в период между 20 и 27 февруари. Логото и наименованието на това своеобразно пътешествие из добруджанския град са по идея на ученици от гимназия „Райко Цончев“. В надпреварата могат да се включат отбори. Избран е изпълнител за ремонта на ОУ „Христо Ботев“ в Добрич, съобщава всекидневникът. Сградите на 4 учебни заведения в града се ремонтират. В хода на работа се правят промени в организацията на учебния и възпитателния процес. Водеща тема в другия регионален вестник  „Нова добруджанска трибуна“ е почита на добричани пред паметта на Апостола. Вчера пред паметника на Васил Левски се е състояло възпоменателно тържество по повод 146 години от гибелта му. Слово е произнесъл кметът Йордан Йорданов, сред официалните лица са били още областният управител, председателят на Общинския съвет, народни представители. Сред акцентите е също и темата за замесената в схемите с фалшиви ТЕЛК-ове невроложка от добруджанския град. Над 10 лекари във Варна са задържани по случая. По предварителна информация се твърди, че в центъра на престъпната дейност е именно лекарка от Добрич. „Община Генерал Тошево и Историческият музей в града представиха проектни предложения по програма „Черноморски басейн“ – 2014 – 2020 г.“, съобщава изданието. Проектите са насочени към културно-историческия туризъм в града. Община Генерал Тошево е водеща. Партньори са общини в Румъния и Украйна – съответно Мурфатлар и Болград. Заложени са съвместни културни дейности и инфраструктурни подобрения.", "date": "2019.02.19", "title": "Преглед на основните теми в добруджанския печат"}
{"url": "http://www.focus-news.net/news/2019/02/19/2625102/el-pais-bryuksel-se-strahuva-che-nestabilnostta-i-populizma-ot-italiya-mogat-da-se-razprostranyat-i-v-ispaniya.html", "text": "Европейският съюз, също както и пазарите, изключва финансова или бюджетна криза в резултат от предсрочните избори в Испания на 28 април. Но Брюксел се страхува, че четвъртата икономика в еврозоната може да бъде засегната от същия тип нестабилност, каквато се наблюдава от години в Италия, където в момента начело е правителство на популисти и евроскептици, пише  електронното издание на испанския вестник El Pais  в материал, представен без редакторска намеса. \r\nРискът Испания да последва Италия създава опасения сред европейските институции, които гледат на Мадрид, като на един от малкото членове, които подкрепят европейската интеграция и който е свободен от екстремни партии. \r\n\"Испания не е Италия\", заявиха представители на Европейската комисия, когато испанският министър-председател Педро Санчес от Социалистическата партия (PSOE) встъпи в длъжност в началото на юни миналата година, само няколко дни след като Движението \"Пет звезди\" и дясната „Лига“ формираха коалиционно правителство в Италия. Брюксел подчерта, че Мадрид е привързан към правилата на ЕС, за разлика от постоянните провали на италианските вицепремиери Луиджи ди Майо и Матео Салвини. \r\nНо осем месеца по-късно, когато Испания трябва да проведе третите си парламентарни избори в рамките на четири години, различията с Италия не са толкова очевидни за Брюксел. Администрацията на Санчес ще постави рекорда като най-кратката в историята на испанската демокрация. За четвърта поредна година Испания не успя да спази крайния срок за представяне на плана си за разходи в Брюксел, а за трета поредна година бюджетът за предходната година беше удължен. \r\nПроучванията показват, че изборите на 28 април вероятно ще доведат до безизходица, като прогресивните и консервативните партии ще имат подобен брой места. Решаващата роля може да остане за „Вокс“, крайно дясна партия, която се придържа към евроскептичните теории, които са предпочитани в страни като Унгария и Полша. \r\n„Най-непосредственият риск е Испания да влезе в политически застой след изборите, ако не се формира бързо ново правителство“, заяви източник от ЕС. „В средносрочен план най-голямата тревога е опасността да се разпространят анти-брюкселски послания, което виждаме в толкова много други страни. Не можем да изключим възможността за нова Италия“. \r\nЕС остана относително спокоен и дори до известна степен бе облекчен, когато предишното правителство на Мариано Рахой от консервативната Народна партия (НП) беше свалено с вота на недоверие, воден от Санчес. Администрацията на Рахой бе белязана от безпрецедентна териториална криза в Каталуния, а Санчес бе приет добре от германския канцлер Ангела Меркел и от френския президент Емануел Макрон. Европейската комисия се присъедини към приветствията, като даде на новото испанско правителство широк резерв, който позволи на Мадрид да представи план за бюджета, който увеличи разходите с над 5 милиарда евро. \r\nНо най-щедрия бюджет в последното десетилетие в крайна сметка доведе до срива на властта на Санчес. Европейските партньори на Испания са разтревожени от този последен ход на събитията, както е видно от реакциите на форумите, проведени миналата седмица в Брюксел, Страсбург и дори в Мюнхен, където много лидери на ЕС присъстваха на годишната среща за сигурност и отбрана. Възходът на „Вокс“ \r\nНа всички тези сбирки, политическата ситуация в Испания бе тема на разговор в кулоарите. Докато загрижеността още не е на нивата от 2012 година, когато имаше притеснения, че евентуална финансова криза в Испания може да разбие еврозоната, сега има ясни съмнения относно политическата стабилност в един от най-големите членове на Съюза. \r\nЕвропейски източници заявиха, че „най-голямата изненада“ за тях е бързото издигане на „Вокс“ в страна, която беше изключение в Европа, изпълнена със силни крайно-десни и евроскептични партии. Но това спря да бъде така на изборите в Андалусия през декември, когато „Вокс“ спечели парламентарно представителство за първи път и изигра решаваща роля за формирането на регионалното правителство. \r\nПрез ноември 2018 г., месец преди изборите в Андалусия, социологическите проучвания показваха рейтинга на „Вокс“ под 5%, като тогава партията беше почти непозната извън Испания. Два месеца по-късно тази цифра се е удвоила и е трудно да се намери държавен служител на ЕС или евродепутат, който не е чул за новата фракция. \r\nВъпреки това, източниците в Еврогрупата - министрите на икономиката и финансите на еврозоната - смятат, че е много малко вероятно всякакво правителство в Испания, било то дясно или ляво, драстично да се отклони от бюджетната дисциплина или от въведените икономически реформи по време на кризата. \r\nТези източници прогнозират „приемственост“ в макроикономическата ситуация, с възможност за нюанс в по-противоречивите й аспекти (като трудовата реформа), което самият Санчес предложи и което вече се случи в Гърция и Португалия. \r\nПолитическата нестабилност може вместо това да има много по-голям ефект върху лостовете на Испания в Брюксел, където от 2010 г. тя губи влияние и престиж. Падането на правителството на Хосе Луис Сапатеро, след като приложи плана за приспособяване, поискан от Берлин, спасяването на банките през 2012 година, шестте месеца под служебно правителство, докато не бяха проведени нови избори, териториалната криза, създадена от движението за независимост на Каталуния изиграха такава роля, която отне мястото за маневри на Испания в европейските институции. \r\nПоследната криза идва в много чувствителен момент за Европейския съюз, който е изправен пред преразпределение на властта заради предстоящото излизане на Великобритания на 29 март и изборите за Европейски парламент на 26 май. \r\nПревод и редакция:", "date": "2019.02.19", "title": "El Pais: Брюксел се страхува, че нестабилността и популизма от Италия могат да се разпространят и в Испания"}
{"url": "http://www.focus-news.net/news/2019/02/19/2625118/dobrich-sedem-ulitsi-v-grada-sa-s-promyana-v-organizatsiyata-na-dvizhenie-na-avtomobili-zaradi-rabota-po-integriraniya-proekt-za-obnovyavane-na-vodniya-sektor.html", "text": "Седем улици в града са с промяна в организацията на движение на автомобили заради работа по интегрирания проект за обновяване на водния сектор. Това са ул. „Агликина поляна“, ЖК „Добротица“ , ул. „Михаил Андреев“, ул. „Kупен“, ул. „Ясна Поляна“, ул. „Димитър Петков“ и ул. „Охрид“, предаде кореспондентът на  Радио „Фокус” – Варна . Част от околовръстния път на Добрич е в ремонт, движението на превозни средства се осъществява с повишено внимание. Продължава и ремонтът на асфалтова настилка по част от пътя за Варна. Срокът за приключване на дейностите е до края на месец февруари. В зоните на ремонт движението на превозни средства се регулира с пътни знаци и се осъществява с повишено внимание. Остава ограничението за движение на МПС над 10 тона в участъка от село Кранево в посока Варна. В Добрич времето е мъгливо, тихо е, без превалявания, температурата на въздуха е около 2 градуса. Пътните настилки са предимно сухи. Няма въведени промени в движението на автомобили в областта.  \r\nЖулиета НИКОЛОВА", "date": "2019.02.19", "title": "Добрич: Седем улици в града са с промяна в организацията на движение на автомобили заради работа по интегрирания проект за обновяване на водния сектор"}
{"url": "http://www.focus-news.net/news/2019/02/19/2625119/georgi-markov-gerb-zapochnala-e-protsedura-za-izbor-na-nova-tsik-nov-sastav-shte-bade-garantsiya-che-ne-mozhe-da-ima-delo-v-konstitutsionniya-sad-za-kasirane-na-izborite.html", "text": "Нов състав на ЦИК ще бъде гаранция, че не може да има дело в Конституционния съд за касиране на изборите. Това каза народният представител от ГЕРБ Георги Марков в предаването „Европа сутрин“ по  Телевизия Европа . „Аз мисля, че беше много важно решението на ръководството на ГЕРБ да започне, както вече разбрах е започнала, процедура за избор на нова избирателна комисия. Това е една гаранция, че не може да има дело в Конституционния съд за касиране на изборите, поради това, че те са проведени от една нелегитимна, с изтекъл мандат Централната избирателна комисия“, посочи той. „ГЕРБ ще възстанови старото правило за така наречените преференции, тъй като се оказа в голяма част от българското общество, включително и наши избиратели и депутати, хората остават с впечатление, че им се отнемат права и беше обвинен ГЕРБ в отказ да толерира мажоритарния елемент в изборите,  и то от хора, които отказаха да приемат мажоритарната избирателна система“, коментира Марков. „Над 2,5 млн. български избиратели поискаха мажоритарни избори“, подчерта той, като припомни, че първият законопроект, който ГЕРБ са внесли в този парламент, е за мажоритарен вот, а всички останали политически сили са отхвърлили предложението от страх, че ще изгубят изборите. „Непрекъснато ни надуват главите от БСП за предсрочни избори, но непрекъснато премълчават, че на този референдум едва 500 хил. български граждани са съгласни изборите да се провеждат с пропорционална избирателна система, с нисък праг за влизане с 4%“, отбеляза народният представител от ГЕРБ.  \r\n„Машинното гласуване трябва да бъде премахнато. Аз като човек, който винаги е гласувал в тези избори, участвал е активно в промяната, избиран съм мажоритарно, се чувствам изключително обиден от опита да ни се натрапи машинно гласуване, по което е избиран само Мадуро-президентът на Венецуела. Никъде в Европа няма такова нещо, като машинно гласуване“, допълни Марков.", "date": "2019.02.19", "title": "Георги Марков, ГЕРБ: Започнала е процедура за избор на нова ЦИК - нов състав ще бъде гаранция, че не може да има дело в Конституционния съд за касиране на изборите"}
{"url": "http://www.focus-news.net/news/2019/02/19/2625120/burgas-s-vazpomenatelna-tseremoniya-v-tsentara-na-pomorie-shte-badat-otbelyazani-146-godini-ot-geroichnata-gibel-na-vasil-levski.html", "text": "С възпоменателна церемония в центъра на Поморие ще бъдат отбелязани 146 години от героичната гибел на Васил Левски. Това съобщиха от пресцентъра на  Община Поморие . В 10.30 часа пред паметника на Апостола ще бъдат поднесени венци и цветя, а свещениците от храм „Свето Рождество Богородично” ще прочетат заупокойна молитва. Ще бъдат изчетени и част от творбите, отличени в литературния конкурс „Мракът и светлината за един герой“. В чест на Дякона вече шеста година екипът на ЦПЛР ОДК – Поморие организира това ученическо състезание, провокирайки децата да заявят своята позиция и любовта към Родината и родното.", "date": "2019.02.19", "title": "Бургас: С възпоменателна церемония в центъра на Поморие ще бъдат отбелязани 146 години от героичната гибел на Васил Левски"}
{"url": "http://www.focus-news.net/news/2019/02/19/2625117/blagoevgrad-146-ata-godishnina-ot-obesvaneto-na-vasil-levski-shte-bade-otbelyazana-v-simitli.html", "text": "Признателни жители от Симитли и общината ще преклонят глава пред делото на Апостола на свободата. Това съобщиха за  Радио „Фокус“ – Пирин  от Община Симитли. Това ще се случи с ритуал по полагане на цветя и венци. Церемонията ще започне в 11.00 часа пред бюст-паметника на Левски в мемориалния парк в центъра на град Симитли. Рецитал със стихове за Дякона са подготвили ученици от СУ „Св. Св. Кирил и Методий“ в града. Ръководството на община Симитли кани всички, които уважават делата на великия българин, да преклонят глава пред безсмъртния подвиг на Апостола. \r\nЛивия НИНОВА", "date": "2019.02.19", "title": "Благоевград: 146-ата годишнина от обесването на Васил Левски ще бъде отбелязана в Симитли"}
{"url": "http://www.focus-news.net/news/2019/02/19/2625106/sliven-s-nyakolko-initsiativi-v-grada-shte-bade-otbelyazana-146-ata-godishnina-ot-obesvaneto-na-vasil-levski.html", "text": "С няколко инициативи ще бъде отбелязана 146-ата годишнина от обесването на Васил Левски. Това съобщиха от пресцентъра на  Община Сливен . Проявите започват в 10.00 часа пред ППМГ „Добри Чинтулов”, където ще се проведе „Урок по родолюбие” – Спомен и цвете за Михаил Икономов, Михаил Греков, Сава Геренов, Атанас Узунов и Пенчо Черковски – учители в класното училище и участници в комитетите, създадени от Васил Левски. \r\nВ 10.30 часа ще бъдат поднесени цветя кв. „Клуцохор” пред паметните плочи на сподвижниците на Васил Левски (ул. „Георги Икономов”) Георги Икономов, Сава Райнов, Бойка Атанасова, Нено Господинов – Брадата и паметника на Таньо войвода. Цветя ще бъдат поднесени и пред барелефа на Васил Левски пред храм „Св. Цар Борис Първи Покръстител” и паметника на Панайот Хитов в кв. „Ново село”. \r\nПанихида в памет на йеродякон Игнатий – Васил Левски ще бъде отслужена от 11.30 часа, катедрален храм „Св. Димитър” \r\nОбщоградска възпоменателна церемония и поднасяне на цветя пред паметника на Васил Левски ще се проведе в 12.30 часа на пл. „Васил Левски”. \r\nОрганизатори на мероприятията са Община Сливен Военно формирование 22220, Сливенска митрополия, Регионално управление на образованието, Общински комитет „Васил Левски“, Сдружение „Мати Болгария”, Основно училище „Д-р Иван Селимински“,Профилирана природо-математическа гимназия „Добри Чинтулов”, Професионална гимназия по икономика „Проф. д-р Димитър Табаков”, Професионална гимназия по електротехника и електроника „Мария Кюри“, Основно училище „Панайот Хитов“.", "date": "2019.02.19", "title": "Сливен: С няколко инициативи в града ще бъде отбелязана 146-ата годишнина от обесването на Васил Левски"}
{"url": "http://www.focus-news.net/news/2019/02/19/2625103/vidin-sas-zaupokoyna-molitva-v-katedralniya-hram-sv-dimitar-solunski-shte-zapochnat-proyavite-po-otbelyazvane-na-146-godini-ot-obesvaneto-na-apostola.html", "text": "Със заупокойна молитва в катедралния храм „Св. Димитър Солунски“ ще започнат проявите по отбелязване на 146 години от  обесването на Апостола на свободата Васил Левски. Това съобщиха за  Радио „Фокус“- Видин  от Община Видин. В 11.00 часа пред паметника на Васил Левски е организирано поклонение пред паметта на Апостола. Видинска света митрополия и Община Видин са организатори на възпоменателното честване на паметта на Васил Левски. \r\nАнна ЛОЗАНОВА", "date": "2019.02.19", "title": "Видин: Със заупокойна молитва в катедралния храм „Св. Димитър Солунски“ ще започнат проявите по отбелязване на 146 години от обесването на Апостола"}
{"url": "http://www.focus-news.net/news/2019/02/19/2625112/blagoevgrad-s-ritual-po-polagane-na-tsvetya-i-ventsi-pred-byust-pametnika-na-vasil-levski-v-grada-shte-bade-otbelyazana-146-ata-godishnina-ot-negovata-gibel.html", "text": "С ритуал по полагане на цветя и венци пред бюст-паметника на Васил Левски в Благоевград ще бъде отбелязана 146-ата годишнина от неговата гибел. Това съобщиха от пресцентъра на  Община Благоевград . Събитието ще се проведе от 11.00 часа на булевард „Васил Левски“.", "date": "2019.02.19", "title": "Благоевград: С ритуал по полагане на цветя и венци пред бюст-паметника на Васил Левски в града ще бъде отбелязана 146-ата годишнина от неговата гибел"}
{"url": "http://www.focus-news.net/news/2019/02/19/2625122/blagoevgrad-ofitsialno-shte-bade-otkrito-novoto-televizionno-i-zvukozapisno-studio-na-yugozapadniya-universitet-neofit-rilski.html", "text": "От 14.30 часа в Учебен корпус № 8, бившия механотехникум, на Югозападния университет „Неофит Рилски ще се състои официално откриване на Филмовото и телевизионното студио и на Звукозаписното студио, създадени по проект „Интегриране на историческите и археологическите ценности от българо-гръцкия трансграничен регион в една устойчива тематична туристическа дестинация” по програмата за трансгранично сътрудничество ИНТЕРРЕГ V-A Гърция- България 2014-2020. Това съобщиха от пресцентъра на  Югозападният университет „Неофит Рилски“ . Целта на проекта BORDERLESS CULTURE е съхранение и рехабилитация на археологически и културни ценности с трансгранично значение. В студията ще се създават документални и рекламни филми за визуализация и популяризация на нематериалното културно богатство, ще се събират, записват и съхраняват танцов, музикален и песенен фолклор, като ресурс за развитието на културния туризъм от двете страни на българо-гръцката граница.", "date": "2019.02.19", "title": "Благоевград: Официално ще бъде открито новото телевизионно и звукозаписно студио на Югозападния университет „Неофит Рилски"}
{"url": "http://www.focus-news.net/news/2019/02/19/2625114/plovdiv-v-karlovo-prodalzhavat-sabitiyata-ot-vazpomenatelno-otbelyazvane-na-146-godini-ot-gibelta-na-vasil-levski.html", "text": "В Карлово продължават събитията от възпоменателно отбелязване на 146 години от гибелта на Васил Левски. Това съобщиха за  Радио „Фокус“ – Пловдив  от Община Карлово.  \r\nНа 19 февруари от 09.00 часа в храм „Св. Богородица“ в Карлово ще бъдат отслужени архиерейска света Литургия и панихида в памет на Апостола. От 11.00 часа ще се състои възпоменателен митинг-поклонение на площад „Васил Левски“, ще бъдат поднесени венци и цветя пред паметника на Апостола, след което ще тръгне шествие до родната му къща. Програмата по повод годишнината от трагичната гибел на Левски завършва в 18.00 часа в НЧ „Васил Левски“ с представянето на спектакъла „Великденско вино“ на читалищен театър „Елена Снежина“. \r\nВъзпоменателното отбелязване е под патронажа на вицепрезидента на Република България Илияна Йотова. Съорганизатори са Национален музей „Васил Левски“, Фондация „Васил Левски“, 61-ва Стрямска механизирана бригада, СУ „Васил Левски“ и НЧ „Васил Левски – 1861 г.“ \r\nПрограмата по повод годишнината започна още на 11 февруари с откриване на изложба на Стефан Йорданов, посветена на паметта за Левски. На 12 февруари в зала „Васил Караиванов“ бе представен сборникът „Карлово – късчета история“, посветен на първия уредник на Музея на Васил Левски – Никола Славчев. \r\nТони МИХАЙЛОВ", "date": "2019.02.19", "title": "Пловдив: В Карлово продължават събитията от възпоменателно отбелязване на 146 години от гибелта на Васил Левски"}
{"url": "http://www.focus-news.net/news/2019/02/19/2625121/sofiya-vavezhdat-se-spetsialni-merki-za-sigurnost-po-povod-vazpomenatelnata-tseremoniya-za-146-ata-godishnina-ot-gibelta-na-vasil-levski.html", "text": "Въвеждат се специални мерки за сигурност по повод възпоменателната церемония за 146-ата годишнина от гибелта на Васил Левски. Това съобщиха от пресцентъра на  Столична община . \r\nВъв връзка с обезпечаване сигурността на възпоменателната церемония по случай 146 години от гибелта на Апостола на свободата, която ще се проведе от 18.00 часа пред паметника на Васил Левски, от Национална служба за сигурност (НСО) напомнят на гражданите, които желаят да присъстват на церемонията, че ще бъдат пропускани през три контролно-пропускателни пунктове: първият – на кръстовището на бул. „Васил Левски“ и ул. „Оборище“; вторият – на бул. „Дондуков“ и бул. „Васил Левски“ и третият – на бул. „Янко Сакъзов“ и ул. „Панайот Волов“.  \r\nЦветя на паметника на националния герой ще могат да бъдат поднасяни до 17.00 часа и след приключване на официалната церемония, с изключение на часовия диапазон от 15.00 до 16.00 часа.  \r\nРешилите да присъстват на събитието, че следва да спазват чл. 6, ал.1 от Закона за събранията, митингите и манифестациите и чл. 8, ал. 7 от Наредба за обществения ред на територията на Столична община, която гласи: „При провеждане на масови прояви на обществени места се забранява: внасянето на огнестрелно или хладно оръжие, както и на други предмети, предназначението или употребата на които би застрашило обществения ред, живота и здравето на присъстващите; забранява се посещението на лица в явно нетрезво или неадекватно състояние, както и ползването на предмети, предизвикващи силен шум.“ Полицейските служители, в рамките на своята компетентност, контролират прилагането на Наредбата и съставят актове на гражданите при установяване на нарушения.  \r\nСлужителите на НСО ще извършват проверки на предмети и вещества на основание чл. 30, ал. 1 от Закона за Националната служба за охрана като проверяват за наличие на огнестрелни и други оръжия,хладни оръжия и остри предмети, експлозиви и леснозапалими вещества, източници на йонизиращи лъчения, фойерверки и други пиротехнически изделия. Граждани, които носят обемисти багажи, няма да бъдат допускани на мероприятието, поради невъзможността на място да бъде организирано съхраняването им.", "date": "2019.02.19", "title": "София: Въвеждат се специални мерки за сигурност по повод възпоменателната церемония за 146-ата годишнина от гибелта на Васил Левски"}
{"url": "http://www.focus-news.net/news/2019/02/19/2625124/mkd-makedoniya-mpts-oa-ne-priznava-novata-ukrainska-tsarkva-i-ne-misli-za-promyana-na-imeto.html", "text": "Светият архиерейски синод на Македонската православна църква – Охридска архиепископия засега се въздържа по отношение на признаването на автокефалията на новата украинска църква. В изявление пред  скопското електронно издание „МКД“  епископ Тимотей заяви, че засега позицията на МПЦ-ОА остава такава и няма да се бърза „с надеждата, че наред за признаване на автокефалия сме ние“. \r\nВсички очаквания са, че Вселенската патриаршия скоро ще започне процеса на признаване на MPC. Мненията са разделени по въпроса дали това признаване трябва да бъде свързано с признаването на новата църковна структура в Украйна и с промяната на името на МПЦ-ОА. \r\nСпоред епископ Тимотей няма причина за бързане и по отношение на промяната на името, отговорът му е, че ако това е условието, „няма да приемем такова нещо. Договорът от Преспа не задължава църквата да променя името си, МПЦ-ОА не се финансира от държавния бюджет. Няма да променяме името“. \r\nВ Македония обаче мненията са разделени по въпроса дали Църквата трябва публично да се присъедини към решенията на Вселенската патриаршия или да бъде сдържана. Изданието припомня, че признаването на ПЦУ през януари тази година предизвика възхищение в Киев и бунт в Москва, най-вече насочен към патриарх Вартоломей. Руската православна църква дори заплашваше да сложи край на всички връзки с Вселенската патриаршия. Говорителят на Руската православна църква Владимир Легоида заяви, че документът (томосът за автокефалия) е резултат от политически и лични амбиции и е подписан чрез нарушаване на каноните и следователно няма канонична власт. \r\nЗасега се броят на пръстите на едната ръка другите поместни православни църкви, които споменават, или не, името на новия предстоятел на неканоничната църква в Украйна Епифаний. \r\nЗа момента МПЦ е решила да се въздържа и да не си навлича недоволството на някои православни църкви. Искането на Македонската църква за признаване на автокефалията е влязло в процедура и Вселенският патриарх каза, че ще се застъпи за него. Всички са съгласни, че аргументите на МПЦ-ОА за получаване на автокефалия, разбира се, са по-сериозни от тези на украинската църква. \r\nЕпископ Петър, от друга страна, се надява до края на годината, след новата украинска църковна структура, и МПЦ да получи томос за автокефалия от Фенер. \r\n„МПЦ изпълнява изискванията не от сега, а отдавна, всички условия за това, може да се наложи да почакаме да дойде деня да се изпълни тази наша надежда. Отдавна ни бе дадено обещанието, че ще дойде денят и нашата църква да бъде призната за независима“, заяви наскоро епископ Петър. Агенция \"Фокус\" припомня: \r\nВ манастира Рождество на Пресвета Богородица на брега на Охридското езеро в Калища, в близост до Струга, в събота, 6 октомври, се състоя Юбилейното заседание на най-висшето църковно тяло на Македонската православна църква – Охридска архиепископия – Архиепископският църковно-народен събор (АЦНС).  \r\nПрез тази година МПЦ отбеляза няколко значими юбилея – 60 години от възобновяването на Охридската архиепископия в лицето на Македонската православна църква, 1000 години от нейното учредяване, 75 години от Свещенското заседание в охридското село Издеглавие и 1155 години от Моравската мисия на Светите братя Кирил и Методий. \r\nСъборът бе съставен от делегати от всички епархии на МПЦ-ОА, като в него членуват лица от клира, монашеството, теологическите учебни заведения и представители на миряните от всяка епархия. \r\nСлед края на петчасово заседание при затворени врата, говорителят на МПЦ-ОА митрополит Тимотей Дебърско-Кичевски потвърди позицията на АЦНС от декември миналата година срещу промяната на името на страната и църквата и направи „апел за национално единство и искрен и молитвен призив към всички политически субекти в страната да се употребят всички сили за запазване на националната и духовната идентичност на македонския народ и всичко македонско“. \r\nОсвен това най-висшето църковно тяло в Македония прие важни промени на няколко члена от Устава на църквата, между които и за името на МПЦ и титулатурата на предстоятеля й, който в момента е архиепископ Стефан Охридски. \r\nДопълва се член 2, който вече гласи: „Македонската православна църква е историческа и правна наследница на Охридската архиепископия и на Първа Юстиниана (Юстиниана Прима), има достойнството на Архиепископия и се именува Македонска Православна Църква – Охридска Архиепископия, а в комуникацията Македонска православна църква“.  \r\nДопълва се член 9, точка 2, който вече е : „Титлата на Архиепископа е Митрополит Скопски, Архиепископ Охридски и Македонски и на Първа Юстиниана и към него се обръщат с Ваше Блаженство. \r\nОсвен това Съборът поправи и член 23 от църковния Устав, с което епископите викарии се изключват от Пленарния състав на Синода и губят правото си на глас. Прието е и решение за териториални промени в границите на диоцезите на епархиите. \r\n•\tКакво е Първа Юстиниана, или Юстиниана Прима: \r\nАрхиепископията Първа Юстиниана е учредена от византийския император Юстиниан Велики през 535 година заедно със създаването на едноименния град в Поморавието, днес в Сърбия, на 30 км западно от Лесковац и служи за катедра на архиепископа на Илиийския, или Дакийския диоцез. Прекратява съществуването си някъде в началото на VII век, но продължава да играе роля като независим от Вселенската патриаршия църковен център на българите под византийска власт. \r\nПърва Юстиниана влиза в оборот през XI век, когато през 1018 година, след падането на България под византийска власт император Василий II понижава ранга на Българската Патриаршия и я обявява за Българска автокефална архиепископия със седалище в Охрид, последната българска столица и катедра на българския патриарх. Диоцезът, българският характер и правата й са определени с две грамоти на император Василий II „за правата на Охридската архиепископия“ \r\nОфициалните титли на охридските архиепископи са: първоначално Архиепископ на цяла България (Αρχιεπίσκοπος της πάσης Βουλγαριας), от средата на XII век се ползва и Архиепископ на Първа Юстиниана и цяла България или на всички българи (Αρχιεπίσκοπος της πρωτης 'Ιουστινιανης και πάσης Βουλγαριας или ΄αρχιεπίσκοπος Βουλγάρων). Първият архиепископ е Йоан Дебърски. \r\nИзвестна е подарената от император Андроник II Палеолог на предстоятеля на Охридската афтокефална архиепископия плащаница, за употреба при благослужението в църквата Света София (Охрид). На императорския дар е извезан надписa: \r\n„Пастирю на българите, спомни си при жертвоприношенията за владетеля Андроник Палеолог“ \r\nОхридската архиепископия е закрита неканонично със султанско ирадие през 1767 г. по настояване на Цариградския гръцки патриарх Самуил Ханджери, като нейният диоцез е присъединен към този на Цариградската патриаршия. \r\nПоследният Охридски архиепископ е Арсений II Охридски, когато тя е е закрита, а епархията е присъединена към Драчката. От 1776 година епархията е присъединена към Преспанската и до 1878 г. в Охрид има гръцки епископи. Жителите на Охрид се обръщат с пълномощно писмо от 9 април 1861 г. \"до представителите на българския народ\" в Цариград, да помолят Високата порта за избавяне\" от своеволието на гръцкото духовенство, като потвърди основанието на автокефалната архиепископия на Първа Юстиниана Охридска и на цела България\". През 1872 г. Натанаил Охридски е ръкоположен за пръв митрополит на Българската екзархия в Охрид. \r\nКратка история на МПЦ-ОА \r\nИдеята за възраждането на автокефалната Охридска Архиепископия под вида на поместна Македонска православна църква възниква през 1943 година в Генералния щаб на Народно-освободителната армия на Югославия, който образува религиозно представителство начело със свещеника Вельо Манчевски. На 4-5 март 1945 година се провежда църковно-народен събор, на който е провъзгласено учредяването на МПЦ и възстановяването на Охридската архиепископия. Синодът на СПЦ обявява тези действия за неканонични. \r\nСлед период на борби и временно признаване на юрисдикцията на СПЦ над ОА, през 1967 година МПЦ-ОА се обявява за автокефална, което довежда до решение на Синода на СПЦ, с което тя е обявена за разколническа организация и се прекъсват отношенията с нея. През 2005 година СПЦ отлъчва от църковно общение вярващите, принадлежащи към МПЦ. \r\nПрез 2009 година е прието решение „Македонската църква“ да приеме историческото название „Охридска Архиепископия“, като основно самоназвание. Оттогава в официалните документи тя се именува МПЦ-ОА. \r\nНа 23 ноември 2017 година Свещения Синод на МПЦ обяви, че признава Българския Патриархат за своя „Майка-Църква“. 4 дни по-късно, на 27 ноември 2017 година Синодът на БПЦ прие постановление, съгласно което БПЦ, в случай, че МПЦ я признае за своя Църква Майка, „се задължава да оказва пълно съдействие, ходатайство и застъпничество пред Поместните православни църкви, предприемайки всичко, което е необходимо за установяването на каноничния статут на МПЦ“. На 14 декември Синодът на ГПЦ заяви, че е недопустимо вмешателството на Българската църква в работите на Сръбската църква. На 21 декември се провежда среща между комисиите за диалог между БПЦ и МПЦ. \r\nНа 9 февруари 2018 година Свещеният Синод на Констатинополската православна църква заяви, че разглежда като антиканонични действията БПЦ по въпроса за непризнатата Православна църква в „Бившата югославска република Македония“.  \r\nРедакция: Иван Христов \r\nПревод и редакция:", "date": "2019.02.19", "title": "„МКД“ (Македония): МПЦ-ОА не признава новата украинска църква и не мисли за промяна на името"}
{"url": "http://www.focus-news.net/news/2019/02/19/2625125/sofiya-akatist-na-sv-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya.html", "text": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя” в столицата, предаде репортер на  Агенция „Фокус“ . Това ще стане след редовната света литургия в храма от 10.00 часа. Мощите на св. крал Стефан Милутин се покоят в специален саркофаг в катедралния храм и всеки ден множество православни християни им се покланят. Вечерното богослужение е с начален час 16.00.  \r\nНикола ПЕТКОВ", "date": "2019.02.19", "title": "София: Акатист на св. крал Стефан Милутин ще бъде отслужен в митрополитската катедрала „Св. Вмца Неделя”"}
{"url": "http://www.focus-news.net/news/2019/02/19/2625123/targovishte-obshtogradsko-poklonenie-shte-se-sastoi-v-grada-po-povod-146-godini-ot-gibelta-na-apostola-na-svobodata.html", "text": "Община Търговище организира общоградско поклонение по повод 146 години от гибелта на Апостола на свободата. Това съобщиха от  Общината . В 10.30 часа в храм „Св. Йоан Рилски“ ще бъде отслужена панихида по инициатива на Обществен комитет „Васил Левски“ и Архиерейското наместничество. Венци и цветя ще бъдат поднесени пред барелефа на Апостола на ул. „Васил Левски“ в 11.00 часа. Ученици от I СУ „Св. Седмочисленици“ ще изнесат и музикално-поетичната композиция „И днес чуваме гласа му“, посветена на делото на Левски. В програмата ще вземе участие и Духовият оркестър към Община Търговище. Ръководството на Община Търговище и лично кметът д-р Дарин Димитров приканват всички съграждани, заедно да отдадем почит пред паметта и делото на Васил Левски.", "date": "2019.02.19", "title": "Търговище: Общоградско поклонение ще се състои в града по повод 146 години от гибелта на Апостола на свободата"}
{"url": "http://www.focus-news.net/news/2019/02/19/2625129/blagoevgrad-postanovkata-maystorite-na-komediyata-shte-bade-predstavena-v-zala-peyo-yavorov.html", "text": "Актьорите Георги Мамалев, Камен Воденичаров и Тончо Tокмакчиев ще посетят Благоевград със спектакъла „Майсторите на комедията“. Това съобщиха от пресцентъра на  Общината . Той ще бъде поставен на сцената в зала „Пейо Яворов“ от 19.00 часа.  \r\nТитаните на смеха ще преведат публиката през абсурдните новини в България, Европа и света, редувайки любими на публиката скечове и емблематични образи от телевизията и театъра, с песни на „Ку-Ку“, „Каналето“ и „НЛО“. Според организаторите шоуто гарантира 2 часа смях през сълзи.", "date": "2019.02.19", "title": "Благоевград: Постановката „Майсторите на комедията“ ще бъде представена в зала „Пейо Яворов“"}
{"url": "http://www.focus-news.net/news/2019/02/19/2625132/burgas-predstavyat-piesata-poruchik-bents-ot-dimitar-dimov-v-grada.html", "text": "Културна организация „Арт Мелпомена“ – Бургас и ТМЦ – Разград представят постановката „Поручик Бенц“ от Димитър Димов, с режисьор Бойко Илиев. Представлението започва в 19.00 часа в зала НХК в Бургас. Това съобщиха от пресцентъра на  Община Бургас . Космополитът Димитър Димов сякаш живее във вселена без граници, където се лутат човешки същества, загубили своите корени, но повярвали в магическата сила на любовта. „Страданието е най-прекият път към съвършенството“ – казва Ницше. Поручик Бенц познава мигове, когато мъките се превръщат в отчаяние, водещо до ожесточеност, до мрачното задоволство да уязви, измъчи и накаже любимата жена, до глухата враждебна радост, когато силите на отмъщението бушуват у него и го довеждат до лудост, която подготвя „избухването на гордостта му с всичките гибелни последици“. Защото „бунтът на гордостта е тъй заслепителен, както любовта или омразата“. И Бенц усеща, че истинският живот започва едва сега, в нейното обкръжение, на Жената, и това чувство добива особена острота на грозния и безнадежден фон на войната. Този образ го довежда до безумно отричане на себе си, пленява го завинаги и нищо не е в състояние да го заличи в душата му, чак до смъртта. Спектакълът не е подходящ за лица под 14 години. Драматизация и режисура: Бойко Илиев. Сценография и костюми: Ренета Стаменова. Със специалното участие на Йоана Буковска – Давидова, Любомир Ковачев и Ивайло Захариев. Билети на каса НХК.", "date": "2019.02.19", "title": "Бургас: Представят пиесата „Поручик Бенц“ от Димитър Димов в града"}
{"url": "http://www.focus-news.net/news/2019/02/19/2625135/blagoevgrad-146-ata-godishnina-ot-gibelta-na-vasil-levski-shte-bade-otbelyazana-v-grad-gotse-delchev.html", "text": "146-ата годишнина от гибелта на Васил Левски ще бъде отбелязана в Гоце Делчев. Това съобщиха от пресцентъра на  Общината . От 15.00 часа в Общински исторически музей – Гоце Делчев ще се проведе музеен урок по родолюбие, посветен на 146 г. от гибелта на Апостола на българската свобода. В събитието ще се включат трите основни училища в града и Природо-математическа гимназия „Яне Сандански”. Участниците, ученици от седмите класове и членове на клубовете по история, ще представят живота и делото на Апостола и ще дискутират на тема „Заветите на Левски и наследството, което ни е оставил”. Организатор на събитието е Общински исторически музей – Гоце Делчев. В 17.00 часа Община Гоце Делчев организира поклонение и полагане на цветя на бюст-паметника на Васил Левски, пред музея. В него по традиция ще участва ръководството на Община Гоце Делчев, представители на институции, политически партии и учебни заведения.", "date": "2019.02.19", "title": "Благоевград: 146-ата годишнина от гибелта на Васил Левски ще бъде отбелязана в град Гоце Делчев"}
{"url": "http://www.focus-news.net/news/2019/02/19/2625126/burgas-otkrit-urok-za-zhivota-i-deloto-na-vasil-levski-shte-iznesat-uchenitsite-ot-targovskata-gimnaziya-po-povod-146-godini-ot-obesvaneto-na-apostola-na-svobodata.html", "text": "Открит урок за живота и делото на Васил Левски ще изнесат учениците от Търговската гимназия по повод 146 години от обесването на Апостола на свободата. Това съобщиха от пресцентъра на  Община Бургас . Откритият урок за живота и делото на Дякона на тема: „Завинаги с нас! Незабравимите уроци на Апостола“ ще изнесат учениците от единадесети клас на Търговската гимназия с ръководител Емилиян Делишменов от 18.00 часа в зала „Петя Дубарова“ на КЦ „Морско казино“. Събитието е част от програмата на Община Бургас, посветена на годишнината от гибелта на Апостола на свободата. Как днес младите хора виждат идеалите на Васил Левски, какво ни е завещал и за какво се е борил той? Отговорите на тези и много други въпроси, презентация, рецитал на стихове и авторски творби, посветени на Дякона, са подготвили участниците в предстоящата дискусия.  \r\nВ дебатите ще се включат още представители на Регионален исторически музей и Държавен архив - Бургас, които ще представят факти, писма и архивни документи, свързани с Левски.  \r\nРегионална библиотека „Пейо Яворов“ също ще отбележи събитието с изложба на книги за живота и делото на Апостола, подбрани от колекциите на библиотеката. За музикалното оформление на събитието ще се погрижат изпълнителите от детски хор „Милка Стоева“.  \r\nЗа всеки гост на вечерта организаторите са подготвили илюстриран разделител за книги с послание на националния герой, звучащо актуално и днес. „Завинаги с нас! Незабравимите уроци на Апостола“ е инициатива на бургаските читалища в партньорство с Община Бургас.  \r\nПрограмата, посветена на 146-ата годишнина от гибелта на Васил Левски, ще започне още в 11.30 часа с заупокойна молитва, отслужена от бургаските духовници и ритуал по поднасяне на венци и цветя от признателните жители.", "date": "2019.02.19", "title": "Бургас: Открит урок за живота и делото на Васил Левски ще изнесат учениците от Търговската гимназия по повод 146 години от обесването на Апостола на свободата"}
{"url": "http://www.focus-news.net/news/2019/02/19/2625134/tass-donald-tramp-predlozhi-na-armiyata-na-venetsuela-da-podkrepi-opozitsiyata-ili-da-zagubi-vsichko.html", "text": "Президентът на САЩ Доналд Тръмп в понеделник предложи на венецуелските военнослужещи да подкрепят опозицията в страната и конкретно, да пропуснат хуманитарния конвой и да бъдат амнистирани, или да „загубят всичко“. Държавният глава направи това изявление в Международния университет на щата Флорида в Маями, предава  ТАСС . \r\n„Считаме, че венецуелските въоръжени сили и тяхното командване играят решаваща роля в този процес (мирния преход към демокрация в страната). Ако изберете този път, ще имате възможност да помогнете за създаването на сигурно и благополучно бъдеще на целия народ на Венецуела. Можете да изберете и втори път, да продължите да подкрепяте (действащия президент на страната Николас) Мадуро“, заяви президентът пред венецуелската диаспора в САЩ. \r\nВъв втория случай, продължи той, венецуелците „няма да намерят убежище, нито лек изход и никакъв път назад“. „Вие ще загубите всичко“, заяви Тръмп. \r\nТой призова военнослужещите на републиката да се възползват от предложението на лидера на венецуелската опозиция Хуан Гуайдо да получат амнистия, за да „изживеят своя живот в мир и със своите семейства“. „Гуайдо, както и ние, не се стремим към възмездие. Но вие не трябва да изпълнявате заповедите на Мадуро, да блокирате хуманитарната помощ, да заплашвате и да използвате всякаква форма на насилие срещу мирните демонстранти, лидерите на опозицията, членовете на Националното събрание (опозиционният еднопалатен парламент на страната), президента Гуайдо“, отбеляза Тръмп по време на мероприятието, което премина под формата на традиционно негово изказване пред свои привърженици, както отбелязва ТАСС. \r\nПо-рано Белят Дом подчерта, че Съединените щати „знаят“, в кои страни „военнослужещите и техните семейства крият своите пари“. \r\nПревод и редакция:", "date": "2019.02.19", "title": "ТАСС: Доналд Тръмп предложи на армията на Венецуела да подкрепи опозицията, или да „загуби всичко“"}
{"url": "http://www.focus-news.net/news/2019/02/19/2625139/shumen-svidetelyat-luka-paish-shte-bade-razpitan-povtorno-po-deloto-hitrino.html", "text": "Шумен.   Свидетелят Лука Паиш ще бъде разпитан повторно по делото „Хитрино“. Това стана ясно по време на заседанието на Окръжен съд - Шумен по делото, предаде репортер на  Радио „Фокус“ - Шумен . Искането бе от страна на защитата на машинистите, обвиняеми за влаковата катастрофа от 10 декември 2016 година. Условието бе преводачът да бъде запознат със специфичния списък на термини от жп инфраструктура, за разлика от първия разпит на Лука Паиш. Жп инжинерът е участвал в изготвянето на частната експертиза на фирма Булмаркет, според която причината за инцидента в Хитрино е незаключена стрелка на релсовия път. Повторният разпит на Лука Паиш ще се проведе по време на заседанието, което започва 10.00 часа. Очаква се да бъдат разпитани и вещи лица.  \r\nИвелина ИВАНОВА", "date": "2019.02.19", "title": "Шумен: Свидетелят Лука Паиш ще бъде разпитан повторно по делото „Хитрино“"}
{"url": "http://www.focus-news.net/news/2019/02/19/2625131/stara-zagora-146-godini-ot-obesvaneto-na-apostola-na-svobodata-vasil-levski-shte-badat-otbelyazani-v-grada.html", "text": "Община Стара Загора, Старозагорски военен гарнизон и Старозагорска митрополия организират програма по повод 146 г. от обесването на Апостола на свободата Васил Левски. Тя започва със заупокойна света литургия в памет на йеродякон Игнатий от 09.00 часа  в Митрополитски храм „Св. Димитър“. Това съобщиха от пресцентъра на  Общината . \r\nОбщоградският ритуал с поднасяне на венци и цветя ще бъде от 11.00 часа пред паметника на Апостола. Водещ на събитието е Ивелин Керанов, като по традиция и тази година, в памет на своя патрон,  рецитал ще изнесат  и учениците от СУ „Васил Левски“ в Стара Загора. \r\nРегионалният исторически музей (РИМ) в Стара Загора също е подготвил по повод 146-годишнината от гибелта на Апостола.", "date": "2019.02.19", "title": "Стара Загора: 146 години от обесването на Апостола на свободата Васил Левски ще бъдат отбелязани в града"}
{"url": "http://www.focus-news.net/news/2019/02/19/2625130/varna-s-polagane-na-ventsi-i-tsvetya-shte-bade-otbelyazana-146-tata-godishnina-ot-gibelta-na-apostola-na-svobodata.html", "text": "С поклонение пред барелефа на Васил Левски на бул. „Осми Приморски полк“ във Варна, ще започне програмата за отбелязване на 146-тата годишнина от гибелта на Апостола на свободата. Началото ще е от 10.00 часа. Това съобщиха за  Радио „Фокус“ – Варна  от Район „Приморски“. Един час по-късно, от 11.00 часа, ще се проведе общоградско поклонение със заупокойна молитва и полагане на венци и цветя с военен ритуал пред паметника на Васил Левски в Морската градина. \r\nДиана СТОЕВА", "date": "2019.02.19", "title": "Варна: С полагане на венци и цветя ще бъде отбелязана 146-тата годишнина от гибелта на Апостола на свободата"}
{"url": "http://www.focus-news.net/news/2019/02/19/2625136/rumen-hristov-sds-promenite-v-izborniya-kodeks-byaha-avtogol-ot-strana-na-pp-gerb.html", "text": "Промените в Изборния кодекс бяха автогол от страна на ПП ГЕРБ. Това каза председателят на Съюза на демократичните сили (СДС) Румен Христов в предаването „Европа сутрин“ по  Телевизия Европа . „Според мен това беше автогол от страна на ПП ГЕРБ. Това са част от завоеванията на демокрацията. Начинът, по който беше решено да се отменят преференциите и начинът, по който се преглеждат протоколите, неизбирането на нова Централно избирателна комисия (ЦИК). Всичко това даде повод на опозицията, включително и на извънпарламентарната, да постави тези въпроси ребром. И виждаме, че ГЕРБ даде назад“, обясни той. „Очевидно, че това мнозинство от 122 души в парламента, което в момента управлява, има нужда от подкрепа в определени ситуации и определени дни“, посочи той, като уточни, че този път помощта е била от страна на ДПС.  \r\n„Ние отдавна знаем, че ДПС не харесват преференциите. Те предпочитат подреждането на листите да става от партийните централи. Ние, като представители на демократична формация, смятаме, че българският избирател е достатъчно интелигентен и разумен и взискателен, за да може да има право той сам да подрежда листата и да избира, за кого да гласува, чрез преференция“, подчерта Христов.  \r\n„Аз съм свидетел, като човек участвал дълги години в политическия живот, че когато се правят промени в последния момент на изборните правила, в полза на мнозинството, обикновено те се връщат като бумеранг в отрицателна, а не положителна подкрепа“, отбеляза председателят на СДС. „Търсенето на служебна победа не е добро, независимо от това, кой управлява. Нека да има едни демократични правила, които да не бъдат оспорвани от българските избиратели и българските политически формации“, допълни той.", "date": "2019.02.19", "title": "Румен Христов, СДС: Промените в Изборния кодекс бяха автогол от страна на ПП ГЕРБ"}
{"url": "http://www.focus-news.net/news/2019/02/19/2625142/pazardzhik-dvizhenieto-po-patya-ot-selo-dyulevo-do-razklona-za-strelcha-se-izvarshva-v-edna-lenta-v-rayona-na-35-km-poradi-propadane-na-chast-ot-dyasnoto-platno.html", "text": "Натоварено е движението по главните пътища в областта. Това съобщи за  Радио „Фокус“ – Пазарджик  дежурният в Областно пътно управление. Движението по пътя от село Дюлево до разклона за Стрелча се извършва в една лента в района на 35 км поради пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.02.19", "title": "Пазарджик: Движението по пътя от село Дюлево до разклона за Стрелча се извършва в една лента в района на 35 км поради  пропадане на част от дясното платно"}
{"url": "http://www.focus-news.net/news/2019/02/19/2625133/shumen-otbelyazva-146-godini-ot-gibelta-na-vasil-levski.html", "text": "Община Шумен и Командването на шуменския военен гарнизон организират от 11.00 часа общоградски ритуал по поднасяне на венци и цветя по повод 146 години от гибелта на Левски. Това съобщиха от  Община Шумен . Слово за Апостола ще произнесе Красимира Чалъкова, уредник в къща-музей „Добри Войников“. В церемонията ще се включат ученици от СУ „Васил Левски“, които ще изнесат рецитал, посветен на Апостола. Да се преклонят пред паметта на Васил Левски във възпоменанието ще участват кметът на община Шумен Любомир Христов, заместник-кметове, представители на общинската и областната администрация, общински съветници, политически, просветни, обществени организации и граждани. От общинската администрация канят шуменци да се включат в общоградския ритуал по поднасяне на венци и цветя и да почетат паметта на Апостола на свободата Васил Левски.", "date": "2019.02.19", "title": "Шумен отбелязва 146 години от гибелта на Васил Левски"}
{"url": "http://www.focus-news.net/news/2019/02/19/2625144/burgas-do-50-metra-e-namalena-vidimostta-po-patya-burgas-sozopol-poradi-magla.html", "text": "До 50 метра е намалена видимостта по пътя Бургас – Созопол поради мъгла. Това съобщиха за  Радио „Фокус“ – Бургас  от Областно пътно управление. Пътната настилка там е мокра, но в останалата час от областта пътищата са сухи. Облачно е навсякъде, температурите са от 3° до 6°. Няма затворени пътища, проходите са отворени за всички моторни превозни средства. Временно са въведени някои ограничения за движение на територията на областта поради извършването на ремонтни дейности. Едното важи по път I-9 в участъка Обзор – Слънчев бряг от км 180 до км 202 и е в сила до 15 март т.г. Ограничение е въведено и в участъка Варна – Бургас в района на с. Баня от км 183+920 до км 184+595, където се извършва ремонт на водосток. Работният участък е върху едната пътна лента с дължина до 50 м. Скоростта на движение се ограничена до 50 км/ч. Срокът е до 31 май т.г.  \r\nВ Бургас пътните настилки са сухи. Натоварен е автомобилния трафик по основните пътни артерии на града. По-интензивно е движението по някои участъци от централните градски улици – „Христо Ботев“, „Иван Вазов“ и „Булаир“, както по пътя от и към жк. „Меден Рудник“. \r\nДеница ДИМИТРОВА", "date": "2019.02.19", "title": "Бургас: До 50 метра е намалена видимостта по пътя Бургас – Созопол поради мъгла"}
{"url": "http://www.focus-news.net/news/2019/02/19/2625138/obshtina-haskovo-organizira-ritual-po-povod-146-godini-ot-gibelta-na-vasil-levski.html", "text": "По повод 146 години от гибелта на Васил Левски, Община Хасково организира от 11.00 часа, тържествен ритуал по полагане на венци и цветя пред паметника на Васил Левски (в двора на СУ „Васил Левски“). Общината отправя покана към гражданите, институциите, обществените организации и политическите партии да се присъединят към инициативата. Това съобщиха от  Община Хасково . \r\nОт 18.00 часа в Театър „Иван Димов“ студенти от НАТФИЗ и департамент „Театър\" на Нов български университет ще представят Музикално-поетичен възрожденски спектакъл „Памет“. Режисура: Владимир Мастиков. По текстове на: Христо Ботев, Иван Вазов, Пейо Яворов и др. „Памет“ е съчетание на театрално поставена поезия, придружена от акапелни изпълнения на български народни песни - „Зайди, зайди\", „Женала е дюлбер Яна“, „Даваш ли, даваш Балканджи Йово“ и др., пластически етюди, атрактивна сценография и автентично фолклорно облекло. Вход свободен.", "date": "2019.02.19", "title": "Община Хасково организира ритуал по повод 146 години от гибелта на Васил Левски"}
{"url": "http://www.focus-news.net/news/2019/02/19/2625147/veliko-tarnovo-namalena-e-vidimostta-po-porechieto-na-dunav-kray-svishtov-poradi-magla.html", "text": "Намалена е видимостта по поречието на Дунав край Свищов поради мъгла. В останалата част от Великотърновска област времето е ясно и слънчево. Трафикът е интензивен по главните и второстепенни пътни участъци, съобщават за  Радио „Фокус“ – Велико Търново  от Областно пътно управление. Настилките са предимно сухи, по усойните места – мокри и хлъзгави. Нови въведени ограничения няма. Отворен за движение е Проходът на Републиката, но там все още важи предупреждението за опасност от падащи камъни. \r\nКолони от автомобили има по бул. „България“ и ул. „Никола Габровски“, в района на двата пътни възела – Южен и „Качица“, по „Беляковско шосе“, както и по улица „Магистрална“ във Велико Търново. Интензивен е трафикът и в района на кооперативния пазар, на светофара по бул. „България“ (при отбивката за стадион „Ивайло“) и пред пощата. В едната лента се осъществява движението в участък от ул. „Климент Охридски“ заради свлачище. В отсечката под крепостта \"Царевец\" трафикът се пренасочва в едното платно със светофар. Полицейски екипи има на има на входовете и изходите на Велико Търново, както и в по-натоварените участъци от първокласната и второкласна пътна мрежа.  \r\nЛуиза ТРАНЧЕВА", "date": "2019.02.19", "title": "Велико Търново: Намалена е видимостта по поречието на Дунав край Свищов поради мъгла"}
{"url": "http://www.focus-news.net/news/2019/02/19/2625140/silistra-tarzhestveno-vazpomenanie-po-povod-146-godini-ot-gibelta-na-vasil-levski-shte-se-provede-v-dulovo.html", "text": "Тържествено възпоменание по повод 146 години от гибелта на Васил Левски ще се проведе в Дулово. Проявата ще започне от 10.00 часа пред паметника на Апостола на свободата в центъра на града. Това съобщи за Радио „Фокус“- Шумен Ваня Петрова, гл. експерт „Връзки с обществеността“ в община Дулово. Пред паметника ще бъдат поднесени венци и цветя. Слово ще произнесе заместник-кметът Доротея Тотева, литературно-музикална програма ще изпълнят възпитаници на ДГ „Мир“, а стихове за Левски ще рецитират ученици от СУ „Васил Левски“ - Дулово. С едноминутно мълчание ще бъдат почетени животът и делото на Апостола. Спектакълът на силистренския театър за Васил Левски ще започне от 11.00 часа в зала №1 в сградата на общината. Две училища и две читалища, в района на общината, които носят името на Васил Левски ще честват своя патронен празник. \r\nИвелина ИВАНОВА", "date": "2019.02.19", "title": "Силистра: Тържествено възпоменание по повод 146 години от гибелта на Васил Левски ще се проведе в Дулово"}
{"url": "http://www.focus-news.net/news/2019/02/19/2625146/smolyan-povishena-e-opasnostta-ot-padashti-kamani-po-vsichki-patishta-v-oblastta.html", "text": "Проходими при зимни условия са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно, а температурите са положителни. Пътните настилки са мокри, на места по високите и усойни части са заснежени, но са почистени и обработени с пясък и сол. Няма въведени ограничения по проходите и републиканските направления в областта. Остава затворен пътят от отклонението за НАО „Рожен“ посока Лъки до границата са ОПУ – Пловдив, като се очаква пътят да бъде отворен до края на седмицата. Заради повишаването на температурите и снеготопенето е повишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. През нощта не са получавани сигнали за инциденти по пътищата в областта. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са мокри. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.02.19", "title": "Смолян: Повишена е опасността от падащи камъни по всички пътища в областта"}
{"url": "http://www.focus-news.net/news/2019/02/19/2625148/plovdiv-mokri-sa-patnite-nastilki-po-visokite-i-usoyni-mesta-v-planinskite-rayoni-v-oblastta.html", "text": "Мокри са пътните настилки по високите и усойни места в планинските райони в област Пловдив заради снеготопене, съобщи за  Радио „Фокус“ - Пловдив  дежурният в Областно пътно управление. В останалите части в областта пътищата са сухи. Видимостта е добра. Времето е ясно и тихо. Температурите на въздуха са от минус 3 до плюс 5 градуса. \r\nЦелогодишна е забраната за движение на моторни превозни средства по пътя Белица - Загражден - Давидково, в участъка от км 13 до км 18. Забранено е движението на камиони по-високи от 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. Забранено е също преминаването на камиони над 12 тона по пътя Поповица - Болярци. Обходният маршрут за водачите е по пътя Поповица - Садово - Кочево - Болярци. Проходът Троян - Кърнаре остава затворен за движение на всички моторни превозни средства. Там започна разчистването на снега, като целта е поетапно възстановяване на движението по второкласния път Троян – Кърнаре. Повишена опасност от падащи камъни има по пътищата в планинските райони на Пловдивска област. Заради опасност от свличане на земна и скална маса водачите трябва да шофират внимателно по направленията Бачково - Нареченски бани, Кричим - Стамболийски и Юговско ханче - Югово - Лъки - Здравец. \r\nАвтомобилният трафик в Пловдив е интензивен. Засилено е движението по булевардите „Христо Ботев“, „Цар Борис III Обединител“, „Източен“, „Руски“, „Васил Априлов“ и „Шести септември“, както по входно-изходните артерии. Пътните настилки в града са сухи. Затворен за движение е участък от ул. „Христо Г. Данов“ в отсечката между ул. „Антим I“ и ул. „Свети Климент“ заради строително-ремонтни дейности. Като обходен маршрут водачите могат да използват трасето ул. „Антим I“ – ул. „Скайлер“ – ул. „Софроний Врачански“. \r\nМария РУСЕВА", "date": "2019.02.19", "title": "Пловдив: Мокри са пътните настилки по високите и усойни места в планинските райони в областта"}
{"url": "http://www.focus-news.net/news/2019/02/19/2625150/gabrovo-remontni-deynosti-tekat-po-patya-mezhdu-sevlievo-i-selo-draganovtsi.html", "text": "Пропаднал участък затруднява движението по пътя между Габрово и връх Шипка. Водачите трябва да карат с повишено внимание в отсечката при км 164+150. В района е поставена необходимата сигнализация, а ремонтът трябва да приключи до края на февруари. От Областно пътно управление – Габрово съобщиха за  Радио „Фокус“ – Велико Търново , че пътната настилка в прохода на места мокра, обработена и проходима при зимни условия. Там остава в сила забраната за товарни автомобили над 12 тона. Времето е ясно и слънчево. В района на котловините и около водните басейни видимостта е намалена. Пътните настилки са сухи. Ремонтни дейности текат по пътя между Севлиево и село Драгановци. Водачите трябва да се движат с повишено внимание и съобразена скорост в отсечката от км 0 до км 14+600. Срокът за приключване на преасфалтирането в региона е 22 юни 2019 година. Пропаднал участък затруднява движението в отсечка от пътя между Габрово и село Стоманеците. При км 7+060 една от лентите за движение е стеснена, като е поставена сигнализация. От Агенция „Пътна инфраструктура“ съветват водачите да карат с повишено внимание. Ремонтните дейности по укрепване на свлачището трябва да приключат до края на февруари. \r\nЛуиза ТРАНЧЕВА", "date": "2019.02.19", "title": "Габрово: Ремонтни дейности текат по пътя между Севлиево и село Драгановци"}
{"url": "http://www.focus-news.net/news/2019/02/19/2625149/rumen-hristov-sds-imame-nyakolko-optsii-za-yavyavane-na-predstoyashtite-izbori-no-vse-oshte-ne-sme-zapochnali-pregovori.html", "text": "Имаме няколко опции за явяване на предстоящите избори, но все още не сме започнали преговори. Това каза председателят на Съюза на демократичните сили (СДС) Румен Христов в предаването „Европа сутрин“ по  Телевизия Европа . „Мислим, разговаряме и работим в тази посока. Пред СДС има няколко опции. Търсене на възможност за събиране на пъзела в дясно е най-добрата, но в крайна сметка това зависи при какви взаимно уважаващи се условия ще се случи това“, обясни той.  „Ние разговаряме, но не сме официализирали тези разговори и нямаме начало на преговори с нито един от евентуалните политически партньори за предстоящите избори“, коментира председателят на СДС. Попитан дали се обмисля обща коалиция с НФСБ и ВМРО, той отговори: „Не съм разговарял с лидерите на тези политически сили. Чухме се преди известно време с Красимир Каракачанов и имаше идея да се видим. Не сме провели разговори с тях все още, дали ще има-ще видим“, посочи Румен Христов, като уточни, че за СДС е важно, политическият субект, с който ще се явяват на избори, да бъде насочен към Европейската народна партия. „На второ място е категоричната проевропейска ориентация на формациите, с които разговаряме“, изтъкна Христов.  Според него ЕС трябва да бъде променен, но не и разширен. „От СДС смятаме, че ние трябва да говорим за обща охрана на външните ни граници, националната сигурност на ЕС, общи въоръжени сили - стъпки в посока на интеграция“, каза още лидерът на СДС.", "date": "2019.02.19", "title": "Румен Христов, СДС: Имаме няколко опции за явяване на предстоящите избори, но все още не сме започнали преговори"}
{"url": "http://www.focus-news.net/news/2019/02/19/2625151/kyustendil-remontni-deynosti-se-izvarshvat-v-uchastak-ot-patya-gkpp-gyueshevo-selo-tsarvenyano.html", "text": "Ремонтни дейности се извършват в участък от пътя ГКПП „Гюешево” - село Цървеняно. Това съобщи за  Радио „Фокус” – Кюстендил  дежурният в Областно пътно управление – Кюстендил. Ремонтните дейности са сигнализирани с пътни знаци. Срокът е до края на деня. Извършва се подмяна на мантинели по пътя Горна Козница – Бобов дол. Водачите на моторни превозни средства трябва да се движат с повишено внимание. Срокът е до 22 февруари. Поради свличане на земна маса е въведена временна организация на движението в участък от пътя Бобов дол – Жедна. По път III-623 Бобов дол – Жедна при километър 15 движението се извършва само в една лента. Мястото и сигнализирано с пътни знаци. Срокът на действие на въведената временна организация на движението е до 21 февруари. Движението между село Пастра и Рилски манастир се осъществява в едната лента заради аварийно-възстановителни дейности. Временната организация на движение е въведена в участък от 50 метра, който е сигнализиран с пътни знаци. Срокът е до 28 февруари 2019 година. Движението по автомагистрала „Струма“, път Е-79 и път Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.02.19", "title": "Кюстендил: Ремонтни дейности се извършват в участък от пътя ГКПП „Гюешево” - село Цървеняно"}
{"url": "http://www.focus-news.net/news/2019/02/19/2625137/v-plovdiv-shte-badat-otbelyazani-146-godini-ot-tragichnata-gibel-na-apostola-na-svobodata-vasil-levski.html", "text": "С поклонение пред паметника на Васил Левски на централната алея в парк „Бунарджика“ в Пловдив от 11.00 часа ще бъде отбелязана 146-та годишнина от трагичната гибел на Апостола на Свободата Васил Левски. Това съобщиха от  Община Пловдив . Преди това, в 10.00 часа, в Църквата „Св. св. Петър и Павел“ ще бъде отслужена панихида. \r\nСлово пред паметника ще произнесе Христо Христов от Общински комитет „Васил Левски“ Пловдив, а водещ на възпоменателното събитие ще е актрисата от Драматичен театър – Пловдив – Мария Генчева. \r\nВ церемонията по традиция ще участват представителни формирования от Пловдивския гарнизон – почетна рота, военен духов оркестър и венценосци, членове на Общински Комитет „Васил Левски”, Пловдив и Комитет „Родолюбие”. \r\nВ общоградското възпоменание и полагането на венци и цветя ще се включат кметът на Община Пловдив, председателят на Общинския съвет-Пловдив, областният управител, заместник-кметове и представители на общинската администрация и Областната администрация, кметове на райони, общественият посредник за община Пловдив, Командването на Пловдивския гарнизон, представители от армията, църквата, образователни и културни институции, политически и обществени организации, граждани и медии.", "date": "2019.02.19", "title": "В Пловдив ще бъдат отбелязани 146 години от трагичната гибел на Апостола на Свободата Васил Левски"}
{"url": "http://www.focus-news.net/news/2019/02/19/2625143/to-vima-gartsiya-nova-demokratsiya-vodi-s-113-na-siriza-v-novata-anketa-na-evropeyskiya-parlament.html", "text": "Според проучване на общественото мнение, поръчано от Европейския парламент за силата на партиите във всички страни-членки на Европейския съюз пред европейските избори през май, „Нова Демокрация“ запазва преднината си от 11,3% пред управляващата СИРИЗА в Гърция, пише  електронното издание на консервативния ежедневник „То Вима“ . \r\nАнкетата е съсредоточена изцяло върху предстоящия вот за Европейски парламент и цитира данни от анкета, проведена от Metron Analysis за „То Вима“ и от такава на Rass survey за новинарския сайт in.gr. \r\nСпоред данните, „Нова Демокрация“ ще получи 36% срещу 24,7% за СИРИЗА. \r\nЕкстремно-дясната „Златна Зора“ е на трето място с 8,6%, следвана от лявоцентристкото „Движение за промяна“ (7,9%) и Гръцката комунистическа партия (ККЕ) (6,7%). \r\nОстаналите три представени в гръцкия парламент партии не успяват да преминат 3-те процента, нужни за излъчване на евродепутат. „Съюзът на центристите“ събира 2,6%, „То Потами“ – 1,5%, „Независимите гърци“ (АНЕЛ) пък получават само 1,4%. \r\nСред непредставените парламентарно партии, дясната проруска „Елиники Лиси“ (Решение за Гърция) получава 2,2%, докато отцепилите се от СИРИЗА ЛАЕ (Народно единство) и „Елефтериас“ получават съответно 1,3% и 1,2%. Разпределение на евродепутатите \r\nСъгласно процентите от анкетата, „Нова Демокрация“ ще има 9 места в Европарламента, а СИРИЗА – 6. \r\n„Златна Зора“, „Движение за промяна“ и ККЕ ще имат по 2. \r\nПроучването на Европейския парламент разглежда всяка държава-членка поотделно и използва проучвания на общественото мнение, проведени в тези страни. \r\nСледователно, това не е редовно проучване, а по-скоро проекция на резултатите въз основа на данни, събрани от различни източници до 30 януари, уточнява изданието. \r\nПревод и редакция:", "date": "2019.02.19", "title": "„То Вима“ (Гърция): „Нова Демокрация“ води с 11,3% на СИРИЗА в новата анкета на Европейския парламент"}
{"url": "http://www.focus-news.net/news/2019/02/19/2625152/shumen-suhi-i-prohodimi-sa-patishtata-v-oblastta.html", "text": "Сухи и проходими са пътищата в областта, предаде репортер на  Радио „Фокус“ - Шумен . Времето е ясно и слънчево. Интензивен е трафикът в централната градска зона на Шумен, по основните булеварди, както и в посока Индустриален парк. Светофарните уредби в града функционират без промяна. От 09.30 часа до 12.00 часа временно се спира движението на моторни превозни средства по ул. „Цар Освободител“ в участъка от ул. „Алеко Константинов“ до ул. „Св. Климент Охридски“. Промяната се налага заради подмяна на осветителните тела на уличното осветление в този участък. Няма промяна в организацията на движение в областта. Ришки проход е отворен без ограничения. Върбишки проход е затворен за всички пътни превозни средства. Движението по пътя Радко Димитриево – Друмево e ограничено за МПС над 10 тона поради свлачищни процеси. Обходът е Шумен – Овчарово – Друмево. \r\nИвелина ИВАНОВА", "date": "2019.02.19", "title": "Шумен: Сухи и проходими са пътищата в областта"}
{"url": "http://www.focus-news.net/news/2019/02/19/2625153/gd-granichna-politsiya-normalno-se-osashtestvyava-preminavaneto-prez-granichnite-punktove-makaza-zlatograd-i-kapitan-petko-voyvoda.html", "text": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2019.02.19", "title": "ГД „Гранична полиция“: Нормално се осъществява преминаването през граничните пунктове „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/02/19/2625145/pazardzhik-otbelyazva-146-godini-ot-obesvaneto-na-vasil-levski.html", "text": "Община Пазарджик и Общински комитет „Васил Левски” организират поклонение и поднасяне на цветя пред паметника на Апостола от 12.00 часа, съобщиха от  общината . Ученици от Професионална гимназия по икономика и мениджмънт  ще напомнят с артистичното си изпълнение за величието на Левски, когото България загуби преди 146 години.  В 10.30 часа в храм „Света Богородица” ще бъде отслужена панихида в Памет на Апостола.", "date": "2019.02.19", "title": "Пазарджик отбелязва 146 години от обесването на Васил Левски"}
{"url": "http://www.focus-news.net/news/2019/02/19/2625159/plovdiv-zapochva-zimnoto-izmervane-na-kachestvoto-na-atmosferniya-vazduh-v-selo-belashtitsa.html", "text": "Регионалната инспекция по опазване на околната среда и водите в Пловдив (РИОСВ - Пловдив) започна от 18 февруари измерване на качеството на атмосферния въздух в село Белащица, община Родопи. Това съобщиха от  Регионалната екоинспекция . Мобилната автоматична станция на Регионална лаборатория – Пловдив към Изпълнителната агенция по околна среда (ИАОС) е разположена в близост до хотелски комплекс „Св. Георги“ в началото на селото откъм кариерите. Мястото е съгласувано с жителите на селото. Измерването ще се извършва 4 пъти в годината по 14 дни през всеки един от четирите годишни сезона и е във връзка с изпълнение на годишния график за емисионен контрол и многобройните сигнали от жителите на населеното място. Целта на измерването е да се определи  въздействието на дейността на двете кариери (за добив на инертни материали) върху качеството на атмосферния въздух в селото. След приключване на мониторинга ще се направи анализ на въздействието на работата на кариерите върху качеството на въздуха.", "date": "2019.02.19", "title": "Пловдив: Започва зимното измерване на качеството на атмосферния въздух в село Белащица"}
{"url": "http://www.focus-news.net/news/2019/02/19/2625157/aleksandar-simov-bsp-nay-vazhniyat-vapros-za-balgarskata-demokratsiyata-e-izborite-da-badat-chestni.html", "text": "Най-важният въпрос за българската демокрацията е изборите да бъдат честни и гласът на всеки да бъде отчетен. Това заяви пред Нова телевизия народният представител от ПГ на \"БСП за България\" Александър Симов, съобщиха от пресцентъра на  НС на БСП . Той обясни, че по време на дебатите по Изборния кодекс, продължили 16 часа в пленарна зала, освен битката за преференциите, левицата е изтъкнала още няколко важни условия за честността на вота - машинното гласуване; в комисиите да се гласува с 2/3 мнозинство, както досега, а не с обикновено 50+1; възможността за касационна жалба до Върховния касационен съд.  \"Спечелихме битката за преференциите, но има още много неща, които трябва да се направят, ако искаме да успокоим гражданското общество. То не случайно реагира на цирковете, които разиграват ГЕРБ и Борисов\", заяви социалистът. Той подчерта, че вчера се е провел граждански протест пред НС на хора от целия  политически спектър. \"Те се събраха, за да кажат, че имат изострена чувствителност към изборните правила\", каза депутатът. \r\nАлександър Симов подчерта, че до онзи ден ГЕРБ са приемали предложението на ДПС за повишаване на прага на преференциите, с което те стават недостижими. Според него от думите на Цветанов е станало ясно, че има договорка с ДПС да работят заедно, за да приемат правилата, които те искат \"Сега вече ГЕРБ не приемат предложението за преференциите. Този политически стил, лично аз, не го разбирам. Това е цирк\", категоричен бе той.  Симов подчерта, че  пред очите ни е било извършено едно посегателство над демокрацията и БСП е била единствената парламентарна сила, която му се е противопостави в пленарна зала. \"По важните теми ГЕРБ и ДПС бяха тандем и това се вижда по гласуването им в зала\", коментира той. \r\nНа въпрос, при това положение, с кой би се коалирала евентуално БСП след изборите, Симов заяви, че този въпрос не стои пред партията в момента. Той подчерта, че на заседанието на НС на БСП е взето решение- коалицията да се яви на изборите с настоящия си състав. \"Пред нас има два въпроса в момента- да се представим добре на изборите и да направи така, че тези избори да са честни и да се проведат по ясни и демократични правила, затова ще търсим общ фронт с други партии и сдружения. Ние не влизаме в договорки. Ще се борим- гласът на всеки българин да бъде  зачетен\", посочи Александър Симов.", "date": "2019.02.19", "title": "Александър Симов, БСП: Най-важният въпрос за българската демокрацията е изборите да бъдат честни"}
{"url": "http://www.focus-news.net/news/2019/02/19/2625161/pregled-na-osnovnite-temi-vav-velikotarnovskiya-pechat.html", "text": "„Стотици търновци видяха скривалището на Левски“ е заглавие на първа страница на областния всекидневник  „Янтра ДНЕС” . Стотици великотърновци посетиха къщата, в която е отсядал Апостола на свободата – Васил Левски, за да видят едно от скривалищата му. Тя бе отворена за безплатни посещения по случай 146-годишнината от обесването му. „Близо 1000 подписа събраха в Г. Оряховица с искане за спешен ремонт на улици“, пише още вестникът. Близо 1000 души се включиха в протестната подписка срещу лошото състояние на улиците в Г. Оряховица. Гражданите настояват за спешен ремонт на най-разбитите участъци в града. „Вандали унищожиха горичка в Плаково“ е новина от криминалната хроника. На страница 5-та има материал за съдия, адвокати и застраховател, които създават „Дилетант банд“. В изданието има и материал за най-новата специалност, която се разкрива за пръв път във ВТУ – „Начална педагогика с китайски език“. „Христо Иванов вече с 500 минути без допуснат гол“ е новина от спортните страници.  \r\n„Изгонена за неприлично поведение клиентка заплаши хотел с бомба посред нощ“  е заглавие от другия областен ежедневник  „Борба“ . Изгонена от търновски хотел за неприлично поведение подаде фалшив сигнал за бомба в него в събота, малко след полунощ. На тел 112 женски глас съобщил за взривно устройство и казал и три имена. Веднага пожарна и полиция били вдигнати на крак. „Заплатите на управниците в региона – вече според броя на населението, почват от 975 лв.“ е друга новина от първа страница. Кметът на Велико Търново Даниел Панов сам отказал почти министерска заплата и по негово лично предложение ще  взима на половина, сочат финансови документи, с които „Борба“ разполага. Градоначалникът може да получава по около 4600 лв. месечно, колкото законът му позволява. „Велико Търново почете паметта на Апостола“, пише още „Борба“. „Жената от Камен, която се самозапали в двора си, е издъхнала в „Пирогов“ е новина от криминалната хроника. В областния ежедневник ще намерите и материал за новото трасе, което общината даде за новия електропровод, който ще захранва мегазавод в града.", "date": "2019.02.19", "title": "Преглед на основните теми във великотърновския печат"}
{"url": "http://www.focus-news.net/news/2019/02/19/2625141/kyustendil-obshtinata-organizira-poklonenie-pred-lichnostta-na-vasil-levski.html", "text": "Община Кюстендил организира поклонение пред личността на Васил Левски. Това съобщи за  Радио „Фокус” – Кюстендил  Дима Укалска, началник на отдел „Култура и духовно развитие” към Община Кюстендил. От 11.00 часа пред бюст-паметника на Васил Левски в града. По повод 146 години от обесването на Апостола на свободата ще бъдат поднесени венци и цветя от името на областната и общинската администрации, политически партии, неправителствени организации и граждани. В 12.30 часа ще бъдат поднесени цветя на паметната плоча на Дякона, поставена в центъра на село Соволяно. \r\nВенцеслав ИЛЧЕВ", "date": "2019.02.19", "title": "Кюстендил: Общината организира поклонение пред личността на Васил Левски"}
{"url": "http://www.focus-news.net/news/2019/02/19/2625155/danail-kirilov-gerb-otteglihme-izbornite-promeni-zaradi-stabilnostta.html", "text": "Оттеглихме изборните промени заради стабилността на държавата. Това каза председателят на правната комисия в Народното събрание Данаил Кирилов в предаването  „Денят започва“  по  БНТ . Основните причини за решението на ГЕРБ е обществената реакция, посочи той. \r\n„Ние сме народна партия. Съобразяваме се с тренда, с обществените настроения, без значение от каква част от обществото идват. Напълно основано смятам, че изпълнителната комисия на ГЕРБ взе такова решение“, заяви Кирилов и подчерта, че не бива да остава усещането, че се отнемат вече придобити права. \r\n„Хората трябва да са спокойни, преференцията остава, каквато е. За хубаво или за лошо“, добави той. Според председателя на правната комисия справедливостта изисква прагът на преференциите да бъде справедливо разпределен, за „да покрие мандата за съответната позиция, но този дебат вече не е актуален“. \r\n„Кирилов посочи, че приетите по-високи прагове съответстват на подхода, възприет и в други страни, в които има преференциално гласуване. \r\nВие знаете, че преференцията е много хибридно решение в изборния процес. То не е мажоритарен вот. Ние защитаваме абсолютния мажоритарен вот и в интерес на истината вчера обсъждахме да възобновим законодателната инициатива за законопроекта, който беше отхвърлен в началото на този парламент“, коментира той. \r\nНов проект за промени в Избирателния кодекс е внесен вчера в деловодството на парламента, като работата по него ще започне от самото начало. Той ще бъде разглеждан в парламентарните комисии и след това в пленарната зала на две четения, след което ще бъде представен на президента за решение. В този проект се предлага връщане към сега съществуващите правила за преференцията. \r\nМеждувременно, се очаква президентът да се произнесе по вече приетите поправки, които са му изпратени за решение.", "date": "2019.02.19", "title": "Данаил Кирилов, ГЕРБ: Оттеглихме изборните промени заради стабилността"}
{"url": "http://www.focus-news.net/news/2019/02/19/2625162/veliko-tarnovo-s-15-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 15 см се е понижило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 319 см, а температурата на водата 4.9 градуса. Предимно слънчево ще е и днес времето над българския участък на Дунав. На места видимостта е намалена, но мъглата ще се вдигне до пладне. Максималните температури ще са предимно между 11° и 14°.", "date": "2019.02.19", "title": "Велико Търново: С 15 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2019/02/19/2625164/sliven-povishena-e-opasnostta-ot-padashti-kamani-po-patya-sliven-ichera-gradets.html", "text": "В равнинната част на Сливенска област пътните настилки са сухи, движението е натоварено, съобщиха от  Областно пътно управление - Сливен . Няма въведени допълнителни ограничения за движението в областта. Затворени за автомобили над 10 т са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. Движението по път ІІ-57 в участъка от село Пет могили до село Новоселец от км 31+900 до км 40+650 трябва да се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на  февруари.", "date": "2019.02.19", "title": "Сливен: Повишена е опасността от падащи камъни по пътя Сливен – Ичера – Градец"}
{"url": "http://www.focus-news.net/news/2019/02/19/2625154/kardzhali-po-sluchay-146-ta-godishnina-ot-gibelta-na-apostola-na-svobodata-v-grada-shte-se-sastoi-poklonenie.html", "text": "По случай 146-та годишнина от гибелта на Апостола на свободата Васил Левски в града ще се състои поклонение. Това съобщиха от пресцентъра на  Община Кърджали . Церемонията ще започне пред паметника на Васил Левски в града от 11.30 часа. Ще бъдат връчени наградите от конкурса за есе за Левски на тема „Народе????“, който беше обявен от Общински комитет “Васил Левски”. \r\nВ село Пчеларово Отец Ангел Стаматов ще отслужи възпоменателна служба, с която жителите ще почетат паметта на Апостола. Тя ще се проведе пред паметника на Васил Левски в Пчеларово. От Сдружение „Възраждане на Пчеларово” и ръководството на Община Черноочене ще бъдат поднесат цветя и венци.  \r\nДарина ДЕЕНИЧИНА", "date": "2019.02.19", "title": "Кърджали: По случай 146-та годишнина от гибелта на Апостола на свободата в града ще се състои поклонение"}
{"url": "http://www.focus-news.net/news/2019/02/19/2625158/afp-shestnadeset-amerikanski-shtata-sadyat-tramp-za-izvanrednoto-polozhenie.html", "text": "Шестнадесет американски щата подадоха съдебни искове срещу администрацията на президента Доналд Тръмп заради решението му да обяви извънредно положение, за да финансира построяването на стена по южната граница на САЩ с Мексико, като заявиха, че това е в противоречие с Конституцията, предава  AFP . \r\nТръмп обяви извънредното положение в петък, за да заобиколи Конгреса, който одобри само една четвърт от исканите от него 5,6 милиарда долара за финансирането на строежа. \r\nНо в съдебния иск, подаден във федерален съд в Калифорния, се казва, че заповедта на президента е в противоречие с конституционните клаузи за представяне и отпускане на средства, които очертават законодателни процедури и определят Конгреса като последен арбитър на публичните средства. \r\nТова вече бе обявено от генералния прокурор на Калифорния Ксавие Бесера, който в неделя заяви, че неговият и други щати имат правни основания, защото рискуват да загубят пари, предназначени за военни проекти, помощ при бедствия и други цели. \r\nКритиците на Тръмп, включително няколко сенатори от Републиканската партия, предупредиха, че той е създал прецедент за бъдещи президенти, които могат да се възползват от този инструмент, когато не успеят да получат своето в Конгреса. \r\nАко щатите надделеят, делото може да достигне до Върховния съд, като се създаде прецедент за разделяне на властите. \r\nЩатите, които поискаха съдебна забрана за действията на Тръмп са: Калифорния, Колорадо, Кънектикът, Делауеър, Хаваи, Илинойс, Мейн, Мериленд, Мичиган, Минесота, Невада, Ню Джърси, Ню Мексико, Ню Йорк, Орегон и Вирджиния. \r\nТе „предприемат това действие, за да защитят своите жители, природни ресурси и икономически интереси от грубото пренебрежение на президента Доналд Тръмп на основните принципи за разделение на властите, залегнали в конституцията на САЩ“, се казва в жалбата. \r\nТам се добавя, че Тръмп е вкарал страната в „конституционна криза, създадена от него“. \r\n„Конгресът многократно отхвърли настояването на президента да финансира гранична стена, което накрая доведе до рекордно 35-дневно частично закриване на правителството по спора за граничната стена“, се казва в документа. \r\n„След като правителството поднови дейността си, Конгресът одобри и президентът подписа закон, според който се отпускат 1,375 милиарда долара за бариера по южната граница, но Конгресът даде ясно да се разбере, че тези средства не могат да се използват за построяването на предложената от Доналд Тръмп гранична стена“. \r\nПревод и редакция:", "date": "2019.02.19", "title": "AFP: Шестнадесет американски щата съдят Тръмп за извънредното положение"}
{"url": "http://www.focus-news.net/news/2019/02/19/2625168/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинската спасителна служба (ПСС) към БЧК . Времето е ясно и тихо. По билата духа вятър. Температурите са от -4 до 0 градуса. Курортите и лифтовете работят съобразно метеорологичните условия. През изминалото денонощие не са регистрирани инциденти с туристи. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.02.19", "title": "ПСС: Добри са условията за туризъм в планините"}
{"url": "http://www.focus-news.net/news/2019/02/19/2625156/razgrad-v-grada-shte-se-sastoi-vazpomenanie-po-povod-146-godini-ot-gibelta-na-vasil-levski.html", "text": "В града ще се състои възпоменание по повод 146 години от гибелта на Васил Левски. Това съобщиха от  Община Разград . Проявата под наслов „Поклон, Апостоле“ ще започне от 11.00 часа в ОУ „Васил Левски“. От 12.30 часа в читалището в село Побит камък ще бъде представен урок по история „Четите в Лудогорието. Левски и Разградско“. Инициативата е на РБ „Проф. Боян Пенев“.", "date": "2019.02.19", "title": "Разград: В града ще се състои възпоменание по повод 146 години от гибелта на Васил Левски"}
{"url": "http://www.focus-news.net/news/2019/02/19/2625166/blagoevgrad-v-grada-shte-bade-predstaven-proektat-ustoychivo-upravlenie-na-natsionalen-park-rila-ii-ra-faza.html", "text": "Дирекция „Национален парк Рила“ организира първа пресконференция по проект BG16M1OP002-3.007-0002 „Устойчиво управление на Национален парк Рила II-ра фаза“. Това съобщиха от пресцентъра на  Дирекцията . Срещата ще се проведе в конферентната зала на хотел „Кристо“ в кв. „Вароша“ от 11.00 часа. Участие в пресконференцията ще вземат директорът на Дирекция „Национален парк Рила“ – Красимир Андонов, ръководителят на проекта д-р Стефан Кирилов, ръководителят на екип ТП инж. Цветанка Ценова. На публичното събитие ще бъдат представени дейностите, целите и очакваните резултати от изпълнението на проекта. \r\nОбщата цел на проекта е подобряване състоянието на животински видове и типове природни местообитания, предмет на опазване в защитените зони от мрежата „Натура 2000“ на територията на Национален парк „Рила“ и постигане на съответствие с Директива 92/43/ЕИО, Директива 2009/147/ЕО и Стратегия за биоразнообразието в ЕС 2020 (Цел 1 и 2). Проектът се финансира от Европейския фонд за регионално развитие на Европейския съюз и съфинансира от държавния бюджет на Република България чрез Оперативна програма „Околна среда 2014 – 2020 г.”. Общата стойност на проекта е 11 994 781.47 лв., от които 10 195 564.24 лв. европейско финансиране, а 1 799 217.23 лв. – национално съфинансиране от държавния бюджет на Република България.", "date": "2019.02.19", "title": "Благоевград: В града ще бъде представен проектът „Устойчиво управление на Национален парк Рила II-ра фаза“"}
{"url": "http://www.focus-news.net/news/2019/02/19/2625170/plovdiv-prodalzhavat-poseshteniyata-na-mobilnite-politseyski-ekipi-v-malkite-naseleni-mesta-ot-oblastta.html", "text": "Продължават посещенията на мобилните полицейски екипи в малките населени места от областта. Това съобщи за  Радио „Фокус“ - Пловдив  говорителят на ОДМВР - Пловдив. Екипите ще се срещнат днес с жителите на селата Мътеница, Черничево,  Старо Железаре, Иван Вазово, Горна махала, Черноземен. На 21 февруари 2019 г. те ще бъдат на територията на РУ – Първомай в селата Градина, Крушево,  Добри дол, Виница, Татарево,  Караджалово.  \r\nНа 26 февруари 2019 г. срещите продължават на територията на РУ – Раковски в селата Зелениково, Чехларе, Розовец, Отец Кирилово, Дрангово, Златосел.  \r\nНа 28 февруари 2019 г. екипите ще бъдат на територията на РУ – Труд в селата Бенковски, Радиново, Костиево,  Церетелево, Царимир,  Неделево. \r\nМария РУСЕВА", "date": "2019.02.19", "title": "Пловдив: Продължават посещенията на мобилните полицейски екипи в малките населени места от областта"}
{"url": "http://www.focus-news.net/news/2019/02/19/2625171/pleven-53-godishna-zhena-e-zaginala-pri-pozhar-v-kashta-v-grad-iskar.html", "text": "53-годишна жена е загинала при пожар в къща в град Искър. Това съобщиха от  ГД „Пожарна безопасност и защита на населението“ . Сигналът за инцидента е подаден на 18 февруари в 14.28 часа. При пожара е унищожено имущество, но е спасена сградата. Причината за възникване на произшествието е небрежност при боравене с открит огън - запалена цигара.", "date": "2019.02.19", "title": "Плевен: 53-годишна жена е загинала при пожар в къща в град Искър"}
{"url": "http://www.focus-news.net/news/2019/02/19/2625163/ministar-vladislav-goranov-obratat-s-preferentsiyata-e-zaradi-useshtaneto-ni-che-se-otdalechihme-ot-horata.html", "text": "Обратът за Изборния кодекс и връщането на досегашния праг на преференцията е свързана с усещането на ГЕРБ, че са се отдалечили от хората, а не толкова със страх от БСП. Това стана ясно от думите на финансовия министър Владислав Горанов в предаването „Тази сутрин” по  бТВ .  \r\n„Не искахме у хората да остава впечатлението, че променяме изборните правила и ги лишаваме от възможност да участват по-активно, подчерта Горанов. \r\n„ГЕРБ с цялата щета от това да си сменим позицията със сложна парламентарна технология от единия до другия ден, оценяваме, че по-правилно e преференциите да останат непроменени във вида, в който са действали”, коментира той. \r\nПо думите му е търсен максимален баланс в парламента между исканията на отделните партии. \r\n„Ние нямаме никаква причина да сме против преференцалния вот, тъй като според нашите оценки той до голяма степен ни помага и активира в индивидуалното състезание между участниците в листите допълнителен вот”, посочи министърът. \r\nТой подчерта, че при гласуването на по-високия праг за преференциите миналата седмица не са се съобразили с ДПС, а са търсили максимално широк консенсус между партиите. \r\n„Не сме се съобразили с ДПС, а с гласовете в дебата, свързан с гласуването на измененията в кодекса, които твърдяха, че преференциалното гласуване е свързано с корпоративен вот”, категоричен беше Горанов. \r\n„Ако промените в кодекса бяха останали във вида, в който се гласуваха в четвъртък, на някои млади народни представители бащите им трябваше много повече да се бръкнат, за да ги направят отново такива”, посочи финансовият министър. \r\n„Това означава, че при ниска тежест на преференцията, когато лесно можеш да промениш листата, можеш с всички сили и способи да въздействаш на листата и да я преподредиш”, поясни той. \r\nГоранов не пожела да влезе в конкретика за това кой родител се е „бръкнал”, но по думите му лесно може да се направи  статистика за народни представители, които са влезли с преференция. „След това лесно ще стигнете до изводите, към които аз ви наведох”, отбеляза той. \r\nВ ГЕРБ не смятам, че има такива, но има хора, които имат личен мажоритарен вот в населените места, които са избрани, каза още министърът. \r\nИмаме проблеми не толкова с дисциплината, колкото с възможността да поддържаме постоянно кворума в пленарната зала, призна Горанов. Проблем ще бъде обсъден днес на коалиционния  съвет между партиите, които подкрепят правителството, допълни той. \r\nСегашното правителство е избрано с гласовете на Обединените патриоти и ГЕРБ. Ние нямаме абсолютно никаква технологична или аритметична  нужда да използваме по-голямо представителство в парламента от това, което имаме, подчерта финансовият министър.", "date": "2019.02.19", "title": "Министър Владислав Горанов: Обратът с преференцията е заради усещането ни, че се отдалечихме от хората"}
{"url": "http://www.focus-news.net/news/2019/02/19/2625160/kyustendil-s-shestvie-ot-ploshtad-svoboda-do-pametnika-na-vasil-levski-v-dupnitsa-shte-zapochne-denyat-v-pamet-na-apostola-na-svobodata.html", "text": "С шествие от площад „Свобода” до паметника на Васил Левски в Дупница ще започне денят в памет на Апостола на свободата. Това съобщи за  Радио „Фокус” – Кюстендил  Христо Апостолов, пресаташе на Община Дупница. Шествието, което се организира за четвърта поредна година, ще започне от 10.30 часа от центъра на града. В 11.00 часа в градинката „Левски” ще започне музикално-поетичен рецитал. В шествието ще се включат училища, читалища, спортисти, сдружение „Патриоти - Дупница“. Община Дупница кани всички жители на града да заповядат на шествието и да поднесат венци и цветя пред паметника на Апостола. \r\nВенцеслав ИЛЧЕВ", "date": "2019.02.19", "title": "Кюстендил: С шествие от площад „Свобода” до паметника на Васил Левски в Дупница ще започне денят в памет на Апостола на свободата"}
{"url": "http://www.focus-news.net/news/2019/02/19/2625173/reuters-dvama-politsai-zaginaha-pri-vzriv-v-tsentara-na-kayro.html", "text": "Двама полицаи загинаха, а още трима пострадаха, когато взривно устройство, пренасяно от терорист, който те са преследвали, избухна в центъра на Кайро в понеделник, предава  Reuters , като се позовава на информация от Министерството на вътрешните работи на страната. \r\nСпоред ведомството, силите за сигурност са преследвали мъжа в рамките на разследване за извършител на нападение срещу полицейски патрул в западната част на египетската столица Кайро в петък. \r\nСлед като са заловили заподозрения в старинния ислямски квартал на Кайро, в близост до джамията Ал Ажар, „едно от притежаваните от него взривни устройства бе детонирано, убивайки терориста и двама полицай“, се казва в съобщението. \r\nНай-малко трима цивилни граждани също са ранени. \r\nПревод и редакция:", "date": "2019.02.19", "title": "Reuters: Двама полицаи загинаха при взрив в центъра на Кайро"}
{"url": "http://www.focus-news.net/news/2019/02/19/2625174/pregled-na-osnovnite-temi-v-burgaskiya-pechat.html", "text": "„Поморие възстановява един от символите си“ е водещата тема във вестни \" „Черноморски фар\" . „Изскача напред с проект за вятърна мелница“ и „В туристическия маршрут е включена година за южни култури и Ахелойската битка“ са подзаглавията на статията. Поморие ще изскочи напред с най-новия си проект за мащабен туристически маршрут. Той ще започне от прочутата Тракийска куполна гробница, където освен нейната реставрация и консервация е предвидена и археология. „Чужденците си падат по тузарските хотели с много звезди“ е друго заглавие от първите страници на ежедневника. През декември миналата година в област Бургас са функционирали 77 места за настаняване с над 10 легла – хотели, мотели, къмпинги, хижи и други места за краткосрочно настаняване. „УМБАЛ - Бургас с петима нови специалисти“ е друга новина от първата страница на вестника. Петима млади лекари от УМБАЛ - Бургас издържаха успешно изпитите си за специалност и вече са специалисти. Това се случи на последната сесия през декември 2018 година. „Община Приморско ремонтира пет улици и паркинг“ и „Ловците и риболовците в Несебър с по 10 000 лева“ са други теми в днешния брой. Темата на деня е: Обрати в драмите с Изборния кодекс. „Борисов връща преференциалния вот“ и „Ще се избира и нова ЦИК“ пояснява статията. Интервюто е с председателя на БРТА,  Соня Енилова на тема: Очаква ни труден летен туристически сезон.", "date": "2019.02.19", "title": "Преглед на основните теми в бургаския печат"}
{"url": "http://www.focus-news.net/news/2019/02/19/2625175/blagoevgrad-ogranicheno-e-dvizhenieto-po-glaven-pat-e-79-v-uchastaka-kresna-dolna-gradeshnitsa-poradi-na-remontni-deynosti-na-mosta-na-zhp-liniya-sofiya-kulata.html", "text": "До 30 март движението по главен път Е-79 в участъка Кресна – Долна Градешница в района на км 402+365 е ограничено поради извършване на ремонтни дейности на моста на жп линия София – Кулата. Това съобщиха за  Радио „Фокус“ – Пирин  от Областно пътно управление – Благоевград. Движението се осъществява по обходен маршрут, който заобикаля съоръжението и се регулира от светофарна уредба. Друга забрана за движението, но само на товарни автомобили с тегло над 12 тона е въведена по третокласен път-108 АМ \"Струма\" – село Рибник заради аварийни ремонтни дейности за срок до 31 юли. Не са регистрирани тежки пътни инциденти. Повишена опасност от падащи камъни има в Кресненското дефиле и по второкласен път Симитли – Гоце Делчев. \r\nЛивия НИНОВА", "date": "2019.02.19", "title": "Благоевград: Ограничено е движението по главен път Е-79 в участъка Кресна – Долна Градешница поради на ремонтни дейности на моста на жп линия София – Кулата"}
{"url": "http://www.focus-news.net/news/2019/02/19/2625177/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "Засилен интерес от страна на гражданите относно предстоящите ремонти отчита Община Свищов. От Общината съобщават, че зачестяват обажданията от жителите, които питат къде, кога и какво ще бъде правено. По този повод за пореден път в предаването „Добре дошли в Свищов“ на  Радио „Фокус“ – Велико Търново  кметът Генчо Генчев ще обобщи какво предстои. Акцентът в разговора с него ще е върху 45-те улици, които ще бъдат реконструирани през 2019 г.  \r\nПреди броени дни в Свищов се проведе първата за годината среща между специалисти от Центъра за социална рехабилитация и интеграция на деца с педагози от детските градини в града. Целта на тази инициатива е да се запознаят учителите с основните методи, с които могат по-лесно да приобщават деца с дефицити. Повече за тях ще ни разкаже Теменужка Тодорова, директор на Центъра. \r\nВодещ на предаването е Луиза Транчева. Телефонът за връзка със студиото е 0885 303 375. Останете с предаването „Добре дошли в Свищов“.", "date": "2019.02.19", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2019/02/19/2625179/narodniyat-predstavitel-svetlana-angelova-v-bryuksel-v-balgariya-se-nablyudavat-znachitelen-ikonomicheski-rastezh-i-podobryavashta-se-situatsiya-na-pazara-na-truda.html", "text": "„През изминалата година в България се наблюдават значителен икономически растеж и подобряваща се ситуация на пазара на труда, но все още като основно предизвикателство се очертава различието в търсенето и предлагането на работна сила с определена квалификация и умения. В тази връзка държавата прилага действен инструмент за ограничаване на несъответствията, какъвто е ежегодно приеманият от правителството Национален план за действие по заетостта. За 2019 година неговото мото е „За повишаване активността и качеството на човешкия капитал“. Това каза по време на заседанието на Комисията по заетост и социални въпроси /EMPL/ този следобед заместник – председателят на комисията по труда, социалната и демографската политика в Народното събрание Светлана Ангелова, съобщиха от пресцентъра на  ПП ГЕРБ . Тя участва в Конференция за Европейския семестър - Интерпарламентарна конференция за стабилност, икономическа координация и управление в Европейския съюз, съорганизирани от Европейския парламент и от Парламента на Румъния. Форумите се провеждат в Брюксел по време на Европейската парламентарна седмица 2019 г. \r\n„Приоритетни целеви групи на активната политика на пазара на труда за текущата година са продължително безработните лица и безработните без професионална квалификация. Към всяка група ще се прилага диференциран подход, ще се разработят индивидуални планове за включване в обучения, програми, проекти и мерки за заетост“, подчерта в експозето си на тема: „Нови форми на заетост“ народният представител от ГЕРБ в 19-и МИР – Русе. \r\nСветлана Ангелова отбеляза, че в рамките на Оперативна програма „Развитие на човешките ресурси“ ще стартират няколко нови операции, които да насърчат предприемачеството и стартиране на самостоятелен бизнес, ще предоставят нови възможности за обучения, както на заети, така и на безработни и неактивни лица, които впоследствие да бъдат наети от работодатели. \r\nТя оповести включването на нова услуга от страна на Агенцията по заетостта, а именно - „Семеен трудов консултант”. Чрез нея ще се предоставя цялостна подкрепа за трудова реализация, предоставяне на услуги на всеки член от семейството, съобразно специфичните характеристики на лицата и потребностите им. \r\nС приоритет ще продължат да се насърчават инвестициите във високотехнологични производства и услуги, и в общини с висока безработица, което да доведе до разкриване на нови работни места. Очаква се отражение върху заетостта да окаже и прилагането на политиките по управление и опазване на околната среда, с които преимуществено ще се разкрият работни места. \r\n„Планът за 2019 година предоставя възможност на малки и микро предприятия да заявят включване на наетите от тях лица в обучения за придобиване на ключови компетентности, като половината от стойността на обучението ще се финансира със средства от държавния бюджет“, каза в заключение г-жа Ангелова.", "date": "2019.02.19", "title": "Народният представител Светлана Ангелова в Брюксел: В България се наблюдават значителен икономически растеж и подобряваща се ситуация на пазара на труда"}
{"url": "http://www.focus-news.net/news/2019/02/19/2625178/sofiya-110-dushi-sa-noshtuvali-v-krizisniya-tsentar-za-nastanyavane-na-bezdomni-hora-v-kv-zaharna-fabrika.html", "text": "110 души са нощували в Кризисния център за настаняване на бездомни хора в кв. „Захарна фабрика“. Това съобщи за  Агенция „Фокус“   директорът на Центъра Йорданка Темелкова. Тя обясни, че нощта е преминала спокойно, без проблемни ситуации.", "date": "2019.02.19", "title": "София: 110 души са нощували в Кризисния център за настаняване на бездомни хора в кв. „Захарна фабрика“"}
{"url": "http://www.focus-news.net/news/2019/02/19/2625180/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-20-fevruari.html", "text": "„Софийска вода” временно ще прекъсне водоснабдяването в някои части на столицата на 20 февруари. Това съобщиха от пресцентъра на  дружеството . \r\nВъв връзка с монтаж на спирателни кранове на ул. „Чавдар Мутафов“ в кв. „Витоша“ се налага спиране на водоподаването от 09:30 до 21:30 часа на клиентите на „Софийска вода”, живеещи в района на: бул.  „Симеоновско шосе“, ул. „Чавдар Мутафов“, ул. „Тодор Чипев“, ул. „.Могилата“, ул. „.Йордан Стубел“, ул. „Иван Пейчев“, ул. “Трифон Кунев“, ул. „Асен Разцветников“ и бул. „ Симеоновско шосе“. \r\nЗона с повишена мътност на водата: ж.к. „Дианабад“; кв. „Витоша“ района между бул. „ Симеоновско шосе“,  ул. „21-ви век“, ул. „.Христо Вакарелски“, ул. „ Никола Габровски“ и бул. „Г. М. Димитров“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Екатерина Пенчева“ ъгъла с ул. „Чавдар Мутафов“. \r\nВъв връзка с превключване на уличен водопровод  на ул. „Тодор Джебаров“ в кв. „Манастирски ливади“ се налага спиране на водоподаването от 10.00 до 19.00 часа на клиентите на „Софийска вода”, живеещи в района на: ул. „Тодор Джебаров“ от ул. „Тодор Каблешков“ до ул. „Григор Чешмеджиев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Тодор Джебаров“ пред бл. 42. \r\nВъв връзка с подмяна на уличен водопровод  до бл. 216 в жк. „Фондови жилища“ се налага спиране на водоподаването от 09.30 до 19.30 часа на клиентите на „Софийска вода”, живеещи в: бл. 210 и бл. 216. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 210. \r\nВъв връзка с подмяна на сградно водопроводно отклонение на ул. „Петър Богдан“ в кв. „Подуене“ се налага спиране на водоподаването от 09.30 до 16.30 часа на клиентите на „Софийска вода”, живеещи в района на: ул. „Петър Богдан“ от ул. „Кобилино бранище“ до ул. „Блага Димитрова“; ул. „Бричебор“ от ул. „Велчо Атанасов“до ул. „Петър Богдан“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Бричебор“ ъгъла с ул. „Петър Богдан“. \r\nВъв връзка с изграждане на уличен водопровод  на ул. „Георги Велев“ в с. Доброславци се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Градинарска“, ул. „Грамадите“, ул. „Първанова чешма“, ул. „Уршак“, ул. „Валога“, ул. „Житенски път“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Бранище“ ъгъла с ул. „Доброславско шосе“. \r\nВъв връзка с монтаж на пожарен хидрант на ул. „Гео Милев“ в жк. „Христо Смирненски“ се налага спиране на водоподаването от 10:00 до 18:30 часа на клиентите на „Софийска вода”, живеещи в района на: ул. „Гео Милев“ от ул. „Слатинска река“ до ул. „Слатинска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Гео Милев“ ъгъла  с ул. „Владово“. \r\nВъв връзка с подмяна на сградно водопроводно отклонение на ул. 714 в кв. „Княжево“ се налага спиране на водоподаването от 10.00 до 22.00 часа на клиентите на „Софийска вода”, живеещи в района на: ул. „Синята скала“ от бул. „Цар Борис III“ до ул. „Полско цвете“, ул. 714, ул. „Христо Патрев“; ул. „Акад. Михаил Арнаудов“ от №23 до ул. „Витошки извори“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Синята скала“ ъгъла с ул. 714. \r\nВъв връзка с подмяна на сградно водопроводно отклонение на ул. „Татар махала“ в с. Подгумер се налага спиране на водоподаването от 09.30 до 14.00 часа на клиентите на „Софийска вода”, живеещи в района на: ул. „Татар махала“, ул. „Стубел“, ул. „Китка“, ул. „Брезите“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Татар махала“ ъгъла с ул. „Стара планина“. \r\nВъв връзка с подмяна на сградно водопроводно отклонение на ул. „Кежова“ в кв. „Челопечене“ се налага спиране на водоподаването от 09.00 до 16.00 часа на клиентите на „Софийска вода”, живеещи в района на: ул. „Кежова“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Кежова“ ъгъла с ул. „Вачова“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.02.19", "title": "„Софийска вода” временно ще прекъсне водоснабдяването в някои части на столицата на 20 февруари"}
{"url": "http://www.focus-news.net/news/2019/02/19/2625181/ivan-portnih-v-rayon-odesos-zavarshvame-mashtabnite-proekti-vav-varna-do-kraya-na-april.html", "text": "Целта ни е да завършим мащабните проекти във Варна до края на април, така че градът ни да посрещне летния сезон без ремонтни дейности. Това коментира кметът на Варна и областен координатор на ГЕРБ на среща с партийната организация в район „Одесос”, съобщиха от пресцентъра на  ПП ГЕРБ . Той припомни, че в централната градска част в момента се работи по обновяването на ключови трасета като бул. „Васил Левски” и бул. „Съборни” и улиците „Георги Бенковски”, „Цар Симеон”, „Михаил Колони”. „Ремонтни дейности се извършват и в Морската градина”, отбеляза още кметът и допълни, че щом приключат мащабните проекти, фокусът на общината ще е върху рехабилитацията на малките улици и обновяването на междублоковите  пространства. „Където е възможно, ще обособяваме и нови паркоместа, защото съществуващите не са достатъчни”, обясни Портних. По думите му общината ще насърчава и етажните собственици да участват в облагородяването на зоните край жилищните блокове в кварталите. \r\nПо повод предстоящи евроизбори той изтъкна успехите на външната политика, която провеждат правителството на премиера Бойко Борисов и представителите на ГЕРБ в европейските институции, както и резултатите, постигнати по време на българското председателство на Съвета на ЕС.   \r\n„Интеграцията на Западните Балкани влезе трайно в дневния ред на ЕС. Диалогът, който започна именно във Варна, открива перспективи за по-голяма свързаност на Балканите – и транспортна, и икономическа”, отчете Портних. Той бе категоричен, че европейският път на България генерира стабилност и растеж. „Те ни приближават до високия стандарт на живот, към който се стремим и който ще мотивира младите хора да останат и да се реализират в родината си”, заключи областният координатор на ГЕРБ.", "date": "2019.02.19", "title": "Иван Портних в район „Одесос”: Завършваме мащабните проекти във Варна до края на април"}
{"url": "http://www.focus-news.net/news/2019/02/19/2625167/pazardzhik-poklonenie-pred-pametnika-na-vasil-levski-se-provezhda-v-peshtera.html", "text": "Община Пещера и Общински комитет „Васил Левски” организират поклонение пред паметника на Апостола в родопския град, съобщиха от  Общината .  Поклонението ще започне в 11.00 часа пред паметника на Васил Левски в парка пред Районния съд. Паметникът на Апосотла в Пещера бе открит а 21 юли 2017 година. Монументът е творение на скулптура Спас Киричев и архитект Тома Димитров.", "date": "2019.02.19", "title": "Пазарджик: Поклонение пред паметника на Васил Левски се провежда в Пещера"}
{"url": "http://www.focus-news.net/news/2019/02/19/2625172/pazardzhik-v-bratsigovo-shte-se-provede-poklonenie-pred-byust-pametnika-na-vasil-levski-po-povod-146-godini-ot-obesvaneto-na-apostola.html", "text": "В Брацигово ще се проведе поклонение пред бюст-паметника на Васил Левски по повод 146 години от обесването на Апостола, съобщиха от  Общината . Поклонението ще започне в 11.00 часа, като ще бъдат поднесени венци и цветя от Общински съвет - Брацигово, Община Брацигово, училища, читалища, неправителствени организации, партии и признателни граждани.", "date": "2019.02.19", "title": "Пазарджик: В Брацигово ще се проведе поклонение пред бюст-паметника на Васил Левски по повод 146 години от обесването на Апостола"}
{"url": "http://www.focus-news.net/news/2019/02/19/2625169/sofiya-vavezhda-se-organizatsiya-na-dvizhenieto-po-povod-vazpomenatelna-tseremoniya-pred-pametnika-na-vasil-levski.html", "text": "София: Въвежда се организация на движението по повод възпоменателна церемония пред паметника на Васил Левски във връзка с отбелязването на 146-та годишнина от гибелта на Апостола на свободата . Това съобщиха от пресцентъра на  Столична община .  \r\nЗабранява св престоят и паркирането на пътни превозни средства както следва:  \r\nОт 08.00 до 18.00 часа, с изключение на местата в режим на платено паркиране „служебен абонамент” на:  \r\n- пл. „Николай Гяуров”;  \r\n- ул. „Московска” между ул. „Г.С.Раковски” и бариерата на английското посолство.  \r\nОт 08.00 до 19.15 часа на:  \r\n- северната част на пл. „Св. Ал. Невски” и да се закрият базарите за художествени произведения;  \r\n- ул. „Московска” между бул. „Васил Левски” и ул. „Г.С. Раковски”;  \r\n- бул. „Янко Сакъзов” между ул. „Кракра” и бул. „Васил Левски”;  \r\n- ул. „Дунав” между пл. „Св. Ал. Невски” и бул. „Кн. Ал. Дондуков”.  \r\nОт 14.00 до 19.15 часа на:  \r\n- бул. „Васил Левски” между ул. „Оборище” и бул. „Кн. Ал. Дондуков”;  \r\n- ул. „Оборище” между бул. „Васил Левски” и ул. „Г.С. Раковски”;  \r\n- ул. „11-ти август” между ул. „Врабча” и пл. „Св. Ал. Невски”;  \r\n- ул. „15-ти ноември” между бул. „Цар Освободител” и пл. „Св. Ал. Невски”.  \r\nОт 14.00 до 20.30 часа се забранява влизането на пътни превозни средства в двете посоки по:  \r\n- бул. „Васил Левски” между ул. „Оборище” и бул. „Кн. Ал. Дондуков”;  \r\n- бул. „Янко Сакъзов” между ул. „Кракра” и бул. „Васил Левски”;  \r\n- ул. „Оборище” между бул. „Васил Левски” и ул. „Г.С. Раковски”;  \r\n- ул. „11-ти август” между ул. „Врабча” и пл. „Св. Ал. Невски”;  \r\n- ул. „15-ти ноември” между бул. „Цар Освободител” и пл. „Св. Ал. Невски”;  \r\n- ул. „Дунав” между пл. „Св. Ал. Невски” и ул. „Московска”.  \r\nОт 14.00 до 20.30 часа се забранява влизането на пътни превозни средства по:  \r\n- бул. „Васил Левски” при бул. „Цар Освободител” посока ул. „Оборище”, с изключение на автобусите от линии № 9, 280 и 306;  \r\n- бул. „Янко Сакъзов” при бул. „Евлоги и Христо Георгиеви” /посока ул. „Кракра”/, с изключение на трамвайните мотриси от линии №№ 20 и 22;  \r\n- ул. „Врабча” при ул. „Дунав”, посока бул. „Васил Левски”.  \r\nОт 14.00 до 20.30 часа се променят маршрутите на следните линии на градския транспорт:  \r\n- тролейбусни линии №1 и 2 в посока съответно ж.к. „Левски Г” и ж.к. „Хаджи Димитър”: от Пета градска болница и ж.к. „Бъкстон” по маршрутите до кръстовище бул. „Васил Левски” – бул. „Цар Освободител”, по бул. „Цар Освободител”, по бул. „Евлоги и Христо Георгиеви”, надясно по ул. „Ген. Гурко” и наляво по бул. „Васил Левски” по маршрутите;  \r\n- тролейбусни линии № 4 и 11 в посока съответно ж.к. „Хаджи Димитър” и площад „Сточна гара”: от бул. „Цар Освободител” наляво по бул. „Васил Левски”, наляво по ул. „Ген. Гурко”, по бул. „Евлоги и Христо Георгиеви” и по бул. „Цариградско шосе” по маршрутите;  \r\n- тролейбусите от линия № 1, преминали преди затваряне на участъка към ж.к. „Левски Г”, ще се движат по маршрут: от бул. „Владимир Вазов” надясно по ул. „Острово”, по маршрута на тролейбусни линии № 2 и 4, продължават по ул. „Васил Петлешков” до ул. „Ильо войвода”, по ул. „Ильо войвода” и по бул. „Владимир Вазов” по маршрута до ж.к. „Левски Г” двупосочно;  \r\n- тролейбусите от линии № 2 и 4, преминали преди затваряне на участъка към ж.к. „Левски Г”, да се движат по същия маршрут: от крайната станция продължават по ул. „Васил Петлешков” до ул. „Ильо войвода”, наляво по ул. „Ильо войвода” и наляво по бул. „Владимир Вазов” по маршрута на тролейбусна линия № 1 до ж.к. „Левски Г” двупосочно;  \r\n- тролейбусите от линия № 11, преминали в участъка между площад „Васил Левски” и площад „Сточна гара” преди затварянето, изчакват на площад „Сточна гара”.  \r\nОт 17.00 часа се забранява достъпа на граждани в района около паметника на Васил Левски.  \r\nАвтомобилите, обслужващи снимачния екип на Българска национална телевизия ще паркират в северозападната част на пл. „Св. Ал. Невски” между ул. „Оборище” и ул. „11-ти август”. Закриват се местата в режим на платено паркиране.", "date": "2019.02.19", "title": "София: Въвежда се организация на движението по повод възпоменателна церемония пред паметника на Васил Левски"}
{"url": "http://www.focus-news.net/news/2019/02/19/2625186/plovdiv-obshtinskata-organizatsiya-na-gerb-maritsa-nominira-kandidati-za-evrodeputati.html", "text": "Общинската организация на ГЕРБ – Марица проведе събрание за издигане на кандидати за народни представители в Европейския парламент. Това съобщиха от пресцентъра на  ПП ГЕРБ . В читалище „Виделина“ в село Войводиново се събраха над 40 членове на ГЕРБ, за да направят своите номинации. Присъстващите бяха приветствани от областния координатор на ГЕРБ – Пловдив област Георги Мараджиев и от общинския ръководител Гергана Трендафилова. След това  официално в редиците на ГЕРБ - Марица бяха приети 10 нови членове, предимно млади хора. По време на събранието беше обсъдена и актуалната политическа обстановка и промените в изборния кодекс. Присъстващите поговориха и за важността на предстоящите избори и нуждата от мобилизация и висока активност.   \r\n„Нямаме време за губене, всички виждате как ежедневно ни заливат с невярна информация. Трябва ни пълна мобилизация на структурите и много активна работа по малките места, за да се справим с провокациите, бе категоричен Мараджиeв. По думите му тези избори ще са много трудни, заради желанието на опозицията за власт. Затова призова всички представители на ГЕРБ да се противопоставят открито на лъжите и измамите, които фабрикуват от БСП, защото загубата на евроизборите ще бъде пагубна за държавата.  \r\n„Знаем как се печелят избори, имаме опита за това“, бе категорична Гергана Трендафилова. Тя допълни, че близкият контакт с хората в малките населени места ще помогне те да не се доверяват на фалшивите новини, с които залива ефира БСП.", "date": "2019.02.19", "title": "Пловдив: Общинската организация на ГЕРБ – Марица номинира кандидати за евродепутати"}
{"url": "http://www.focus-news.net/news/2019/02/19/2625176/danail-kirilov-gerb-ako-bsp-iskreno-iskaha-promyana-na-tsik-mozheha-da-ya-napravyat-prez-dekemvri-ili-po-rano-no-te-izbraha-vazmozhno-nay-posledniya-moment.html", "text": "Ако БСП искрено искаха промяна на ЦИК, можеха да я направят през декември или по-рано, но те избраха възможно най-последния момент. Това каза председателят на правната комисия и депутат от ГЕРБ Данаил Кирилов в предаването „Сутрешен блок“ по  БНТ . Той обясни, че промените в състава на избирателната комисия ще се направят заради стабилността в страната. „Да се отговори на най-крайното обвинение, което може да се постави, срещу стабилността и интегритета на избирателна комисия“, допълни Кирилов. „Опонентът ни всячески се стреми да създаде основание да твърди, че изборите са опорочени, че има нещо грешно. Така той смята да оправдава загубата си в бъдеще. По тази причина са неизчерпаеми възможностите, той да навежда всякакви мними аргументи. В конкретния случай е точно това“, подчерта той.  „Ако БСП искрено искаха промяна на ЦИК, можеха да го направят през декември и преди декември, но те избраха възможно най-последния момент“, коментира председателят на правна комисия. „Ако ние бяхме казали през декември, започваме процедура на ЦИК, тогава нямаше само в България, но и извън България да се каже, ами то по правилата на Венецианската комисия това е лошо, няма да има достатъчно време ЦИК да се създаде“, отбеляза той. „Мандатът на този ЦИК изтича на 30 март. Имаме време да направим публична процедура за обсъждане и приемане на кандидатури, но при всички положения това предполага една нестабилност“, обясни депутатът от ГЕРБ. Той заяви, че сегашното ръководство на БСП няма доверие на част от състава на комисията, но според него това са си техни вътрешнопартийни проблеми и въпроси. „Ние много сме критикували през тези 5 години ЦИК. Особено, и с огледа на генезиса на ЦИК, с оглед на правилата за избор, които са в кодекса на Мая Манолова, но сега след 1 месец, като загрявка, като старт за следващите избори, ние ще правим избори за ЦИК“, допълни Данаил Кирилов.", "date": "2019.02.19", "title": "Данаил Кирилов, ГЕРБ: Ако БСП искрено искаха промяна на ЦИК, можеха да я направят през декември или по-рано, но те избраха възможно най-последния момент"}
{"url": "http://www.focus-news.net/news/2019/02/19/2625183/blic-sarbiya-srabskiyat-opozitsionen-lider-dragan-dzhilas-e-razgovaryal-sas-zaev-v-skopie-razbrali-sa-se-za-sotsialdemokratichesko-satrudnichestvo.html", "text": "Един от основателите на опозиционния „Съюз за Сърбия“, който е начело на антиправителствените протести в страната, в понеделник посети Северна Македония по покана на премиера Зоран Заев, пише  електронното издание на сръбския ежедневник Blic . \r\n„Заев и Джилас обсъдиха ситуацията в региона и подчертаха важността на усилията на всички, както на правителството, така и на опозицията, за подобряване на отношенията между двете страни и двата приятелски народа“, обявиха от „Съюза за Сърбия“. \r\nСпоред съобщението, сръбският опозиционен политик е честитил на македонския премиер постигането на историческото споразумение за името с Гърция и е подчертал, че той заслужено е намерил място сред номинираните за Нобелова награда за мир, заедно с гръцкия му колега Алексис Ципрас. \r\nОсвен това в съобщението се добавя, че двамата са разговаряли за актуалната ситуация в Сърбия, както и за двумесечните граждански протести в страната. \r\nИзхождайки от това, че споделят социалдемократическите ценности, Заев и Джилас са се договорили за сътрудничество между оглавявания от премиера Социалдемократически съюз на Македония (СДСМ) и организацията, която сръбския опозиционер ще формира в близкото бъдеще, се казва в изявлението на „Съюза за Сърбия“. \r\nПревод и редакция:", "date": "2019.02.19", "title": "Blic (Сърбия): Сръбският опозиционен лидер Драган Джилас е разговарял със Заев в Скопие, разбрали са се за социалдемократическо сътрудничество"}
{"url": "http://www.focus-news.net/news/2019/02/19/2625187/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. \r\nВенцеслав ИЛЧЕВ", "date": "2019.02.19", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/02/19/2625165/spetsializiraniyat-apelativen-sad-gleda-myarkata-na-evgeniya-baneva.html", "text": "Специализираният апелативен съд гледа мярката на Евгения Банева, предаде  Нова телевизия . Миналата седмица съдът я остави в ареста, тъй като счете, че има възможност, ако бъде пусната на свобода, да се укрие или да извърши друго престъпление. А преди последното  съдебното заседание Банева  коментира желанието си да се кандидатира за евродепутат.", "date": "2019.02.19", "title": "Специализираният апелативен съд гледа мярката на Евгения Банева"}
{"url": "http://www.focus-news.net/news/2019/02/19/2625192/sport-liderat-v-bundesligata-borusiya-dortmund-zavarshi-00-s-posledniya-nyurnberg.html", "text": "Лидерът в германската Бундеслига Борусия (Дортмунд) завърши наравно 0:0 като гост на последния в класирането Нюрнберг в последния мач от 22-ия кръг на шампионата и допусна Байерн Мюнхен да се доближи на само 3 точки от върха. Домакините остават на последното 18-о място.", "date": "2019.02.19", "title": "Спорт: Лидерът в Бундеслигата Борусия Дортмунд завърши 0:0 с последния Нюрнберг"}
{"url": "http://www.focus-news.net/news/2019/02/19/2625193/blagoevgrad-17-uchebni-zavedeniya-uchastvat-v-sportnite-distsiplini-v-initsiativata-uchenicheski-igri-2019.html", "text": "17 учебни заведения участват в спортните дисциплини в инициативата „Ученически игри 2019“. Това съобщиха от пресцентъра на  Община Благоевград . Първият етап на „Ученически игри  2019“ в Благоевград вече започна. Игрите започнаха на 12 февруари, като вече се проведоха финалите в шахмата, където ПМГ „Сергей Корольов“ стана шампион. Играха се и финали в хандбала, където първо място взеха III ОУ „Димитър Талев“ в категория  5 - 7 клас. В категория 8 - 10 клас спечелиха ПМГ „Сергей Корольов“, а в 11-12 клас - НХГ „Св. св. Кирил и Методий“. Спортната инициатива ще продължи до 19 март, като в последния ден ще са състезанията по лека атлетика. Състезанията по време на „Ученически игри“  се провеждат в СК „Пирин“ и  спортна зала „Скаптопара“.  \r\nОбщо 17 учебни заведения взимат участие в спортните дисциплини в инициативата на Община Благоевград.  Учениците са разделени в три възрастови групи- от 5 до 7 клас, от 8 до 10 клас и 11-12 клас. Спортовете, в които децата на Благоевград мерят своите съобразителност, умения, бързина и сили са лека атлетика, футбол, баскетбол, волейбол, хандбал, тенис на маса, бадминтон и шахмат. \r\nПобедителите от общинския етап продължават с участие в зонални и национални първенства. Всички победители ще получат купи, грамоти и медали от кмета на община Благоевград д-р Атанас Камбитов. \r\n„Ученически игри“ са основна изява в областта на ученическия спорт. Те създават условия за практикуване на спорт и сформиране на училищни отбори чрез доброволно участие в организирани форми на спортно- състезателна дейност.", "date": "2019.02.19", "title": "Благоевград: 17 учебни заведения участват в спортните дисциплини в инициативата „Ученически игри 2019“"}
{"url": "http://www.focus-news.net/news/2019/02/19/2625190/v-sadebnata-palata-shte-se-provede-brifing-na-spetsializiranata-prokuratura-i-mvr-vav-vrazka-s-razsledvaniyata-po-izdavaneto-na-telk-resheniya-s-nevyarno-sadarzhanie.html", "text": "От 14.00 часа в залата за пресконференции в столичната Съдебна палата ще се проведе брифинг на Специализираната прокуратура и МВР. Това съобщиха от пресцентъра на  Апелативна специализирана прокуратура . Заместникът на главния прокурор Иван Гешев и главният секретар на МВР Ивайло Иванов ще предоставят информация за разследванията по издаването на ТЕЛК решения с невярно съдържание. Прокурор Лидия Манолова и директорът на ГДБОП Ивайло Спиридонов ще дадат подробности за досъдебното производство на Специализираната прокуратура срещу лекари от Варна.", "date": "2019.02.19", "title": "В Съдебната палата ще се проведе брифинг на Специализираната прокуратура и МВР във връзка с разследванията по издаването на ТЕЛК решения с невярно съдържание"}
{"url": "http://www.focus-news.net/news/2019/02/19/2625194/ministar-temenuzhka-petkova-shte-uchastva-v-petata-ministerska-sreshta-na-konsultativniya-savet-za-yuzhniya-gazov-koridor-v-azerbaydzhan.html", "text": "Министърът на енергетиката Теменужка Петкова ще участва в петата министерска среща на Консултативния съвет за Южния газов коридор на 20 февруари 2019 г. в гр. Баку, Азербайджан. Това съобщиха от пресцентъра на  Министерство на енергетиката . Участниците в конференцията ще обсъдят напредъка по реализацията на Южния газов коридор, както и енергийната свързаност в региона на Югоизточна Европа. В рамките на събитието се очаква Петкова да се срещне с министърa на енергетиката на Република Азербайджан г-н Парвиз Шахбазов, както и със съпредседателя на двустранната комисия за икономическо сътрудничество – министъра на селското стопанство г-н Инам Керимов.", "date": "2019.02.19", "title": "Министър Теменужка Петкова ще участва в петата министерска среща на Консултативния съвет за Южния газов коридор в Азербайджан"}
{"url": "http://www.focus-news.net/news/2019/02/19/2625197/varna-dvizhenieto-po-avtomagistrala-cherno-more-ot-km-0-do-km-8-se-osashtestvyava-dvuposochno-v-edno-platno-v-posoka-burgas-poradi-remontni-deynosti.html", "text": "Пътните настилки в областта са предимно сухи. Условията са подходящи за пътувания, предаде репортер на  Радио „Фокус“ – Варна . Движението по автомагистрала „Черно море“ от км 0 до км 8 се осъществява двупосочно в едно платно в посока Бургас поради ремонтни дейности. Придвижването се осъществява при пълно затваряне на платното в посока Варна и се пренасочва в платното за Бургас. Движението в участъка Кранево – Варна при км 83 е ограничено за движение на МПС над 10 т. Към момента няма информация за временно въведени ограничения за движение на МПС по пътните артерии от и към Варна. \r\nСияна БУХЛАРСКА", "date": "2019.02.19", "title": "Варна: Движението по автомагистрала „Черно море“ от км 0 до км 8 се осъществява двупосочно в едно платно в посока Бургас поради ремонтни дейности"}
{"url": "http://www.focus-news.net/news/2019/02/19/2625196/api-shofyorite-tryabva-da-se-dvizhat-s-povisheno-vnimanie-po-pat-lukovit-yablanitsa-v-rayona-na-paten-vazel-koritna-zaradi-remontni-raboti.html", "text": "Поради ремонтни работи от км 156 до км 157 на път І-3 Луковит – Ябланица в района на пътен възел \"Коритна\" е необходимо шофьорите да се движат с повишено внимание и съобразена скорост. Това съобщиха от пресцентъра на  Агенция „Пътна инфраструктура“ .", "date": "2019.02.19", "title": "АПИ: Шофьорите трябва да се движат с повишено внимание по път Луковит – Ябланица в района на пътен възел \"Коритна\" заради ремонтни работи"}
{"url": "http://www.focus-news.net/news/2019/02/19/2625199/gabrovo-vtoroto-izdanie-na-kataloga-gabrovski-sokayni-shevitsi-e-veche-v-prodazhba.html", "text": "Преиздадоха каталога „Габровски сокайни шевици“. Вторият екземпляр вече е в продажба, съобщават за  Радио „Фокус“ – Велико Търново  от Община Габрово. Причината е големият интерес, който предизвика първото издание на книгата. Тя е съвместен проект на Общината и Регионален исторически музей – Габрово. Всички, които искат да притежават ценното издание, могат да го купят на място в музея. Цената на каталога е 20 лева.  \r\nВ каталога е представена колекция от общо 73 шевици, съхранявани в Регионален исторически музей – Габрово, Регионален етнографски музей на открито „Етър” и Музей на архитектурно-исторически резерват „Боженци”. Писаните шевици са 31, ажурните – 32, тъканите – 7 и иновираните – 3. Датировката на изработката приблизително може да бъде отнесена от края на XVIII  и началото на XIX век, а шевиците от МАИР „Боженци“ от първата половина на XX век. \r\nИзданието ще даде възможност на специалисти, изследователи, любители на традиционната везба и на широката публика да се запознаят с красотата и спецификата на сокайната шевица. \r\nНадежда КРЪСТЕВА", "date": "2019.02.19", "title": "Габрово: Второто издание на каталога „Габровски сокайни шевици“ е вече в продажба"}
{"url": "http://www.focus-news.net/news/2019/02/19/2625182/pazardzhik-v-panagyurishte-shte-badat-otbelyazani-146-godini-ot-obesvaneto-na-vasil-levski.html", "text": "В града ще бъдат отбелязани 146 години от обесването на Васил Левски с различни прояви. Това съобщи за  Радио „Фокус“ – Пазарджик  Радка Костуркова от Община Панагюрище. В църквата „Свето Въведение Богородично“ ще бъде отслужена заупокойна панихида в памет на Йеродякон Игнатий. В 11.00 часа пред паметната плоча на Васил Левски започва поклонение и полагане на цветя. В 16.00 часа в Театър Дом-паметник, в голямата зала, Родопски драматичен театър „Николай Хайтов“ – Смолян ще представи камерния спектакъл „Последната изповед на Апостола“ по едноименната книга на Светозар Казанджиев. \r\nВаня НИКОЛОВА", "date": "2019.02.19", "title": "Пазарджик: В Панагюрище ще бъдат отбелязани 146 години от обесването на Васил Левски"}
{"url": "http://www.focus-news.net/news/2019/02/19/2625189/kyustendil-v-regionalna-biblioteka-emanuil-popdimitrov-shte-se-provede-initsiativata-urok-za-levski.html", "text": "В Регионална библиотека „Емануил Попдимитров” ще се проведе инициативата „Урок за Левски”. Това съобщи за  Радио „Фокус” – Кюстендил  София Пейчева, директор на Регионална библиотека „Емануил Попдимитров” – Кюстендил. Събитието ще започне от 10.00 часа в отдел „Изкуство” на културния институт. Участници в събитието ще бъдат четвъртокласниците от Основно училище „Професор Марин Дринов”. С помощта на сайта „Уча се” ще бъде проведен урок за Васил Левски. Ще бъде открита и изложбата „Посветен на Отечеството”, която Националната библиотека „Св. св. Кирил и Методий” създаде по повод 180-годишнината от рождението му. „Това е шанс за повече хора да се докоснат до ценни библиографски документи за човека, посветил себе си и целия си живот на Отечеството”, каза София Пейчева. \r\nВенцеслав ИЛЧЕВ", "date": "2019.02.19", "title": "Кюстендил: В Регионална библиотека „Емануил Попдимитров” ще се проведе инициативата „Урок за Левски”"}
{"url": "http://www.focus-news.net/news/2019/02/19/2625185/dots-rumyana-kolarova-politolog-parvonachalnata-promyana-na-ik-vloshavashe-obstanovkata-neizbezhno-e-vrashtaneto-na-bsp-v-parlamenta-vaprosat-e-koga-shte-se-sluchi-tova.html", "text": "Първоначалната промяна на ИК влошаваше обстановката, неизбежно е връщането на БСП в парламента, въпросът е кога ще се случи това, прогнозира за сутрешния блок „Добро утро, България“ на  Радио „Фокус“  политологът доц. Румяна Коларова. „Влощава се обстановката, не само заради това, че втората по големина партия напуска парламента, открито декларирайки това, че не може да приеме, че за нея дори са недопустими промените, които се правят, но също и защото всичките тези промени се случиха по един наистина странен начин в рамките на парламента. Начин, които е симптоматичен за механизмите, чрез които се гарантира парламентарно мнозинство при сега съществуващата коалиционна формула. На първия ход безспорно, не бих казала, че процесите излизаха извън стандартите на демократичната политика, но със сигурност се генерираше много тежко напрежение и очевидна липса на консенсус. Сега ще видим втория ход как ще бъде извършен“, коментира Румяна Коларова. Тя каза още, че въпросът е не, че промените се гласуваха за една нощ, а че бяха гласувани без адекватно публично обсъждане. Бързата реакция на премиера Борисов използва енергията, която БСП акумулира с решението си за напускане на парламента и ги извади от равновесие. Въпросът е кога левицата ще се върне обратно в Народното събрание така, че да не остане губеща страна, добави политологът. \r\nЕлеонора ЧОЛАКОВА", "date": "2019.02.19", "title": "Доц. Румяна Коларова, политолог: Първоначалната промяна на ИК влошаваше обстановката, неизбежно е връщането на БСП в парламента, въпросът е кога ще се случи това"}
{"url": "http://www.focus-news.net/news/2019/02/19/2625191/yuriy-aslanov-sotsiolog-vloshena-e-politicheskata-obstanovka-sled-promenite-v-izbornoto-zakonodatelstvo-otkroyavat-se-dva-vaprosa-za-pravovata-darzhava-i-zakonnostta.html", "text": "Влошена е политическата обстановка след промените в изборното законодателство, открояват се два въпроса на правовата държава и законността. Това каза за сутрешния блок „Добро утро, България“ на  Радио „Фокус“   социологът Юрий Асланов. „Това са въпросите за избора на нова ЦИК, чийто мандат изтича през март и вторият въпрос е да се приложи законът, приет през 2015 г., за внедряване на машинно гласуване във всички избирателни секции. И по двата въпроса се направиха някакви странни и нелегитимни договорки извън формата на управляващата коалиция по непубличен начин. По тези два въпроса просто трябва да се приложи законът. Ако ние наистина се смятаме за правова държава и уважаваме законността, Народното събрание има 2 варианта на поведение – или да отмени тези закони и да приеме нови, или да ги приложи“, коментира Юрий Асланов. Юрий Асланов каза още, че са важни и другите две условия, поставени от БСП за връщането им в парламента – промяната на мнозинството за вземане на решение в избирателните комисии и отмяна на правото на гражданите за подаване на касационни жалби към съда за изборния резултат. Струва си да се поддържа натиска към управляващите да направят отстъпки и по тях, добави социологът.  \r\nЕлеонора ЧОЛАКОВА", "date": "2019.02.19", "title": "Юрий Асланов, социолог: Влошена е политическата обстановка след промените в изборното законодателство, открояват се два въпроса за правовата държава и законността"}
{"url": "http://www.focus-news.net/news/2019/02/19/2625184/smolyan-uchilishta-ot-oblastta-s-patron-vasil-levski-shte-uchastvat-v-sastezanie-lavski-skok-po-povod-146-godini-ot-gibelta-na-apostola.html", "text": "За поредна година Смолян ще бъде домакин на регионално ученическо състезание „Лъвски скок”. Това съобщиха от  Регионалното управление на образованието – Смолян . Състезанието ще се проведе в Спортна зала „Величко Чолаков“ от 10.30 часа в чест патронния празник на училищата, носещи името на Апостола: ППМГ „Васил Левски” – Смолян, ОУ ”Васил Левски” – с. Чавдар, ОУ ”Васил Левски” – с. Змеица от  община Доспат, ОУ ”Васил Левски” – с. Ерма река, ОУ ”Васил Левски” – Златоград, ОУ ”Васил Левски” – с. Боровина, общ. Мадан, ОУ ”Васил Левски” – с. Средец, община Неделино и УО „Васил Левски“ –  Девин и по повод 146 години от гибелта на Апостола на свободата – Васил Левски. \r\nИменно възпитаниците на тези училища и ученическо общежитие ще вземат участие в надпреварите. В състезанието „Лъвски скок” учениците са разпределени в четири възрастови групи, като училищата имат право да участват като един отбор от І и ІІ група или като един отбор от ІІІ и ІV група. В първите две групи  участват по 4 състезатели от всяка възрастова група /2 момичета и 2 момчета/ от едно училище. \r\nЗа дисциплината „Щафета с преодоляване на препятствия”, участват 8 състезатели от двете възрастови групи  І и ІІ (4 момичета и 4 момчета) от едно училище. В дисциплината „Совалково бягане“, участват 8 състезатели от двете възрастови групи  – ІІІ и ІV (4 момичета и 4 момчета) от едно училище. Класирането е индивидуално и отборно. Училището събрало най-много точки, от двете дисциплини във възрастовите групи, печели купата „Лъвски скок”. \r\nОрганизатори на състезанието са Общобългарски комитет ”Васил Левски”, Община Смолян, Регионално управление на образованието-Смолян и ППМГ „Васил Левски“ – Смолян. Мероприятието ще премине под егидата на кмета на Община Смолян,  Николай Мелемов.", "date": "2019.02.19", "title": "Смолян: Училища от областта с патрон Васил Левски ще участват в състезание „Лъвски скок“ по повод 146 години от гибелта на Апостола"}
{"url": "http://www.focus-news.net/news/2019/02/19/2625200/pregled-na-osnovnite-temi-vav-varnenskiya-pechat.html", "text": "„Влезе в сила такса „Паяк“, пише на първа страница вестник  „Черно море“ . „Ако водачът свари репатриращият автомобил да вдига колата му, ще трябва да плати на място между 30 и 40 лв. за освобождаването ѝ\", пише още в статията. Решението е на Общинския съвет във Варна и влезе в сила на 18 февруари, съобщи Младен Иванов, управител на общинското предприятие „Паркинги и синя зона“. Досега при подобна ситуация шофьорите не дължаха такса. Това се прави за покриване на разходите на общинското предприятие, уточни Иванов“, се казва още в изданието. „Задържаха лекари заради фалшиви ТЕЛК решения“, пише на трета страница на вестника. „Лекари са арестувани във Варна при операция на ГДБОП и прокуратурата. Акцията е част от разследване на схеми за издаване на решения на ТЕЛК на хора, които всъщност не са болни, съобщи БНР. Според неофициална информация задържаните са над 10, като сред тях има лекари от комисии на ТЕЛК в града, както и работещи във варненски болници. Според една от версиите в центъра на схемата била лекарка невролог от Добрич. Тя е изписвала лекарствата, които нейните колеги от ТЕЛК са предлагали на пациентите си“, допълва изданието. „Живопис на Валентина Владова реди Градската галерия“, се казва още във вестник „Черно море“. „Ценителите на изобразителното изкуство от Варна могат да разгледат от 19 февруари изложбата живопис на Валентина Владова, която представя Градската художествена галерия. Откриването е от 18 ч. Валентина Владова е родена през 1959 г. Завършила е Софийския университет „Св. Климент Охридски“. Филолог, с особени интереси в областта на естетиката, философията, историята и теорията на изкуството. Преподавател е по български език и литература. Ще бъдат експонирани 25 творби, рисувани от 2010 до 2019 г. Изложбата живопис представя провокацията на Словото-Сътворение и Цвета- Сътворение, посочват организаторите. Там, където свършват думите, започват цветовете. Маслената живопис използва пластичните възможности на отпечатъка и рисунката“, пише още в изданието.", "date": "2019.02.19", "title": "Преглед на основните теми във варненския печат"}
{"url": "http://www.focus-news.net/news/2019/02/19/2625203/blagoevgrad-mazh-e-arestuvan-sled-strelba-s-orazhie-v-tsiganskata-mahala-na-grada.html", "text": "Мъж е арестуван след стрелба с оръжие в циганската махала на Благоевград. Инцидентът е станал тази сутрин, съобщи за  Радио „Фокус“ – Пирин  говорителят на Областна дирекция на МВР – Благоевград Йорданка Шаркова. При инцидента няма пострадали. \r\nЛивия НИНОВА", "date": "2019.02.19", "title": "Благоевград: Мъж е арестуван след стрелба с оръжие в циганската махала на града"}
{"url": "http://www.focus-news.net/news/2019/02/19/2625204/gabrovo-54-godishen-mazh-e-zadarzhan-za-uchastie-v-telefonni-izmami.html", "text": "54-годишен мъж е задържан за участие в телефонни измами. Това съобщиха от пресцентъра на  МВР . Активните оперативни действия са предприети в рамките на образувани досъдебни производства във връзка със сигнали за 20 телефонни измами, извършени в периода 20 юли 2018 г.– 3 януари 2019 г. Жертви на престъпленията са жители на Габрово, Севлиево и Трявна, ощетени с общо 107 320 лв., 22 425 евро, 265 щатски долар, 400 турски лири и юбилейни монети.   \r\nПри проведеното активно разследване криминалистите на ОДМВР - Габрово били подпомогнати с оперативна информация от колегите си в Ловеч. В резултат на професионално планираните действия в района на Габрово те задържали 54-годишен местен жител, изпълнявал ролята на куриер в престъпната схема. След престоя му в полицейския арест в рамките на 24 часа, с решение на прокуратурата, на мъжа е наложена мярка „Подписка“.  \r\nРаботата по изясняване и документиране на цялостната престъпна дейност продължава под наблюдението на прокуратурата.", "date": "2019.02.19", "title": "Габрово: 54-годишен мъж е задържан за участие в телефонни измами"}
{"url": "http://www.focus-news.net/news/2019/02/19/2625201/sakam-da-kazham-makedoniya-politsiyata-pazi-po-24-chasa-tabelite-sas-severna-makedoniya-za-da-ne-gi-izpochupyat-i-izdraskat-kato-tezi-za-magistrala-priyatelstvo.html", "text": "Новите крайпътни табели с новото име Северна Македония, които бяха поставени на граничните пунктове миналата сряда, са охранявани денонощно. Полицията поставя часови и през нощта, заради опасността те да бъдат свалени, надраскани или откраднати и продадени като скрап, съобщава  скопското електронно издание „Сакам да кажам“ . \r\nОфициално, на граничните пунктове и така има постоянна охрана от граничари, които са там не само заради табелите с новото име на Македония, но и защото трябва да се внимава за свободното придвижване на хора в гранични регион. \r\nНеофициално полицаите имат задачата да стоят пред новопоставените табели, като се има предвид, че противниците на новото име на държавата заплашиха да направят на указателите със Северна същото, което направиха с тези на магистралата „Приятелство“. \r\nМного скоро след промяната на старите пътни табели с „Александър Велики“ на „Приятелство“, като първи ход за изграждане на доверие с Република Гърция, всички до една бяха издраскани със спрей и съборени. \r\nДосега не са намерени извършителите. \r\nПревод и редакция:", "date": "2019.02.19", "title": "„Сакам да кажам“ (Македония): Полицията пази по 24 часа табелите със Северна Македония, за да не ги изпочупят и издраскат, като тези за магистрала „Приятелство“"}
{"url": "http://www.focus-news.net/news/2019/02/19/2625195/volen-siderov-ataka-temata-za-preferentsiite-beshe-isterizirana.html", "text": "Темата за преференциите беше истеризирана. Това каза председателят на ПГ на „Обединени патриоти“ и лидер на ПП „Атака“ Волен Сидеров пред журналисти преди Коалиционния съвет, предаде репортер на  Агенция „Фокус“ . „За мен темата за преференциите не е много важна. Съжалявам, че те беше истеризирана, от БСП най-вече, защото те го нарекоха дори „демокрацията е заклана“. Те използваха страшни кървави образи”, посочи той. „Преференцията не е най-важното нещо, тя е част от техниката. По-важното е какви хора ще бъдат избрани, какви хора ще заемат позиции“, отбеляза Сидеров. „За мен е важно какви пари са декларирали нашите евродепутати. Ако може да отделят поне част от тях за един фонд, който подготвям с юристи за болни деца и деца-таланти, защото научих, че някои от тях са спестили по 4,5 млн., други по 1,5 млн. Явно тази битка за евродепутатството се оказва един сериозен бизнес, и аз ще се обърна с призив към всички, които ще се кандидатират за евродепутати през тази година, да декларират, че ще даряват по-голямата част от заплатите си. Това са над 20 хил. заплата“, коментира лидерът на „Атака“.", "date": "2019.02.19", "title": "Волен Сидеров, „Атака”: Темата за преференциите беше истеризирана"}
{"url": "http://www.focus-news.net/news/2019/02/19/2625206/vidin-dvama-18-godishni-mladezhi-sa-zadarzhani-za-poboy-na-69-godishna-zhena-v-selo-dinkovo.html", "text": "Двама 18-годишни младежи са задържани за побой на 69-годишна жена в село Динково. Това съобщиха от  ОДМВР - Видин . Те са арестувани на 18 февруари с прокурорско постановление за срок до 72 часа. Те са от селата Динково и Дондуково и са обвиняеми по досъдебното производство за извършен грабеж на парична сума след нанесен побой на 69-годишна жена в дома ѝ. Престъпното посегателство е осъществено рано сутринта на 17 февруари. На 18 февруари младежите са приведени в следствения арест. В хода на проведеното по случая разследване криминалисти установили съпричастността им още един грабеж, който не е бил заявен в полицията. Разследващите изяснили, че на 15 февруари двамата, след употреба на сила, отнели златен пръстен, ръчен часовник, верижка и портмоне с 20 лева от дома на 75-годишна жена в Дреновец. Вчера по случая в РУ - Белоградчик е образувано досъдебно производство.", "date": "2019.02.19", "title": "Видин: Двама 18-годишни младежи са задържани за побой на 69-годишна жена в село Динково"}
{"url": "http://www.focus-news.net/news/2019/02/19/2625205/mvr-dvama-dushi-sa-zaginali-a-9-sa-raneni-pri-katastrofi-v-stranata-prez-izminaloto-denonoshtie.html", "text": "Двама души са загинали, а 9 са ранени при 9 тежки катастрофи в страната през изминалото денонощие. Това съобщиха от пресцентъра на  МВР . В столицата са станали 37 леки пътни инцидента, при които няма пострадали. \r\nОт началото на годината са станали 685 катастрофи, при които са загинали 58 души, а 857 са пострадали.", "date": "2019.02.19", "title": "МВР: Двама души са загинали, а 9 са ранени при катастрофи в страната през изминалото денонощие"}
{"url": "http://www.focus-news.net/news/2019/02/19/2625210/dimitar-margaritov-kzp-imame-i-shte-imame-vse-po-efektivni-mehanizmi-za-kontrol-i-za-sanktsionirane-pri-ustanovyavane-na-narusheniya-v-elektronnata-targoviya.html", "text": "Стремим се да проверяваме адекватно всеки един проблем, който е адресиран към нас от потребители, пазаруващи в интернет. Това каза председателят на Комисията за защита на потребителите (КЗП) Димитър Маргаритов пред Novini.bg, съобщиха от пресцентъра на  КЗП . Той отбеляза, че жалбите срещу електронни магазини зачестяват в последните години, което се дължи основно на ръста на продажбите в тази среда – с около 30% на годишна база. Но все още преобладаващата част – повече от три четвърти от постъпващите в КЗП оплаквания касаят конвенционалната търговия.      \r\nМаргаритов обобщи най-честите оплаквания по повод онлайн покупки. „Свързани са с нарушаването на основните потребителски права – забавяне на доставки, непризнаване правото на отказ в 14-дневния срок след получаването на стоката и пр.”, посочи Маргаритов. Той добави, че понякога се установяват и административни нарушения, свързани основно с липсата на информация за самия търговец или предлаганите за продажба продукти.  \r\nПредседателят на КЗП даде и практически съвети за потребителите, които пазаруват онлайн. „Важно е да преглеждат внимателно съдържанието на електронния магазин, да се уверят, че я има базовата информация за връзка с този, който администрира съответния магазин, че могат да осъществят директен контакт, да зададат допълнителни въпроси, ако не всичко е ясно. Да се проверява какъв е произходът на търговеца, който е регистрирал своя домейн, защото невинаги това, че окончанието е .com, .eu или дори .bg означава, че търговецът е базиран в съответното пространство, което първоначално асоциираме с тези окончания”, обърна внимание Маргаритов.  \r\n„Съществуват справочни портали, като например Who.is, където при въвеждането на данните на електронния търговец, можете да получите информация коя е държавата на неговия произход”, напомни Маргаритов. И добави, че това много по-лесно би могло да ориентира потребителите какви са правилата и действат ли всички съществуващи в европейското законодателство предимства по отношение на този търговец. „Когато сме добре ориентирани, по-трудно бихме могли да станем жертва на нелоялни търговски практики”, каза още той.  \r\nПри проблеми във връзка с покупки през интернет потребителите могат да разчитат на съдействието на КЗП. „Ние сме насреща, за да установим каква е фактическата обстановка и при нарушения да се намесим, налагайки санкция”, заяви Маргаритов.  \r\nСъществува и онлайн платформа за решаване на такъв тип проблеми с трансграничен характер. „Тя не изисква особено усилие от страна на потребителите за събиране и предоставяне на документи, а също и да ходят в офиси, където да се развива това производство – то върви изцяло през интернет, както и му се полага, досежно електронната търговия”, обясни председателят на КЗП. „Имаме и ще имаме все по-ефективни механизми за контрол и за санкциониране при установяване на нарушения”, завърши той.", "date": "2019.02.19", "title": "Димитър Маргаритов, КЗП: Имаме и ще имаме все по-ефективни механизми за контрол и за санкциониране при установяване на нарушения в електронната търговия"}
{"url": "http://www.focus-news.net/news/2019/02/19/2625198/predsedatelyat-na-parlamenta-tsveta-karayancheva-i-narodni-predstaviteli-shte-uchastvat-vav-vazpomenatelnata-tseremoniya-v-sofiya-po-povod-146-godini-ot-gibelta-na-vasil-levski.html", "text": "Председателят на Народното събрание Цвета Караянчева и народни представители ще участват във възпоменателната церемония пред паметника на Васил Левски в София. Това съобщиха от пресцентъра на  Народното събрание . Поклонението по повод 146 години от гибелта на Апостола на свободата ще започне от 18.00 часа.", "date": "2019.02.19", "title": "Председателят на парламента Цвета Караянчева и народни представители ще участват във възпоменателната церемония в София по повод 146 години от гибелта на Васил Левски"}
{"url": "http://www.focus-news.net/news/2019/02/19/2625208/pp-gerb-grazhdanski-dialog-po-tema-obrazovanie-shte-se-provede-v-samokov-na-20-fevruari.html", "text": "ПП ГЕРБ организира граждански диалог на тема образование. Това съобщиха от пресцентъра на  партията . Събитието ще се проведе на 20 февруари - сряда от 16.00 часа в гр. Самоков, х-л Арена, етаж 5, заседателна зала. Форумът е част от платформата за граждански диалог „Европа в нашия дом”. Участие в него ще вземат Галя Георгиева - областен координатор на ГЕРБ – София област, Галя Захариева – член на комисията по образование и наука в 44-то Народно събрание Валентин Милушев народен представител от ГЕРБ - София област. Поканени за участие във форума са и  Деница Сачева – зам.-министър на образованието и науката, Росица Иванова – директор на РУО – София Регион. Гражданският диалог е отворен за всички представители на образователните институции и гражданите.", "date": "2019.02.19", "title": "ПП ГЕРБ: Граждански диалог по тема образование ще се проведе в Самоков  на 20 февруари"}
{"url": "http://www.focus-news.net/news/2019/02/19/2625212/sliven-dvama-dushi-sa-zadarzhani-za-telefonna-izmama-za-okolo-2-000-leva.html", "text": "Двама души са задържани за телефонна измама за около 2 000 лева. Това съобщиха от  ОДМВР – Сливен . Криминалисти на Районно управление – Сливен са задържали съучастници в телефонна измама и са върнали пари и ценности на 81-годишна жена. Измамата е станала на 14 февруари. Жена на 81 години от град Сливен е въведена в заблуждение, че помага на органите на реда, при което е хвърлила през терасата парична сума в размел на 500 лева и златни накити, всичко на стойност около 2 000 лева. След получаване на сигнала и предприетите незабавни издирвателни действия полицейските служители са задържали 48-годишната П.К. и 28-годишния Г.Д. и двамата от село Овчи кладенец, общ. Ямбол. Двамата са направили пълни самопризнания. В тях са намерени парите и златните накити, които са иззети и върнати на потърпевшата. Работата по документиране на цялостната престъпна дейност на двамата продължава.", "date": "2019.02.19", "title": "Сливен: Двама души са задържани за телефонна измама за около 2 000 лева"}
{"url": "http://www.focus-news.net/news/2019/02/19/2625202/volen-siderov-ataka-po-vazhen-vapros-e-pravitelstvoto-da-izpalni-mandata-si-dokray-a-ne-kak-obedineni-patrioti-shte-se-yavim-na-izbori.html", "text": "По-важен въпрос е правителството да изпълни мандата си докрай, а не как „Обединени патриоти“ ще се явим на избори. Това каза председателят на ПГ на „Обединени патриоти“ и лидер на ПП „Атака“ Волен Сидеров пред журналисти преди Коалиционния съвет, предаде репортер на  Агенция „Фокус“ . Попитан заедно ли ще се явят „Обединени патриоти“ на избори, той отговори: „Надявам се да стане ясно. Аз месеци наред настоявах на моите партньори, това нещо да го кажат, но те отбиваха този въпрос“.  \r\nСидеров заяви, че лично за него това не е най важният въпрос. „По-важното е тримата от патриотичния съюз да успеем да кажем ясно - както и да се явим на избори, това няма да се отрази на управлението. Управленският мандат да бъде изкаран докрай, нека Борисов поне веднъж да завърши мандата си докрай, ние сме подписали програма за управление. И това да бъде спазено“, подчерта Сидеров.  \r\nОтносно кандидатурата на Валери Симеонов за евродепутат, лидерът на ПП „Атака“ заяви, че всеки може да се кандидатира и всяка партия има право да издигне водач, въпросът е на коя евролиста. „Аз разбрах, че организации на ВМРО номинират Джамбазки за евроводач, но пак не е ясно на коя листа. За сега не мога да кажа как ще се явяваме с ВМРО и НФСБ - дали заедно, дали по отделно или в други формати“, уточни Сидеров.", "date": "2019.02.19", "title": "Волен Сидеров, „Атака”: По-важен въпрос е правителството да изпълни мандата си докрай, а не как „Обединени патриоти“ ще се явим на избори"}
{"url": "http://www.focus-news.net/news/2019/02/19/2625214/ivan-totev-kmet-na-plovdiv-s-usileni-tempove-teche-rekonstruktsiyata-na-ploshtad-tsentralen.html", "text": "С усилени темпове тече реконструкцията на площад „Централен“. Това съобщи кметът на Пловдив Иван Тотев, предаде репортер на  Радио „Фокус”- Пловдив . Обновяването е на цялото площадно пространство и в подлеза на улица „Гладстон“. „От десетилетия на тези два възлови за града обекти не са правени ремонти”, каза Тотев. Зоните около дърветата ще бъдат оформени с цветарници, отводнени са археологическите разкопки, подготвя се основата за водните пространства. Проектът предвижда обособено площадно пространство със запазване на археологическите разкопки. Връзката към форум Запад ще се осъществява с плавни преминавания. Предвиждат се и зелени площи, като един вид продължение на Цар Симеоновата градина. Най-южната част – в поредицата от антични магазини, от страната на паметника на Гюро Михайлов, ще се превърне в ниско водно огледало с идеята да даде повече прохлада в топлите дни. „Обмисля се процедура по ЗОП за проектиране на форум Юг и форум Изток за експониране на археологическите открития”, каза още пловдивският кмет. „Продължава и работата по мащабното обновяване на подлеза на ул. „Гладстон“, където се поставя хидроизолация и се извършват необходимите строителни дейности. Подземното съоръжение не е основно ремонтирано от построяването му”, каза още Иван Тотев. \r\nЦветана ТОНЧЕВА", "date": "2019.02.19", "title": "Иван Тотев, кмет на Пловдив: С усилени темпове тече реконструкцията на площад „Централен“"}
{"url": "http://www.focus-news.net/news/2019/02/19/2625217/sliven-25-godishen-mazh-si-e-schupil-rakata-v-proizvodstven-tseh-v-industrialnata-zona-na-grada.html", "text": "На 18 февруари в РУ-Сливен е получен сигнал за възникнал инцидент с пострадал при работа в производствен цех в индустриалната зона на град Сливен. Това съобщиха от Областната дирекция на  МВР – Сливен . Пострадалият е на 25 години от град Сливен, той е откаран в МБАЛ „Д-р Ив.Селимински“ с фрактура на ръката и настанен за лечение без опасност за живота. По случая е образувано досъдебно производство.", "date": "2019.02.19", "title": "Сливен: 25-годишен мъж си е счупил ръката в производствен цех в индустриалната зона на града"}
{"url": "http://www.focus-news.net/news/2019/02/19/2625215/plovdiv-zapochna-rekonstruktsiyata-na-novata-galeriya-na-ulrayko-daskalov.html", "text": "Започна реконструкцията на новата галерия на ул.„Райко Даскалов“ (бившият магазин „Детмаг“), предаде репортер на  Радио „Фокус” - Пловдив . Предвижда се това да бъде ново пространство за култура в Пловдив с нови възможности за събития. Ремонтните дейности трябва да приключат до средата на лятото. Предвидено е да има асансьор за по-тежките експонати – статуи, или картини. Три са нивата за новото пространство – един подземен и два надземни. Климатичната инсталация ще е с възможности за регулиране на влажността и температурата, акустични тавани, шумопоглъщащи стени. \r\n„Общината очаква предложения за име на новата галерия“, съобщи кметът Иван Тотев. По думите му до сряда се очаква и докладът за пространството под стълбите на Каменица, проект по който също ще се работи. \r\nКметът припомни, че на 7 март ще се проведе среща с пловдивската общественост, за да се говори как да бъдат използвани различните културни пространства в града, за да има живот в тях, с участие на повече артисти. Ще бъде обсъдено още как в културния календар на Пловдив да има повече събитията, които да се случват. \r\nПо думите на Иван Тотев, очаква се до лятото да бъдат готови много от обектите, свързани с Европейска столица на културата – галериите на ул. „Гладстон“ 32, ул. „Райко Даскалов“, площад „Централен“, Голямата епископска базилика. Продължава и работата по галерията на ул.„Съборна“, тече процедура по избор на изпълнител. \r\nЦветана ТОНЧЕВА", "date": "2019.02.19", "title": "Пловдив: Започна реконструкцията на новата галерия на ул.„Райко Даскалов“"}
{"url": "http://www.focus-news.net/news/2019/02/19/2625207/volen-siderov-ot-strana-na-ataka-nyama-i-nyama-da-ima-problemi-s-kvoruma.html", "text": "От страна на „Атака“ няма, няма и да има проблеми с кворума. Това каза председателят на ПГ на „Обединени патриоти“ и лидер на ПП „Атака“ Волен Сидеров пред журналисти преди Коалиционния съвет, предаде репортер на  Агенция „Фокус“ . „Ние специално от „Атака“ сме били коректни в това отношение. Кворумът се пропуква, когато пътуват депутатите, а те пътуват доста. От ГЕРБ трябва да си стегнат редиците, от наша страната няма да има проблем, когато трябва да има кворум, спираме всякакви пътувания и прочие“, обясни той. „От страна на НФСБ и ВМРО надявам се също, защото вече всяка партия говори по отделно, какво виждате. От страна на „Атака“ няма, няма и да има проблеми с кворума“, коментира още Волен Сидеров.  \r\nКоалиционният съвет вече заседава в сградата на Министерския съвет. Очаква се една от обсъжданите теми да бъде осигуряването на кворума в Народното събрание след обявеното от БСП решение да напуснат парламента.", "date": "2019.02.19", "title": "Волен Сидеров: От страна на „Атака“ няма и няма да има проблеми с кворума"}
{"url": "http://www.focus-news.net/news/2019/02/19/2625218/predsedatelyat-na-sabranieto-na-republika-severna-makedoniya-talat-dzhaferi-shte-bade-na-ofitsialno-poseshtenie-v-balgariya.html", "text": "Председателят на Събранието на Република Северна Македония Талат Джафери ще бъде на 20 февруари 2019 г. на официално посещение в България. Това съобщиха от пресцентъра на  Народното събрание . В 8.40 часа Талат Джафери ще разговаря с председателя на Народното събрание Цвета Караянчева. След това гостът ще бъде приветстван от народните представители в пленарната зала. Той ще проследи гласуването на ратификацията на Протокола към Северноатлантическия договор относно присъединяването на Република Северна Македония.  \r\nВ 9.30 часа Цвета Караянчева и Талат Джафери ще направят изявления за медиите.  \r\nМакедонският гост ще се срещне още със заместник министър-председателя по правосъдната реформа и министър на външните работи Екатерина Захариева. Срещата ще започне в 9.45 часа в зала „Запад“ на Народното събрание.", "date": "2019.02.19", "title": "Председателят на Събранието на Република Северна Македония Талат Джафери ще бъде на официално посещение в България"}
{"url": "http://www.focus-news.net/news/2019/02/19/2625222/kardzhali-dva-parkirani-mikrobusa-sa-goreli-v-s-kirkovo-prichinite-za-pozhara-se-izyasnyavat.html", "text": "Два паркирани микробуса в село Кирково са горели тази сутрин около 6.00 часа. Това съобщиха от  ОМДВР-Кърджали . По първоначални данни огънят е тръгнал от едното моторно превозно средство и впоследствие се прехвърлил и върху другото. Нанесените щети са в предната част на микробусите. Екип на пожарната служба в Подкова загасил горящите коли. Дежурна оперативна група от РУ-Кирково е извършила оглед на мястото на произшествието. Причините за пожара са в процес на изясняване.", "date": "2019.02.19", "title": "Кърджали: Два паркирани микробуса са горели в с. Кирково, причините за пожара се изясняват"}
{"url": "http://www.focus-news.net/news/2019/02/19/2625221/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на  Радио „Фокус“ – Пазарджик  и Община Пещера „Здравей, Пещера“ днес ще чуете повече за Меморандумът, който беше подписан между Община Пещера и Фондация „Тръст за социална алтернатива“ в помощ за решаването на проблема с незаконното строителство в циганските махали. Ще научим и какво е състоянието на парковете и зелените площи в Пещера преди началото на пролетния сезон. В предаването ще ви разкажем и за историята на 200-годишната църква „Св. Теодор Тирон“ в село Радилово. Телефоните за връзка със студиото са 0885 606692 и 034  420020.", "date": "2019.02.19", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2019/02/19/2625219/varna-domakinstvata-v-chast-ot-tsveten-kvartal-vav-varna-sa-s-narusheno-vodopodavane-zaradi-avariya.html", "text": "Домакинствата в част от „Цветен квартал“ във Варна са с нарушено водоподаване заради авария. Това съобщиха за  Радио „Фокус“ – Варна  от водоснабдителното дружество, обслужващо областта. Абонатите в района между ул. „Кокиче“, ул. „Люляк“, ул. „Прилеп“ и бул. „Христо Смирненски“ остават без вода до около 12.00 часа. С нарушено водоподаване до 18.00 часа днес ще са и домакинствата на ул. „Михаил Колони“ в район Одесос. \r\nСияна БУХЛАРСКА", "date": "2019.02.19", "title": "Варна: Домакинствата в част от „Цветен квартал“ във Варна са с нарушено водоподаване заради авария"}
{"url": "http://www.focus-news.net/news/2019/02/19/2625209/yuriy-aslanov-sotsiolog-mashinnoto-glasuvane-nyama-da-preustanovi-100-porochnite-praktiki-no-shte-preodolee-23-ot-tyah.html", "text": "Машинното гласуване няма да преустанови на 100% порочните практики, но ще преодолее 2/3 от тях. Това каза за сутрешния блок „Добро утро, България“ на  Радио „Фокус“   социологът Юрий Асланов. „По този въпрос се ползват много странни аргументи и така вече пета година. За 5 години държавата можеше да се организира 30 пъти поне, за да спази закона. Няма никакви пречки и в момента да го направи, разбира се, ако парламента направи промени в някой закони, в това число и в Закона за обществените поръчки, защото не може ЦИК за 1 месец да организира обществена поръчка, както сега е по закон – 30 дни преди изборния ден и да я изпълни. Това е невъзможно. Може да се организира машинното гласуване, като отсега трябва да се започне процедурата, коментира той.  Юрий Асланов каза още, че за това гласуване се разпространяват откровени лъжи, че навсякъде било забранено. По думите му забраната се отнася за дистанционното електорално гласуване. Има държави с многогодишен опит в машинното гласуване и преброяване на гласовете като Холандия и Дания, добави социологът.  \r\nЕлеонора ЧОЛАКОВА", "date": "2019.02.19", "title": "Юрий Асланов, социолог: Машинното гласуване няма да преустанови 100% порочните практики, но ще преодолее 2/3 от тях"}
{"url": "http://www.focus-news.net/news/2019/02/19/2625224/veliko-tarnovo-v-uchilishtata-ot-grada-zapochna-provezhdaneto-na-chasove-po-profesionalno-orientirane.html", "text": "Часове по професионално ориентиране с участие на представители на бизнеса, на предприемачи и хора с успешна реализация започнаха във великотърновските училища. Началото бе поставено в ОУ „Димитър Благоев“, съобщиха от пресцентъра на  Общината . С голям интерес учениците се запознаха с дейността на една от водещите компании в сферата на IT сектора и електрониката – „Тремол“, представена от изпълнителния директор Кирил Янев, както и с тайните на кулинарното майсторство, разкрити им от шеф-готвач Радослав Машков от веригата заведения „Бианко“. \r\nОткритият урок бе воден от кариерните консултанти към общинския център за подкрепа и личностно развитие. Инициативата за поредицата от открити срещи в училищата е на кмета на Велико Търново Даниел Панов. \r\nНа 21 февруари акцията продължава с урок в Професионалната гимназия по моден дизайн, където учениците ще разговарят с дизайнера, предприемач и общински съветник Атанас Парушев. Срещата започва в 13.30 часа. На 27 февруари консултантите ще бъдат в Основно училище „Христо Ботев“, където участие са потвърдили представители на сладкарската фабрика „Престиж – 96“ във Велико Търново. Урокът започва в 13.45 часа. \r\nЦелта на поредицата от срещи е по-малките ученици да получат съвети и помощ при избор на специалност в гимназиите и средните училища, а по-големите – да се запознаят с възможностите за професионална реализация както след средното, така и след висшето образование, да опознаят профилите на различните професии и други. \r\nОт 28 февруари започва работа открита приемна на кариерните консултанти в информационния център в сградата на Община Велико Търново. В рамките на учебната година всеки четвъртък от 14.00 до 16.30 часа. експертите ще се срещат с ученици и млади хора. Целта на новата услуга е да се популяризира и разшири дейността по ранното и навременно кариерно консултиране и  ориентиране на младите хора като част от общата подкрепата на учениците при избора им на образование и професия.", "date": "2019.02.19", "title": "Велико Търново: В училищата от града започна провеждането на часове по професионално ориентиране"}
{"url": "http://www.focus-news.net/news/2019/02/19/2625225/kardzhali-50-godishen-mazh-e-zadarzhan-za-prichinyavane-na-katastrofa-sled-upotreba-na-alkohol.html", "text": "50-годишен мъж е задържан за причиняване на катастрофа, след употреба на алкохол. Това съобщиха от  ОМДВР-Кърджали . Водач, употребил алкохол, катастрофирал по пътя от село Ямино към село Устрен около 17.00 часа на 18 февруари. „Мерцедес“, управляван от 50-годишен, блъснал движещ се пред него автомобил „Ауди“. Тестът за алкохол на шофьора, причинил катастрофата, отчел 2,59 промила. Издаден е талон за медицинско изследване, но водачът отказал кръвна проба за анализ. Задържан е за срок до 24 часа в полицейското управление. Образувано е бързо производство по чл.343б, ал.1 от Наказателния кодекс.", "date": "2019.02.19", "title": "Кърджали: 50-годишен мъж е задържан за причиняване на катастрофа, след употреба на алкохол"}
{"url": "http://www.focus-news.net/news/2019/02/19/2625223/vidin-nivoto-na-reka-dunav-pri-novo-selo-za-poslednoto-denonoshtie-se-e-ponizhilo-s-10-sm.html", "text": "Нивото на Дунав в началото на българския участък на реката при Ново село за последното денонощие се е понижило с 10 см и водният стоеж е 314 см, съобщиха от местната  Хидрометеорологична станция . Нивото на реката край Видин е 356 см, регистрираното понижение е от  14 см. Край Лом през последното денонощие е измерено понижение от 18  см и водният стоеж е 390 см. Нивото на реката край Оряхово е 281 см, там е регистрирано понижение за последното денонощие от 19 см. Температурата на водата край Ново село е 4,7 градуса, край Оряхово е 6,5 градуса.", "date": "2019.02.19", "title": "Видин: Нивото на река Дунав при Ново село за последното денонощие се е понижило с 10 см"}
{"url": "http://www.focus-news.net/news/2019/02/19/2625226/bsp-shte-dade-preskonferentsiya-v-tsentralata-na-partiyata.html", "text": "От 14:00 часа, в централата на БСП на ул. „Позитано” № 20, ще се проведе пресконференция. Това съобщиха от пресцентъра на  Националния съвет на БСП.", "date": "2019.02.19", "title": "БСП ще даде пресконференция в централата на партията"}
{"url": "http://www.focus-news.net/news/2019/02/19/2625227/burgas-arhitekt-emil-burulyanov-poluchi-spetsialno-otlichie-za-realizirani-inovativni-proekti-v-burgas.html", "text": "Специално отличие за реализирани иновативни проекти в Бургас получи архитект Емил Бурулянов. Това съобщиха от пресцентъра на  Община Бургас . То се дава за първи път за високо качество и оригиналност на иновациите на българските фирми, за въздействието им на националния и световен пазар, върху околната среда и обществото, за ефективност на бизнес модела, а церемонията се организира от фондация „Приложни изследвания и комуникации“. Знакът за качество е  резултат от отличното взаимодействие между проектант, изпълнител и възложител на иновативните проекти в лицето на Община Бургас. На официална церемония в Президентството бяха отличени най-иновативните предприемачи в страната за 2016, 2017 и 2018, а за високите постижения им беше връчена марката знак за качество „Високи постижения в иновациите“. Единственият представител и финалист в конкурса от Бургас беше Декор Дизайн – Архитекти Бурулянови. Бюрото е също така единствен участник в областта на Архитектурата, Зелените индустрии и Соларните технологии. Арх. Бурулянов получи почетната грамота за успешните проекти по Соларните дървета на площад „Тройката“ и до Бургаския Свободен Университет, Соларната пейка до Бизнес Инкубатор Бургас, Арката велосипеден брояч на велоалеята до хотел „Приморец“.", "date": "2019.02.19", "title": "Бургас: Архитект Емил Бурулянов получи специално отличие за реализирани иновативни проекти в Бургас"}
{"url": "http://www.focus-news.net/news/2019/02/19/2625216/hristo-prodanov-bsp-gerb-se-uplashiha-ot-ostrata-obshtestvena-reaktsiya-za-izborniya-kodeks.html", "text": "Вчерашните действия на управляващите показват страх от острата обществена реакция, която последва промените в Изборния кодекс, приети през нощта. Това заяви пред БСТВ зам.-председателят на ПГ на \"БСП за България\" Христо Проданов, съобщиха от пресцентъра на  НС на БСП . Той подчерта, че ГЕРБ е приела тези изменения, както обича да прокарва всички спорни промени -  набързо и на тъмно. \"Това явно не се хареса на Борисов. Той, видите ли, не знаел за това, въпреки че преди две седмици ние предупредихме за опасностите, които крият техните предложения. След като премиерът видя обществената реакция, промени позицията на своята партия, както прави винаги при силен обществен отзвук\", обясни социалистът. Той подчерта, че в ГЕРБ позицията на ГЕРБ е позицията на Борисов. По думите му за пореден път това е станало ясно, когато премиерът е заявил, че няма да се бърка, а на сутринта на следващия ден е свикал пресконференция и е казал: \"Трябва да промените всичко\".  \"Интересно- как се чувстват тези 90 народни представители от ГЕРБ, председателят на парламента в парламентарната република, който би трябвало да е на по-високо ниво?\", попита той. \"Когато обаче говорим за режима \"Борисов\" в България, през последните 10 години, имаме предвид точно това - един човек решава сам всичко в държавата, другото е за декорация. Депутатите от ГЕРБ често рискуват да станат смешни - защитават някаква теза, борят се за нея и след това, една сутрин, премиерът се е наспал и е решил, че не това е правилното, кара ги да отменят това решение и те трябва да започнат да говорят съвсем друго. Това е унизително\", заяви той. Проданов бе категоричен, че в една парламентарна държава не може един премиер да нарежда на парламента - той и министрите се назначават от НС, а не обратното. \r\nНа въпрос- дали БСП ще се върне в парламента, Проданов отговори: \"На заседанието на НС на БСП поставихме ясни условия за връщането ни в парламента. Ако управляващите ги изпълнят, ние ще преразгледаме нашето поведение. Дотогава сме длъжни да изпълним решението на пленума\". Според него с отстъплението на Борисов на част от условията е постигната частична победа на законността, на правовата държава, ако разбира се Борисов изпълни думите си. \"Още не сме видели нищо черно на бяло. ГЕРБ днес казват едно, утре нещата се променят\", каза още той. По думите му е важно да бъде избран нов състав на ЦИК, тъй като мандатът й изтича, както е записано в закона. Той обясни обаче, че е важно да бъде върнато и машинното гласуване, защото ограничава възможностите за манипулация на изборите. Според него е важно да се отменят и взетите решения по отношение на мнозинството, с което се взимат решения в ЦИК, както и за възможността да се обжалват решенията на избирателните комисии пред Върховния касационен съд.", "date": "2019.02.19", "title": "Христо Проданов, БСП: ГЕРБ се уплашиха от острата обществена реакция за Изборния кодекс"}
{"url": "http://www.focus-news.net/news/2019/02/19/2625229/burgas-voleybolniyat-otbor-neftohimik-2010-pobedi-tsska-v-zala-mladost.html", "text": "В истинско дерби с много адреналин и обрати в пълната със зрители зала „Младост“, волейболистите на „Нефтохимик 2010“ биха с ЦСКА с 3:1 гейма в мач от 18-ия кръг в националната Суперлига. Това съобщиха от пресцентъра на  Община Бургас . Гостите спечелиха първата част с 25:19. Бургазлии взеха следващите два гейма, съответно с 25:20 и 25:23. Решителна роля изигра влизането на полето на таланта от школата на „Нефтохимик 2010“ Денис Карягин, който замени неубедителния Ален Джорджевич. Високият 205 сантиметра 16-годишен посрещач изигра отличен мач с 67 процента ефективна атака и доказа, че в бъдеще може много повече да се разчита на него. 19-годишният проектонационал Георги Петров игра на високо ниво през целия мач, като постигна много ценни точки в решителни моменти. Кулминацията на двубоя беше в четвъртия гейм, в който двата отбора се „захапаха“ здраво и след поредица от размяна на точки се стигна до крайното 33:31 за нашите, които за пореден път бяха бурно аплодирани от около 1300 зрители в зала „Младост“. „Спечелихме много важен мач. Имаме тежка програма. Целта ни е да вземем всички срещи до края, за да се изкачим по-напред в класирането преди решителните плейофи. Ако Денис Карягин продължава да играе така, ще си заслужи титулярно място“, заяви треньорът на „Нефтохимик 2010“ Николай Желязков. За победителите с 25 точки завърши Николай Учиков. Георги Петров добави 16 точки. С 10 точки е Теодор Тодоров, а Денис Карягин и Николай Къртев записаха по 9. В следващия 19 кръг, отборът на „Нефтохимик 2010“ гостува на „Монтана Волей“. Двубоят е на 22 февруари от 19:00 часа и ще се предава пряко по Диема Спорт.", "date": "2019.02.19", "title": "Бургас: Волейболният отбор „Нефтохимик 2010″ победи ЦСКА в зала „Младост“"}
{"url": "http://www.focus-news.net/news/2019/02/19/2625231/yambol-zapochna-priemat-na-zayavki-za-uchastie-v-sastezatelnoto-defile-na-20-oto-yubileyno-izdanie-na-mezhdunarodniya-maskaraden-festival-kukerlandiya.html", "text": "20-ото юбилейно издание на организирания от Община Ямбол Международния маскараден фестивал „Кукерландия“ ще се състои тази година. Това съобщиха от пресцентъра на  Община Ямбол . Това е първият в страната ежегоден фестивал на маскарадните игри, провеждан без прекъсване от 2000 година насам. В основата му са характерните за региона кукерски традиции, отличаващи се със своята специфика и в същото време богато разнообразие по отношение на костюми, персонажи и игри в различните населени места. През годините фестивалът „Кукерландия“ се утвърди като едно от най-зрелищните и мащабни събития в културния календар на страната ни, привличайки десетки хиляди участници и публика от страната и чужбина. \r\nДвадесетото юбилейно издание на „Кукерландия“ ще бъде в четири поредни дни – от 28 февруари до 3 март 2019 г. „Предвиждаме, както винаги, изключително богата програма и много изненади, за да дадем на участници и посетители онова уникално преживяване, което зарежда всички ни“, коментира по повод предстоящата годишнина кметът на Ямбол Георги Славов. \r\nВече стартира приемът на заявки за участие в състезателното дефиле на маскарадните групи, което е и най-пищното събитие в програмата на фестивала. То отново ще бъде в два поредни дни – 2 и 3 март. Наградният фонд е в размер на 15 000 лева и се разпределя от авторитетното жури в няколко различни категории. В двадесетото издание на фестивала, освен лауреатите, всяка група ще получи поощрителна парична награда за поддържане на маскарадната традиция, юбилеен плакет и диплом за участие. \r\nЗаявки могат да бъдат изтеглени от туристическия портал на Община Ямбол www.tourism-yambol.com или от официалния сайт на Община Ямбол. Крайният срок за подаването им е 25 януари 2019 година. Допълнителна информация може да бъде получена от: Общинско предприятие „Туризъм и култура“ – Ямбол, телефони: 046/610066, 0895599627, 0895510313; e-mail: yambol@bezistena.com.", "date": "2019.02.19", "title": "Ямбол: Започна приемът на заявки за участие в състезателното дефиле на 20-ото юбилейно издание на Международния маскараден фестивал „Кукерландия“"}
{"url": "http://www.focus-news.net/news/2019/02/19/2625220/smolyan-s-vazstanovka-na-zasedanie-na-revolyutsionen-komitet-osnovan-ot-apostola-na-svobodata-chepelare-pochete-pametta-na-vasil-levski.html", "text": "146 години от гибелта на Васил Левски бяха отбелязани в Чепеларе, съобщиха от пресцентъра на  Община Чепеларе . Пред НЧ „Родопска искра 1880” вчера в присъствието на учениците от всички класове на СУ „Васил Дечев”, учители и граждани,  бе изиграна възстановка на заседание на революционен комитет, основан от  Апостола на свободата. По интересен начин бяха напомнени основните възгледи и принципи на Левски за борбата на българския народ за освобождение. Ролите на революционерите, даскала, попа и Дякона бяха изиграни от ученици от Детски театрален към читалището. Те представиха възстановката от 14:00 часа пред паметника на Васил Левски в село Малево, община Чепеларе. Самодейците при  НЧ „Отец Паисий 1909“ поздравиха присъстващите с песни и кратък рецитал. Изпълнителите  бяха много артистични и изразителни, но и заредени с патриотизъм и гордост, че са българи. \r\nКметовете на Чепеларе и село Малево – Славка Чакърова и Виолета Бакалска, изчетоха празнични слова. На паметника бяха поднесени венци и цветя от Община Чепеларе, Общински съвет-Чепеларе, Кметство Малево, Кметство Хвойна, Кметство Павелско цветя, СУ „Васил Дечев”- гр. Чепеларе, НЧ „Отец Паисий 1909“ – с. Малево, НЧ „Родопска искра 1880“ – гр. Чепеларе, Шивашки цех – с. Малево и граждани.", "date": "2019.02.19", "title": "Смолян: С възстановка на заседание на революционен комитет, основан от Апостола на свободата, Чепеларе почете паметта на Васил Левски"}
{"url": "http://www.focus-news.net/news/2019/02/19/2625232/pazardzhik-okrazhniyat-sad-shte-gleda-delo-za-nezakonno-pritezhanie-na-aktsizni-stoki-bez-banderol.html", "text": "Окръжният съд ще гледа дело за незаконно притежание на акцизни стоки без бандерол, съобщиха от  пресцентъра на съда в Пазарджик . Делото е образувано по въззивна жалба на двама мъже срещу присъда на Районния съд. Подсъдимите са признати за виновни за това, че на 25.09.2015 г. в домове си в  с. Огняново са държали акцизни стоки без бандерол – 117 къса саморъчно направени цигари с филтър на обща стойност 43,88 лв. и 4 789 грама тютюн за пушене на стойност 478,90 лв. Деянието е извършено повторно. Осъдени са на 2 години лишаване от свобода при първоначален строг режим на изтърпяване на наказанието в затвор. Началото на съдебното заседание е в 10.15 часа, съдия-докладчик е Александър Александров.", "date": "2019.02.19", "title": "Пазарджик: Окръжният съд ще гледа дело за незаконно притежание на акцизни стоки без бандерол"}
{"url": "http://www.focus-news.net/news/2019/02/19/2625211/dots-rumyana-kolarova-politolog-mashinnoto-glasuvane-ne-e-vapros-za-printsip-a-za-golyama-porachka.html", "text": "Машинното гласуване не е въпрос за принцип, а за голяма поръчка. Това каза за сутрешния блок „Добро утро, България“ на  Радио „Фокус“  политологът доц. Румяна Коларова. „Големият въпрос е коя фирма би имала готовност да обслужи тази голяма поръчка, коя фирма се е подготвила стратегически, очаквайки обявяването й. В България темата за обществените поръчки е болезнена и не бих казала, че само една партия има намесен интерес. Различни кръгове, свързани с различни партии, са получавали предимства или облаги, свързани с обществените поръчки. Бойко Борисов винаги търси някакъв баланс. Не мисля, че само фирми, които са свързани с ГЕРБ, „Обединени патриоти“ или пък в случая набеденият за партньор в сянка ДПС, а по-скоро бих казала, че и червени фирми са получавали предимства, когато става дума за обществени поръчки. С други думи той се е опитвал да държи някакъв баланс“, обясни доц. Румяна Коларова. Тя каза още, че темата за машините е голяма и в нея има обществен залог, свързан и със състава на ЦИК, защото според нея обществената поръчка трудно може да се подели. \r\nЕлеонора ЧОЛАКОВА", "date": "2019.02.19", "title": "Доц. Румяна Коларова, политолог: Машинното гласуване не е въпрос за принцип, а за голяма поръчка"}
{"url": "http://www.focus-news.net/news/2019/02/19/2625234/burgas-v-darzhavnata-opera-shte-bade-predstaven-premierniyat-spektakal-kapan-za-ptitsi-na-vizualniya-artist-krasimir-marchev.html", "text": "На 19 май 2019 г. от 19.00 часа, в Държавна опера - Бургас ще бъде премиерата на съвременния визуален спектакъл на Красимир Марчев – „Капан за птици“. Това съобщиха от пресцентъра на  Община Бургас . Иновативното шоу е по хореография на Антония Паскалева – дипломиран хореограф. Огромната мултимедийна видео-стена и най-високата разделителна способност, представляват неразделна част от шоуто. Пълният синхрон между хореография, музика, осветление и мултимедия, ще накара публиката да настръхне. В спектакъла се разказва за една птица – кукла на конци, която се е освободила от своя кукловод. Един разказ за свободата и оковите, за вечната битка между светлината и тъмнината. Пътуване през лабиринта на времето и пространството. В главните роли ще видим премиер-солиститите от Държавна опера Бургас – Даниела Туртуманова, Стоян Фъртунов и Елена Георгиева. В спектакъла ще вземат участие и възпитаници на балетна школа  „Марина Змеева“. Музиката, костюмите и сценария са дело на Красимир Марчев, който е и режисьор на проекта. Визуалният артист твори в родния си град Бургас от 19 години. През 2013 година поп-звездата Мадона публикува 5 негови проекта, като част от инициативата „Изкуство за свобода“, а един от тях – „Мостът“ се сдобива с коментар, написан лично от певицата – „Мостовете са добра метафора за „свобода“. Харесва ми, бих искала да премина по този мост!“. Последвалият лавинообразен интерес от страна на местни и национални медии, провокират артиста да продължи работа по своите авторски аудио-визуални проекти. Той умело борави с различните изкуства и успява да накара зрителя да се потопи в неговия магически свят. През 2016 година взима участие в петия сезон на България търси талант с два авторски мултимедийни пърформанса, излъчени в прайм-тайма по bTV. Билети за спектакъла „Капан за птици“ можете да намерите на касата на Държавна опера Бургас с цени от 16 и 20 лв. за различните зрителни зони.", "date": "2019.02.19", "title": "Бургас: В Държавната опера ще бъде представен премиерният спектакъл „Капан за птици“ на визуалния артист Красимир Марчев"}
{"url": "http://www.focus-news.net/news/2019/02/19/2625237/pp-gerb-blagoevgrad-provede-nominatsionno-sabranie-za-izdigane-na-kandidati-za-chlenove-evropeyski-parlament.html", "text": "Общинската организация  на ПП ГЕРБ - Благоевград проведе номинационно събрание за издигане на кандидати за членове на Европейския парламент. Това съобщиха от пресцентъра на  ПП ГЕРБ . На него присъстваха народният представител и областен координатор на ПП ГЕРБ-Благоевград Даниела Савеклиева, общинският ръководител Бисер Михайлов и кметът на Благоевград д-р Атанас Камбитов. \r\n„Благоевградска област има доминантното присъствие във върховете на европейската политическа сцена в лицето на българския еврокомисар и двамата евродепутати от региона. Това е напълно заслужено с оглед на постигнатите резултати от представянето на ГЕРБ - Благоевград на провежданите от повече от десетилетие избори.“, каза по време на събитието Даниела Савеклиева. \r\nГ-н Михайлов приветства присъстващите: „Изправени сме пред избор на предизвикателството, който трябва да начертае бъдещото развитие на Европа. Постигнатото по време на Председателството на Съвета на ЕС и водената до момента външна политика превърнаха България във важен фактор на международната политическа сцена.“ \r\nД-р Атанас Камбитов подчерта значението и важността на предстоящите през май избори: „Те ще бъдат много тежки и жизненоважни за Европа. Ако допуснем набиращите сила песимистично настроени политически формации да вземат превес ще бъде катастрофално за Европа и Съюза. Не трябва да толерираме опонентите ни! Трябва да насочим усилията си към утвърждаване на досегашните позиции на ГЕРБ в Европейския парламент.", "date": "2019.02.19", "title": "ПП ГЕРБ - Благоевград проведе номинационно събрание за издигане на кандидати за членове Европейски парламент"}
{"url": "http://www.focus-news.net/news/2019/02/19/2625230/d-r-georgi-pazderov-rzi-burgas-virusat-morbili-e-silno-kontagiozen-pri-kontakt-s-bolen-okolo-90-ot-neimunnite-hora-se-zarazyavat.html", "text": "Вирусът морбили е силно контагиозен, приема се, че при контакт с болен от морбили около 90% от неимунните хора се заразяват. Това каза за  Радио „Фокус“ – Бургас  д-р Георги Паздеров, директор на Регионалната здравна инспекция – Бургас. По думите му морбили е остра вирусна инфекция. Причинителят (морбили вирус) се разпространява по въздушно-капков път с попаднали във въздуха съдържащи вируса пръски от дихателни пътища на болен от морбили или при директен контакт с носни или гърлени секрети на болния. „Най-високо рисковата група са бебета до 1 година, тъй като първата имунизация срещу морбили се поставя на 13 месечна възраст. До тогава всички кърмачета са изложени на риск от разболяване. Опасност съществува и за децата до 12-годишна възраст, когато се прави реимунизация срещу заболяването“, добави Паздеров. Той посочи още, че друга уязвима група са децата с трайни противопоказания за ваксинация с морбилна ваксина, поради което те няма да бъдат ваксинирани и съответно ще бъдат изложени на риск от заразяване с морбили. Друга част от децата не са имунизирани поради временни противопоказания или поради други причини, предимно поради отсъствие от страната, отказ на родителите (антиваксинални групи, религиозни подбуди, липса на здравна грамотност особено в ромските общества). Д-р Георги Паздеров уточни, че особено внимателни трябва да са и възрастните хора, при които няма данни за направени имунизации във времето. \r\nМария КУРТЕВА", "date": "2019.02.19", "title": "Д-р Георги Паздеров, РЗИ – Бургас: Вирусът морбили е силно контагиозен, при контакт с болен около 90% от неимунните хора се заразяват"}
{"url": "http://www.focus-news.net/news/2019/02/19/2625233/tass-merkel-e-obezpokoena-ot-rastyashtata-agresiya-na-sasht-spryamo-severen-potok-2.html", "text": "Германският канцлер Ангела Меркел е разтревожена от растящата агресия на САЩ по отношение на строителството на газопровода „Северен поток 2“, съобщи в понеделник американската агенция Bloomberg, като се позова на три различни източника, предава  ТАСС . \r\nСпоред източниците, в германското правителство са обезпокоени какви ще бъдат бъдещите мерки на администрацията на президента на САЩ Доналд Тръмп спрямо газовия проект, след като Берлин успя да пресече опитите на Вашингтон да настрои против него европейските съюзници. \r\nКакто отбелязват източниците, в течение на последните десет дни, американските дипломати са се опитали да склонят високопоставени чиновници от Париж и Брюксел да втвърдят позициите си по отношение на проекта. \r\nРуската агенция припомня, че „Северен поток 2“ предполага строителството на газопровод с две разклонения с обща мощност 55 млрд. куб. м. газ годишно от бреговете на Русия през Балтийско море до Германия. Както се очаква, тръбопроводът ще бъде пуснат до края на 2019 година. На 13 февруари Съветът на ЕС и Европейският парламент предварително одобриха разширяването на Газовата директива на Европейския съюз на основата на значително доработен и смекчен проект за поправки, разработен от Германия и Франция. \r\nНа 18 февруари в хода на Мюнхенската конференция по сигурността, вицепрезидентът на САЩ Майк Пенс подчерта колко е твърда позицията на САЩ спрямо газопровода и призова ЕС да последва техния пример. По-рано Вашингтон нееднократно критикува проекта, а посланикът на САЩ в Германия Ричард Гренел даже предупреди писмено германските фирми за възможно въвеждане на ограничителни мерки срещу тях заради подкрепата за строителството на „Северен поток 2“. \r\nПревод и редакция:", "date": "2019.02.19", "title": "ТАСС: Меркел е обезпокоена от растящата агресия на САЩ спрямо „Северен поток 2“"}
{"url": "http://www.focus-news.net/news/2019/02/19/2625242/sport-novak-dzhokovich-specheli-za-rekorden-chetvarti-pat-nagradata-laureus-za-nay-dobar-sportist-v-sveta.html", "text": "Сръбският тенисист Новак Джокович спечели за четвърти път престижната награда на „Лауреус“ за най-добър спортист в света за 2018 година, като с това изравни рекорда на ямайския спринтьор Юсейн Болт. След него останаха Люис Хамилтън, Леброн Джеймс и други. За отбор на годината пък бяха избрани Световните шампиони по футбол Франция.", "date": "2019.02.19", "title": "Спорт: Новак Джокович спечели за рекорден четвърти път наградата „Лауреус“ за най-добър спортист в света"}
{"url": "http://www.focus-news.net/news/2019/02/19/2625244/ministar-petya-avramova-shte-poseti-vidin.html", "text": "Министърът на регионалното развитие и благоустройството Петя Аврамова ще участва в дискусия „Европа в нашия дом“ в гр. Видин. Това съобщиха от пресцентъра на  Министерство на регионалното развитие и благоустройството.   Акцент в нея ще е регионалното развитие и значението на европейската солидарност. Събитието ще се проведе от 16.00 часа в Конферентния център на Областна администрация Видин.", "date": "2019.02.19", "title": "Министър Петя Аврамова ще посети Видин"}
{"url": "http://www.focus-news.net/news/2019/02/19/2625240/dots-d-r-petar-nenkov-oshte-ot-nay-ranna-vazrast-zaedno-s-maychinoto-mlyako-balgarinat-vsmukva-lyubovta-kam-apostola.html", "text": "За Левски винаги се говори и пише трудно. И не защото не познаваме живота и делото му, а защото трудно се намират най-точните думи, за да опишем образа му, превърнал се в кумир на българската нация. Това каза за  Радио „Фокус”- Пловдив  доц. д-р Петър Ненков. Заедно с Ботев и други народни будители и герои, той ни гледа строго от портрета на стената, щом прекрачим прага на класната стая още в първия ни учебен ден и ни съпътства до дълбока старост. За него от уста на уста се предават легенди, съчиняват се песни и стихове, кичат паметниците му с живи цветя, защото „тоз, който падне в бой за свобода, той не умира”\", коментира той. „Още от най-ранна възраст, заедно с майчиното мляко, българинът всмуква любовта към Апостола на свободата и му издига малък олтар в своето сърце”, каза още Ненков. За Левски, дядо Вазов казва, че е единственият от нашите първи революционери, който може да спечели от всяко ново разчопляне на личността и делото му. Векът, в който живя Левски започва с възхода и падението на империята на гордия корсиканец Наполеон Бонапарт и завършва с крахът на едно от най – кървавите  изчадия  на човешката тирания – Османската империя.                                                         „Конкретно за нас, българите, този страшен 19 век е свързан с продължаващото насилие и деспотичен гнет на полумесеца, с опита  за духовна асимилация на фанариотите, които се стремят да се разправят с всичко по-будно, способно  да разбуни  духовете и подкопае темелите на империята”, допълни Петър Ненков. По думите му нито оковите, нито ятаганът, обаче могат да спрат порива на българите към свобода. Гневният възглас на един атонски монах събужда летаргичния сън на робите и запалва факела на тяхното национално самосъзнание. С успех завършва епичната борба за самостоятелна българска църква и просвета. На историческата сцена излизат такива титани на българското Възраждане като Раковски, Ботев и Каравелов, които издигат национално освободителната идеология на нов, по-висок етап, а българите все повече започват да отправят взор към Русия, с която свързват надеждите си за освобождение от игото. \r\nЦветана ТОНЧЕВА", "date": "2019.02.19", "title": "Доц. д-р Петър Ненков: Още от най-ранна възраст, заедно с майчиното мляко, българинът всмуква любовта към Апостола"}
{"url": "http://www.focus-news.net/news/2019/02/19/2625245/veliko-tarnovo-startira-nov-proekt-za-grazhdanska-zashtita-i-povishenie-nivoto-na-transgranichnoto-satrudnichestvo-v-dunavskiya-region-v-obshtina-svishtov.html", "text": "Нов проект за гражданска защита и повишение нивото на трансграничното сътрудничество в Дунавския регион започва в Свищов, съобщават за  Радио „Фокус“ – Велико Търново  от община Свищов. Дейностите отново се финансират по програма “INTERREG V-A ROMANIA-BULGARIA” 2014-2020 г.“, като има съфинансиране от националните бюджети на Румъния и България, както и от общинските бюджети на партньорите, които участват в проекта. Пълното му наименование е Единни стандарти, повишена координация – обща сигурност“. Водещ партньор по проекта е българската община, а румънския партньор е Община Зимнич. Общата стойност е 989 404,57 евро, от които крайдунавския град получава 494 683,61 евро, като безвъзмездната помощ е в размер на 85% – 420 481,06 евро, националното съфинансиране е 13% – 64 303,93 евро, а собствения принос – 2%, или 9 898,62 евро. Основната цел на проекта е подобряване на сътрудничеството в трансграничната зона в областта на гражданската защита и работа при природни бедствия, както и повишаване ефективността на действията в случаи на природни бедствия и извънредни ситуации, с цел да се осигури висока степен на защита на населението в българо-румънския граничен район чрез намаляване на щетите. Чрез изпълнението на проекта ще се подобри качеството на съвместното управление на риска в района на изпълнението на проекта за трансгранично сътрудничество. Встъпителната пресконференция ще е от 11.00 часа в зала 1 на Община Свищов. \r\nЛуиза ТРАНЧЕВА", "date": "2019.02.19", "title": "Велико Търново: Стартира нов проект за гражданска защита и повишение нивото на трансграничното сътрудничество в Дунавския регион в община Свищов"}
{"url": "http://www.focus-news.net/news/2019/02/19/2625241/plovdiv-obshtopraktikuvashtite-lekari-tryabva-da-predstavyat-neimuniziranite-litsa-sreshtu-morbili.html", "text": "Общопрактикуващите лекари трябва да представят в срок до 25 февруари по набори неимунизираните с имунизация срещу морбили от 13 месеца до 18 години като брой, с цел предоставяне на ваксина от РЗИ - Пловдив. Това сочи справка на  сайта на Регионалната здравна инспекция . Медиците трябва незабавно да обхванат неимунизираните, съгласно възрастта и приоритетно да обхванат всички, подлежащи през годината на имунизация, с 1 доза комбинирана ваксина срещу морбили, паротит и рубеола, като не се допускат случаи на необосновано отлагане на имунизацията. Вниманието на лекарите трябва да е насочено към ранно откриване признаците на морбили и организиране на необходимите действия за съобщаване, изолация, диагностика, превенция на вътрешноболнични инфекции и лечение. Всеки случай със симптоматика на морбили трябва да се насочва за консултация с инфекционист, хоспитализация, провеждане на лабораторна диагностика и лечение. При съмнение за заболял от морбили, включително чуждестранни граждани, временно пребиваващи в страната, незабавно трябва да се уведомява Дирекция „Надзор на заразните болести” отдел „Противоепидемичен контрол” РЗИ - Пловдив. Превантивните мерки се изискват от лекарите в Пловдив и областта заради откритите случаи на морбили. Към 14 февруари те са 5, без епидемиологична връзка помежду си. Заболяването и при петте случая се проявява с висока температура, катарални прояви – хрема, кашлица и макулозен обрив. Консултирани са с инфекционист и са хоспитализирани. Един от случаите при 37 -годишна жена е съобщен от Столична регионална здравна инспекция. Другите четири случая при деца на възраст (1 г. и 8 м., две деца на 1 г. и 9 м. и на 3-годишна възраст) са съобщени от РЗИ - Благоевград.", "date": "2019.02.19", "title": "Пловдив: Общопрактикуващите лекари трябва да представят неимунизираните лица срещу морбили"}
{"url": "http://www.focus-news.net/news/2019/02/19/2625248/artan-grubi-edinstveniyat-mi-favorit-za-vsichki-pozitsii-e-ali-ahmeti-vsichko-drugo-e-platena-propaganda.html", "text": "Депутатът от „Демократичния съюз за интеграция“ (ДСИ) Артан Груби реагира остро на информацията, публикувана от портала „Алмакос“, че открито ще лобира македонския външен министър Никола Димитров да бъде консенсусен кандидат на управляващата коалиция СДСМ (Социалдемократическия съюз на Македония) и ДСИ. В изявление пред  скопското електронно издание МКД , той подчерта, че това е фалшива новина и отчаяна платена пропаганда. \r\n„Единственият ми фаворит за президент на страната, премиер, председател на парламента, председател на ДСИ и лидер на Албанците е бил, е и ще бъде Али Ахмети. Всичко друго са фалшиви новини и отчаяна платена пропаганди“, заяви Груби. \r\nПорталът, позовавайки се на източници от партията, съобщи, че изтъкнатият представител на ДСИ открито се е обявил в полза на това Никола Димитров да бъде издигнат като консенсусен кандидат за президент, след като заедно с Миле Зечевич, организационен секретар на СДСМ, са получили задача да намерят общ кандидат след срещата между лидерите на двете партии Зоран Заев и Али Ахмети. \r\n„Жалка пропаганда на отчаяни хора, които постоянно са в служба на едни или други, зависи кой ги гали и тупа по рамото“, заяви Груби. \r\nСлед срещата в Клуба на депутатите в понеделник, Заев заяви, че не е постигнат договор за общ, консенсусен кандидат за президент на Македония, но е постигнато съгласие, че има основание за излизане на изборите с такъв кандидат. \r\nАхмети, от своя страна, заяви, че решенията за президентския кандидат трябва да бъдат в полза на държавата, мнозинството от гражданите и на партиите и потвърди, че разговорите ще продължат на ниво организационни секретари. \r\nПревод и редакция:", "date": "2019.02.19", "title": "Артан Груби: Единственият ми фаворит за всички позиции е Али Ахмети, всичко друго е платена пропаганда"}
{"url": "http://www.focus-news.net/news/2019/02/19/2625247/shumen-riosv-razporedi-pochistvane-na-rechnite-korita.html", "text": "РИОСВ даде предписания на кметовете да почистят речните корита. Това съобщиха от пресцентъра на  РИОСВ - Шумен . Мярката се предприема с цел превенция и във връзка с изискванията на Закона за управление на отпадъците. До всички кметове на общини в Шуменска и Търговищка област са изпратени писма, в които се дава срок до 21 март да бъдат набелязани неотложни дейности. При констатиране на замърсяване с отпадъци на речните легла и прилежащите територии трябва да се извърши почистване.  \r\nДо 22 март кметовете трябва писмено да уведомят РИОСВ - Шумен за предприетите действия. Изпълнението на дадените предписания ще бъде проверено от екоекспертите. При  неизпълнение Законът за опазване на околната среда предвижда  санкция за длъжностните лица от 2000 до 20 000 лв.", "date": "2019.02.19", "title": "Шумен: РИОСВ разпореди почистване на речните корита"}
{"url": "http://www.focus-news.net/news/2019/02/19/2625249/pp-gerb-grazhdanskiyat-obrazovatelen-dialog-evropa-v-nashiya-dom-shte-se-provede-v-pazardzhik.html", "text": "Заместник-министърът на образованието Деница Сачева ще проведе в 18.00 часа в Пазарджик дискусия  по темата “Образование и мотивация на младите хора за повече знания и перспективи за развитието на България и Европа“, съобщиха от пресцентъра на  ПП ГЕРБ-Пазарджик . Инициативата е част от събитията, включени в платформата на ГЕРБ за граждански диалог „Европа в нашия дом“. В нея ще участва и Галя Захариева, заместник председател на Комисията по образование в 44 НС. Участие в срещата ще вземат областният координатор на ГЕРБ Пазарджик Найден Шопов, народните представители от 44 НС-Даниела Малешкова, която е член на комисията по образование и наука, Десислава Костадинова, член на комисията за българите в чужбина, Десислава Тодорова, член на комисията по околна среда и води, както и общинският ръководител на ГЕРБ Пазарджик, Гинче Караминова. В рамките на форума ще бъдат обсъдени националните и местните политики в сферата на образованието. На вниманието на обществеността и на участниците ще бъде представено развитието на общините, управлявани от ГЕРБ в Пазарджишка област и как европейската солидарност е допринесла за това. Целта е  гражданската платформа по тема образование да мотивира повече млади хора да работят чрез образование и професионално израстване за просперитета на България и Европа. Срещата в Пазарджик е шеста от платформата на ГЕРБ за граждански диалог „Европа в нашия дом“.", "date": "2019.02.19", "title": "ПП ГЕРБ: Гражданският образователен диалог „Европа в нашия дом“ ще се проведе в Пазарджик"}
{"url": "http://www.focus-news.net/news/2019/02/19/2625250/burgas-nad-200-koraba-shte-uchastvat-prez-avgust-v-evropeyskiya-shampionat-po-korabomodelen-sport.html", "text": "След като миналата година бе домакин на Европейско първенство по ветроходство, през август - септември на 2019 г. Бургас ще посрещне и Европейски шампионат по корабомоделен спорт в клас „С“. Това съобщиха от пресцентъра на  Община Бургас . Очаква се участниците да предложат за оценка от журито над 200 елитни модела, разделени в 8 категории. Така бургазлии и гостите на града ще видят, макар и в умален вид, изключително атрактивни ветроходни, исторически и съвременни кораби, диорами, миниатюрни модели и модели на кораби, построени в бутилка. Някои от експонатите са оценени на хиляди евро. Цялата армада ще бъде строена и „закотвена“ в красивия Културен център „Морско казино“. И това е само едно от многото предстоящи събития, заради които си струва да посетиш Бургас през лятото. Клас „С“ – настолни корабни модели, представлява в целия си спектър по-скоро изкуство, за разлика от останалите чисто състезателни класове. Настолните копия на действителни кораби не могат да се разглеждат отделно и затова при тях се провеждат изложби с конкурсен характер, какъвто ще е и Европейският шампионат в Бургас. Моделите ще бъдат оценявани от три съдийски комисии, съставени от експерти международна категория.Оценката се извършва на база представената от състезателя конструктивна документация, като се акцентира върху точността и ювелирната изработка на всеки модел. Главен съдия ще е Мартин ван Гелдерен от Холандия, а останалите арбитри са от Франция, Италия, Хърватска, Чехия, Полша, Румъния, Беларус, Русия и Украйна. Освен от изброените страни, в Бургас ще пристигнат състезатели от Словакия, Казахстан, Швеция, Германия. Нашата страна ще бъде представена от Национален отбор с 18 състезатели (мъже и жени) и 6 юноши. Конкурентността на българските участници е на високо ниво. Три наши модела заеха първите места в класовете си, а други три бяха в челната тройка на състоялото се миналата година Световно първенство. В България има почти 80-годишна традиция в този спорт и създадената школа със собствен стил на работа е известна и силно уважавана в цял свят. Световната федерация НАВИГА е организатор на този спорт в последните 60 години. В нея членуват над 40 държави. През август в Бургас се очаква присъствието на Президента на НАВИГА – г-н Дитер Матисик (Германия). В откриването ще участват още президентите на национални федерации на Русия, Беларус, Украйна, Румъния, Чехия, Хърватска и България. \r\nЕвропейският шампионат по корабомоделизъм се организира с подкрепата и любезното домакинство на Община Бургас.", "date": "2019.02.19", "title": "Бургас: Над 200 кораба ще участват през август в Европейския шампионат по корабомоделен спорт"}
{"url": "http://www.focus-news.net/news/2019/02/19/2625228/d-r-elena-chalganova-rim-blagoevgrad-ima-svedeniya-che-vasil-levski-e-posetil-gorna-dzhumaya-prez-1872-godina-kogato-e-izgrazhdal-osnovite-na-vatreshnata-revolyutsionna-organizatsiya.html", "text": "Има сведения, че Васил Левски е посетил Горна Джумая през 1872 година, когато е изграждал основите на Вътрешната революционна организация. Това каза за  Радио „Фокус“ – Пирин  д-р Елена Чългънова, историк и уредник в Регионален исторически музей – Благоевград. По думите ѝ има много доказателства, които потвърждават това. „Посещението на Васил Левски в нашия град е било част от обиколката, която той предприема в Македония. За съжаление поради непредвидената му смърт, той не успява да основе в повече градове на Македония планираните революционни комитети“, каза още д-р Чългънова. Тя добави, че всеки един българин и особено подрастващото поколение трябва да бъдат съпричастни към този най-голям българин в нашата национална история. „Всички трябва да пазим неговата памет и завети, тъй като това е една свята личност, с която може би единствено Христо Ботев е сравним в своето величие“, заяви д-р Чългънова. Според историка тези двама българи, а и всички останали наши герои заслужават да бъдат почитани от целия български народ. \r\nЛивия НИНОВА", "date": "2019.02.19", "title": "Д-р Елена Чългънова, РИМ – Благоевград: Има сведения, че Васил Левски е посетил Горна Джумая през 1872 година, когато е изграждал основите на Вътрешната революционна организация"}
{"url": "http://www.focus-news.net/news/2019/02/19/2625246/blagoevgrad-45-godishen-mazh-e-zadarzhan-za-strelbata-v-rayona-na-ulitsa-tarnovo.html", "text": "45-годишен мъж е задържан за стрелбата в района на улица „Търново“ в Благоевград, възпроизведени са били два изстрела с огнестрелно оръжие. Това съобщават от  ОДМВР – Благоевград . Сигналът за инцидента е подаден около 04.10 часа на тел.112. Няма пострадали хора. Със заповед лицето е задържане за 24 часа. Образувано е досъдебно производство. Работата по случая продължава.", "date": "2019.02.19", "title": "Благоевград: 45-годишен мъж е задържан за стрелбата в района на улица „Търново“"}
{"url": "http://www.focus-news.net/news/2019/02/19/2625254/montana-46-godishen-mazh-e-postradal-pri-trudova-zlopoluka-v-proizvodstveno-hale-v-industrialnata-zona-na-grad-lom.html", "text": "46-годишен мъж е пострадал при трудова злополука в производствено хале в индустриалната зона на град Лом. Това съобщиха от  ОДМВР - Монтана . Сигналът за инцидента е подаден на 18 февруари 2019 г. в 16.05 часа в РУ - Лом. Трудовият инцидент е станал в производствено хале на фирма в зона Индустриална 1 в гр. Лом. Сформирана е дежурна оперативна група и е извършен оглед на местопроизшествието. Установено е, че при опит да бъдат почистени валовете на машина за рязане на ламарина ,,Слитер-2\" в нарушение правилата за безопасност е причинена телесна повреда на 46-годишен ломски жител, изразяваща се в откъсване на китката на дясната ръка. Пострадалият е транспортиран в хирургично отделение на МБАЛ - Лом, където е извършена хирургическа интервенция и е настанен без опасност за живота. Уведомена е дирекция ,,Областна инспекция по труда\" - Монтана. По случая е образувано досъдебно производство в РУ - Лом.", "date": "2019.02.19", "title": "Монтана: 46-годишен мъж е пострадал при трудова злополука в производствено хале в индустриалната зона на град Лом"}
{"url": "http://www.focus-news.net/news/2019/02/19/2625251/volen-siderov-ataka-shte-dokazhem-che-parlamentarizmat-nyama-alternativa-i-da-otsastvash-ne-e-reshenie.html", "text": "Решихме да действаме така че да докажем, че парламентаризмът няма алтернатива, че да отсъстваш от парламента не е решение, дори когато си опозиция. Това каза в Министерски съвет председателят на ПГ на „Обединени патриоти“ и лидер на „Атака“ Волен Сидеров  след среща на управляващата коалиция, предаде репортер на  Агенция „Фокус“ . „Ще покажем, че сме управляваща коалиция, която ще изпълни управленския мандат, независимо от изборната година, в която влязохме“, обяви той. „По-правилното и доброто за обществото е да приемаме закони в негова полза, да придвижваме темите, които хората очакват от нас“, заяви лидерът на „Атака“. „Може би това ще стане по-делово и спретнато в отсъствието на БСП. Разбрахме, че те са решили да не се връщат, въпреки поправките на управляващото мнозинство в ИК“, коментира той и уточни, че в парламента няма да има проблем с кворума. „Вероятно някои важни проблеми ще бъдат придвижени по-бързо. БСП доста често с присъствието си умишлено са предизвиквали забавяне“, посочи Волен Сидеров. Той предвиди делови период за парламента в следващите седмици и месеци. \r\nБиляна ИВАНОВА", "date": "2019.02.19", "title": "Волен Сидеров, „Атака“: Ще докажем, че парламентаризмът няма алтернатива и да отсъстваш не е решение"}
{"url": "http://www.focus-news.net/news/2019/02/19/2625255/blagoevgrad-direktorat-na-darzhavno-gorsko-stopanstvo-kresna-inzh-dimitar-terziev-e-osvoboden-ot-dlazhnost.html", "text": "От днес директорът на „Държавно горско стопанство Кресна” инж. Димитър Терзиев е освободен от длъжност. Това съобщи за  Радио „Фокус“ – Пирин   Снежана Паскалева, експерт „Връзки с обществеността“ към Югозападно държавно предприятие. По думите ѝ договорът му за управление е прекратен едностранно и без предизвестие от директора на Югозападното държавно предприятие инж. Дамян Дамянов. „Основание за това е констатирано бездействие, довело до нарушения по чл. 265 от Закона за горите. Припомняме, че във връзка с медийни публикации директорът на ЮЗДП разпореди проверка, която установи нарушения в държавни горски територии, стопанисвани от „ДГС Кресна” – изграждане на временни пътища и сондажи“, каза още Паскалева. На служителите на териториално поделение „ДГС Кресна”, изпълняващи длъжността зам.-директор, старши лесничеи и горски надзиратели, допуснали констатираните нарушения на територията на охраняваните от тях участъци, ще бъдат наложени дисциплинарни наказания по Кодекса на труда. На нарушителя „Пътпроект 2000” ООД, представляван от Любен Симеонов – управител, е съставен констативен протокол и акт за установените нарушения на чл. 265 от Закона за горите. Същият е връчен на фирмата и изпратен в РДГ Благоевград за издаване на наказателно постановление. Санкцията, предвидена за нарушение от юридическо лице по този член, е в размер до 15 000 лв. За предприемане на всички необходими действия по извършване на проверка, касаеща установяване спазването на законите в Република България, Югозападното държавно предприятие сезира Районна прокуратура гр. Сандански и Окръжна прокуратура гр. Благоевград. До назначаването на титуляр временно „ДГС Кресна” ще се ръководи от инж. Ваня Мицова – главен лесничей. Проверката в района на „ДГС Симитли” още продължава.", "date": "2019.02.19", "title": "Благоевград: Директорът на Държавно горско стопанство \"Кресна\" инж. Димитър Терзиев е освободен от длъжност"}
{"url": "http://www.focus-news.net/news/2019/02/19/2625252/plovdiv-v-chitalishteto-na-selo-seltsi-shte-se-provede-beseda-za-zhivota-i-deloto-na-vasil-levski.html", "text": "В читалището на село Селци ще се проведе беседа за живота и делото на Васил Левски. Това каза за  Радио „Фокус“ - Пловдив  секретарят Петрана Илиева. Тя ще започне от 16.00 часа в сградата на читалището. Ученици от 3-ти, 6-и и 7-и клас ще рецитират стихотворения за Апостола на свободата. Във фоайето на културната институция е подреден кът с фотоси на Левски - портрет на Апостола, негови произведения, както и такива, посветени на него, на Руско-турската освободителна война и на Априлското въстание. Според Илиева в читалището се отбелязва ежегодно рождението и трагичната гибел на Васил Левски. \r\nТя добави, че на 1 март се организира Ден на самодееца. В края на февруари децата ще изработят мартеници в читалището, като на 1 март те ще ги вържат на всички самодейци към читалището. За националния празник на Република България 3 март се подготвя програма, която ще се проведе пред паметника на площада пред кметството. Тя включва доклад за Руско-турската освободителна война, рецитал, поднасяне на венци и цветя. \r\nМария РУСЕВА", "date": "2019.02.19", "title": "Пловдив: В читалището на село Селци ще се проведе беседа за живота и делото на Васил Левски"}
{"url": "http://www.focus-news.net/news/2019/02/19/2625238/pazardzhik-v-strelcha-shte-se-provede-poklonenie-po-povod-146-godini-ot-gibelta-na-vasil-levski.html", "text": "Историческият музей в Стрелча и Общината организират поклонение по повод 146 години от гибелта на Васил Левски, съобщиха от  Общината . В 11.15 часа ще бъде отслужена панихида в храм-паметник „Свети Архангел Михаил“ в Стрелча. В 12.00 часа е началото на тържественото поклонение пред паметника на Васил Левски в града.", "date": "2019.02.19", "title": "Пазарджик: В Стрелча ще се проведе поклонение по повод 146 години от гибелта на Васил Левски"}
{"url": "http://www.focus-news.net/news/2019/02/19/2625257/ivo-dimov-kmet-na-dimitrovgrad-nad-350-choveka-shte-badat-naznacheni-vav-visokotehnologichnoto-proizvodstvo-na-noviya-zavod-za-avtomobilni-komponenti-v-grada.html", "text": "Над 350 човека ще бъдат назначени във високотехнологичното производство на новия завод за автомобилни компоненти в Димитровград,  това каза за сутрешния блок “Добро утро, България” на  Радио \"Фокус\"   Иво Димов, кмет на общината. Преди две седмици беше открит първия етап на инвестиционните намерения на шестата по големина в света компания „Варок Лайтинг Системс“, която произвежда автомобилни аксесоари  за водещи марки производители от целия свят. Инвестицията в производството се очаква да бъде над  30 млн. лв. Според Иво Димов това е проект, който в следващите две години ще промени коренно условията на икономическите условия и пазара на труда не само в Димитровград, но и на целия регион. “Голямото предизвикателство пред общината е необходимия трудов пазар и трудовата квалификация на хората, които ще бъдат наети в производството. Проблемът е, че безработицата към момента е около 4%, което до голяма степен затруднява намирането на качествени хора, които да изпълняват ангажиментите и да осигуряват качествена продукция. Нашата цел е да направим, така че хората да имат избор да преценят възможностите и да остават по родните си места, за да могат да работят в тези нови производства, които се откриват в момента. В тази връзка работим заедно с Министерство на образованието, с Регионалния инспекторат по образование и с професионалните гимназии в района, така че да бъде въведено дуално обучение и младите хора да получават необходимата квалификация и да започват работа веднага в новите производства“, каза още кметът Иво Димов. Общината Димитровград издаде и бизнес каталог, в сътрудничество с икономистите от Trakia Tech, в който Димитровград е представен като инвестиционна дестинация. Описани са всички условия и критерии, които ще бъдат в помощ на бъдещите инвеститори, като цените на земята, потенциала за развитие, средната работна заплата и наличния човешки ресурс. Каталогът е издаден на български и английски език, и е качена на официалния сайт на община Димитровград.   \r\nЕлеонора ЧОЛАКОВА", "date": "2019.02.19", "title": "Иво Димов, кмет на Димитровград:  Над 350 човека ще бъдат назначени във високотехнологичното производство на новия завод за автомобилни компоненти в града"}
{"url": "http://www.focus-news.net/news/2019/02/19/2625258/montana-40-zhivotni-i-2-000-bali-furazh-sa-izgoreli-pri-pozhar-v-selskostopanska-postroyka-v-grad-berkovitsa.html", "text": "40 животни и 2 000 бали фураж са изгорели при пожар в селскостопанска постройка в град Берковица. Това съобщиха от  ОДМВР - Монтана . Сигналът за пожара е подаден в 11.55 часа на 18 февруари. Два екипа на РСПБЗН - Берковица и екип на РСПБЗН - Монтана гасят селскостопанската постройка в град Берковица, собственост на местен жител. Огънят е унищожил 600 кв. м покривна конструкция, 40 дребен рогат добитък и 2 000 бр. балиран фураж. Причина за пожара е небрежност при боравене с открит огън.", "date": "2019.02.19", "title": "Монтана: 40 животни и 2 000 бали фураж са изгорели при пожар в селскостопанска постройка в град Берковица"}
{"url": "http://www.focus-news.net/news/2019/02/19/2625243/marinela-stavreva-chitalishte-probuda-1908-g-selo-popovitsa-vasil-levski-se-e-opital-da-sazdade-taen-revolyutsionen-komitet.html", "text": "Според местните хора Васил Левски се е криел в садовското село Поповица и дори се е опитал да създаде таен революционен комитет. Това каза за  Радио „Фокус“ - Пловдив  Маринела Ставрева, секретар на читалище \"Пробуда - 1908 г.\" в селото. Той обаче е бил предаден. Мястото, където се е случвала организацията, е наречено Аязмото, параклис „Св. Никола“. Там всяка година жителите на населеното място отдават почит към Апостола на свободата. Тържествата преминават под патронажа на кмета на селото. Отслужва се панихида, след което има подготвена програма от учениците от ОУ „Христо Ботев“. Участва и почетен караул от поделението в село Ахматово.  Накрая се раздава курбан от боб. Проявите тази година ще започнат от 12.30 часа на параклиса „Св. Никола“. \r\nМария РУСЕВА", "date": "2019.02.19", "title": "Маринела Ставрева, читалище \"Пробуда - 1908 г.\" - село Поповица: Васил Левски се е опитал да създаде таен революционен комитет"}
{"url": "http://www.focus-news.net/news/2019/02/19/2625236/sofiya-s-arhiereyska-panihida-v-drevniya-stolichen-hram-sv-sofiya-premadrost-bozhiya-shte-zapochne-otbelyazvaneto-na-146-godini-ot-gibelta-na-apostola-na-balgarskata-svoboda-vasil-levski.html", "text": "С Архиерейска панихида в древния столичен храм „Св. София - Премъдрост Божия“ ще започне отбелязването на 146 години от гибелта на Апостола на българската свобода Васил Левски, предаде репортер на  Агенция „Фокус“ . \r\nСтоличната община, Софийската света митрополия и Общобългарският комитет „Васил Левски” ще отбележат годишнината от саможертвата на Апостола.  \r\nОт 17.00 часа, в храм „Света София” ще започне Архиерейска панихида в памет на йеродякон Игнатий – Васил Левски. С благословението на Негово светейшество Българския патриарх и Софийски митрополит Неофит, тя ще бъде оглавена от Негово преосвещенство Белоградчишки епископ Поликарп- викарий на Софийския митрополит. \r\nВ 17.30 часа от храма ще тръгне литийно шествие до паметника на Апостола \r\nВ 18.00 часа, пред Паметника на Васил Левски ще започне официалната  възпоменателна церемония-поклонение, с участието на висши представители на българската държавност, църковния клир и др.  \r\nНикола ПЕТКОВ", "date": "2019.02.19", "title": "София: С Архиерейска панихида в древния столичен храм „Св. София - Премъдрост Божия“ ще започне отбелязването на 146 години от гибелта на Апостола на българската свобода Васил Левски"}
{"url": "http://www.focus-news.net/news/2019/02/19/2625253/sofiya-29-tona-toksichni-otpadatsi-sa-izvozeni-ot-selo-yana-nyama-opasnost-za-naselenieto-no-e-vazmozhno-ostrata-mirizma-da-se-zadarzhi-oshte-nyakolko-dni.html", "text": "29 тона токсични отпадъци са извозени от промишлената зона на село Яна, няма опасност за гражданите, но е възможно острата миризма да се задържи още няколко дни. Това каза за  Агенция „Фокус“  директорът на Дирекция „Аварийна помощ и превенция“ към Столична община Красимир Димитров във връзка със случая от петък, когато към 22.00 часа е подаден сигнал за остра задушевна миризма и евентуално изхвърлени варели в промишлената зона на село Яна. „Вчера извозихме всичко, което беше там“, уточни Димитров. Той допълни, че почвата, където са били варелите, е третирана с хидратна вар. „С това приключи за нас случая. Прибрани са всички контейнери, няма опасност за населението. РИОСВ остана да замерва в района. Свалили сме полицейската блокада и проверка. Миризмата ще остане няколко дни може би“, каза Димитров и допълни, че най-вероятно ще се усеща някакъв мирис. \r\nДимитров обясни, че токсичните отпадъци са извозени на лицензирана площадка за съхраняване на такива вещества. „Тези вещества се съхраняват в същата зона, на 300 метра от мястото, където са изхвърлени“, допълни още той.  \r\nДеница КИТАНОВА", "date": "2019.02.19", "title": "София: 29 тона токсични отпадъци са извозени от село Яна, няма опасност за населението, но е възможно острата миризма да се задържи още няколко дни"}
{"url": "http://www.focus-news.net/news/2019/02/19/2625260/shumen-29-godishna-zhena-e-stanala-zhertva-na-nov-tip-telefonna-izmama-za-refinansirane-na-bankovi-krediti.html", "text": "29-годишна жена е станала жертва на нов тип телефонна измама - за рефинансиране на банкови кредити. Това съобщиха от  ОДМВР - Шумен . За нова схема на телефонна измама съобщила в полицията вчера 29-годишна жена от Нови пазар. Тя била въведена в заблуда след обаждане по мобилен телефон преди няколко дни. Обадил ѝ се мъж, който се представил за финансов сътрудник към банкова институция. Обяснил, че фирмата, в която работи, предлага няколко услуги, между които съдействие за рефинансиране на банкови кредити или съдействие за теглене на заеми от банкови институции. Непознатият попитал жената дали има парични затруднения и след като получил положителен отговор, казал, че ще съдейства. Последвали няколко допълнителни обаждания, в които той поетапно разбрал в коя банка има кредит, и какъв е размерът на задълженията на младата жена. След като му дала ЕГН, приела обаждане от „финансовия сътрудник“. Мъжът обяснил, че е проучил кредитното ѝ досие и че ще съдейства да се рефинансира кредита ѝ, като за случая е необходимо да изтегли по-голяма сума. Трябвало да заплати само 280 лева за услугата. Парите трябвало да бъдат преведени на името на една от служителките във фирмата. 29-годишната превела исканата сума. След това получила повторно обаждане, в което ѝ било казано, че е необходимо да преведе още 900 лева. Парите щели да седят замразени по нейната сметка като гарант и ако има закъснение по обслужване на кредита, вноската ще бъде погасявана с тях. На името на същата „служителка“ били преведени още 900 лева. 29-годишната жена от Нови пазар чакала да ѝ бъдат пратени документите за одобрение и рефинансиране на кредита. След като не ги  получила, вчера подала сигнал за измамата в полицията. По случая е образувано досъдебно производство.  \r\nОтново напомняме на хората, че трябва да бъдат изключителни внимателни и предпазливи, когато приемат телефонно обаждане от непознат. В никакъв случай да не предоставят лични данни и информация с какви парични средства разполагат, къде живеят и имат ли спестявания.  \r\n\"Измамниците са доста ловки и използват всяка казана неволно дума по време на разговор като своя информация. Искат ли ви пари по телефона - бъдете сигурни, че става въпрос за измамна схема. Ако получите обаждане от непознат, който иска пари от вас по различен повод прекъснете връзката, свържете се с ваш близък и го информирайте. Ако не успеете позвънете на телефон 112 или на дежурните телефони в полицейските управления\", посочиха от ОДМВР - Шумен.", "date": "2019.02.19", "title": "Шумен: 29-годишна жена е станала жертва на нов тип телефонна измама - за рефинансиране на банкови кредити"}
{"url": "http://www.focus-news.net/news/2019/02/19/2625262/gencho-genchev-kmet-na-svishtov-nov-vodoprovod-i-nov-asfalt-shte-badat-polozheni-na-45-ulitsi-v-grada-drugi-48-shte-badat-renovirani.html", "text": "Цялостна подмяна на водопровода и полагане на нова асфалтова настилка предвижда Община Свищов за 45 улици в града. Други 48 ще бъдат реконструирани поради лошото си експлоатационно състояние. Това съобщи в предаването „Добре дошли в Свищов“ на  Радио „Фокус“ – Велико Търново  кметът на Общината Генчо Генчев. Той припомни, че старт на проекта бе даден в началото на февруари, а през настоящата седмица започват реалните дейности. „Предвиждаме ремонт на 45 улици, имената на които ще бъдат поместени на сайта на Общината, където ще бъде качен и графикът за това къде, кога и какво предстои. Правим го, за да са на ясно гражданите, къде ще е ограничено движението. Имаме готовност и фирмите започват своята дейност“, каза още кметът. „Фокус“ припомня , че ремонтите започнаха от жк. „Рила“. Мащабният проект за над 4.5 млн. лв. ще обхване повече от 45 улици, на които ще бъде подменен водопроводът и ще бъде положен нов асфалт.  \r\nЛошото състояние на уличната мрежа е основен проблем на жителите в Свищов от десетилетия, а това е и основната причина, която мотивира общинското ръководство да осигури финансиране за основен ремонт на най-компрометираните улици в града. \r\nЛуиза ТРАНЧЕВА", "date": "2019.02.19", "title": "Генчо Генчев, кмет на Свищов: Нов водопровод и нов асфалт ще бъдат положени на 45 улици в града, други 48 ще бъдат реновирани"}
{"url": "http://www.focus-news.net/news/2019/02/19/2625213/pazardzhik-vazpomenatelno-poklonenie-po-povod-146-godini-ot-obesvaneto-na-vasil-levski-se-provezhda-vav-velingrad.html", "text": "Възпоменателно поклонение по повод 146 години от обесването на Васил Левски се провежда във Велинград, съобщиха от  общинската администрация . Инициативата е на община Велинград и НЧ „Васил Левски“ в курорта. Честванията ще започнат от 17.00 часа с поклонение пред паметника на Апостола в кв. „Чепино“. Ще бъде даден и почетен караул от РД „Родопчани“ и НС „Традиция“, който ще бъде предхождан от Възпоменателна литургия. Възпоменателно слово ще произнесе председателят на читалище „В. Левски“ в курорта. От 17.30 часа ще започне и Възпоменателния концерт под надслов „Пазим името ти свято“ в местното читалище.", "date": "2019.02.19", "title": "Пазарджик: Възпоменателно поклонение по повод 146 години от обесването на Васил Левски се провежда във Велинград"}
{"url": "http://www.focus-news.net/news/2019/02/19/2625263/shumen-otlozhiha-povtorniya-razpit-na-rumanskiya-svidetel-inzh-luka-paish-po-deloto-hitrino.html", "text": "Отложиха повторния разпит на румънския свидетел инж. Лука Паиш по делото „Хитрино“, предаде репортер на  Радио „Фокус“ - Шумен . Съдебният състав прие възражението от страна на прокурор Маргарита Георгиева и адвоката на частните обвинители, които поискаха отвод на призования от съда преводач от румънски на български, за частично основателно и отложи разпита на инж. Лука Паиш за 19 март. Искането за отвод на преводача бе с мотив, че той е пристрастен и ангажиран със защитата на обвиняемите за влаковата катастрофа в Хитрино двама машинисти, което поставя под сериозно съмнение истинността на превода. Посочено бе, че няма претенция към професионалната квалификация на преводача. Съдът отбеляза, че действително преводачът е присъствал на предходно заседание, в което е разпитван вече и Лука Паиш, но не е скрил това обстоятелство. За новия разпит на румънския свидетел съдът определи да се осигури участие и на втори преводач по делото. \r\nИвелина ИВАНОВА", "date": "2019.02.19", "title": "Шумен: Отложиха повторния разпит на румънския свидетел инж. Лука Паиш по делото „Хитрино“"}
{"url": "http://www.focus-news.net/news/2019/02/19/2625259/burgas-obshtinata-shte-privleche-na-rabota-uchenitsi-ot-profesionalna-gimnaziya-s-prepodavane-na-angliyski-ezik-geo-milev-i-profilirana-gimnaziya-za-chuzhdi-ezitsi-vasil-levski.html", "text": "Общината ще привлече на работа ученици от Професионална  гимназия с преподаване на английски език „Гео Милев“ и Профилирана гимназия за чужди езици „Васил Левски“. Това съобщиха от пресцентъра на  Община Бургас . Идеята е на кмета Димитър Николов. Целта е по този начин възпитаниците на елитните гимназии да направят първи стъпки в професионалната си реализация. Техният пръв ангажимент ще бъде да превеждат новинарската секция в сайта на администрацията, съответно на английски и руски език. Всички кандидати, които бъдат одобрени и се включат в съвместния проект, ще получават награди от финансов характер, осигурени от Община Бургас. Освен на отличната си езикова подготовка, учениците ще могат да разчитат и на професионалната редакция на свои преподаватели, ангажирани с проекта. За да се постави началото на този съвместен проект, се предвижда да бъде подписано официално споразумение между трите страни. Идеята е в перспектива да се разкрият и други възможности за реализация на възпитаници на бургаски гимназии в рамките на различни инициативи на Общината.", "date": "2019.02.19", "title": "Бургас: Общината ще привлече на работа ученици от Професионална гимназия с преподаване на английски език „Гео Милев“ и Профилирана гимназия за чужди езици „Васил Левски“"}
{"url": "http://www.focus-news.net/news/2019/02/19/2625265/sitel-makedoniya-balgaro-makedonskata-istoricheska-komisiya-zapochva-bitkata-za-xix-i-nachaloto-na-xx-vek-uveren-e-rakovoditelyat-na-makedonskata-delegatsiya.html", "text": "Ще бъде ли препоръчано съвместно честване на Цар Самуил, Гоце Делчев, Илинденско-Преображенското въстание ще бъде обсъдено на четвъртата среща на Смесената българо-македонска експертна комисия по историческите и образователните въпроси, формирана по силата на Договора за добросъседство между България и Македония, която ще се проведе във вторник и сряда в Скопие, информира  скопският телевизионен канал „Сител“ . \r\nДиректорът на македонския Институт за национална история професор Драги Георгиев заяви пред МИА, че се очаква да се продължат темите от предходната среща в София и преди всичко тази за Цар Самуил, както и за забележките за учебниците по история за V и VI клас, които вече са направени и са обменени между страните, с цел да се преодолеят проблематичните тълкувания. \r\nМатериалът, който е предмет на работата на Комисията, обхваща периодът на праисторията, античността и средновековието, при което различните тълкувания на практика започват в средните векове, като най-големи различия в учебниците има в материала за братята Кирил и Методий и Самуиловата държава. \r\nСпоред него, целта на Комисията е всички тези тълкувания на миналото от преди хиляда и повече години да се денационализира, а не да се дава национална конотация от съвременен аспект на тези личности, т.е. днешното национално чувство на македонците да не рефлектира 1000 години назад, защото обективно по онова време не е съществувало такова чувство. \r\n„Не можете да национализирате Свети Климент или Свети Наум, или братята Кирил и Методий. Те са християнски възпитатели, духовни личности, на които не можете да дадете националност, те са действали в определени страни, във Византия и в българската средновековна държава, но това не ги прави нито българи, нито гърци, нито македонци в съвременен смисъл. Целта е да се даде на бъдещите поколения, които ще научат от българските и македонските учебници, идея за космополитизма на тези хора, за някои общи ценности, които са оставили на следващите поколения, а не да ги възприемат като ограничени герои. В този смисъл дискусиите за учебниците ще продължат“, каза Георгиев. \r\nТой вярва, че цар Самуил трябва да бъде празнуван от двата народа заедно, защото, подчертава той, съществува в паметта на българския народ и в паметта на македонския народ, притежава голяма символика в двата исторически разказа и традиции, които могат да бъдат мост на връзка, около който трябва да се съгласим , мост, който свързва днешните народи и култури на съвременните държави на Балканите и особено на Македония и Р България. \r\nСпоред него обаче най-големите проблеми се очакват при разглеждане на събитията и лицата от XIX и началото на XX век, периода на възникване на културни, духовни и политически движения, които се появяват на територията на Македония. Главните герои на тези движения, наред с други неща, казват, че са българи, но действат на тази територия, особено политическите активисти, които се появяват по-късно и се борят за автономията на Македония. Всъщност това са лица, които проявяват политически сепаратизъм по отношение на България от османската държава, но в мемоарите си казват, че са българи, твърди ръководителят на македонската делегация в Комисията. \r\n„Има сериозни различия в двете историографии и отново считам, че без сериозни дискусии, без сериозна интерпретация на източниците, придържане към академичните принципи и без желанието да се гледа смело в слабостите на собствените си историографии, причинени предимно от политически и идеологически причини , ние няма да можем да постигнем решение“, уверен е Георгиев. \r\nТози период, подчерта той, ще бъде най-трудният и най-дълготрайният, а всяко набързо наложено политическо решение или позиция, ще ни доведе до задънена улица. \r\n„Тези въпроси не могат да бъдат решени политически. Това, което ние, като Комисията, и дори обществеността в Македония чувстваме, е усещането за триумфализъм в България, че сега е моментът да докажем, че македонците до 1944 г. са българи, а след това стават македонци. Ако това е идеята - да се наложи подобен извод, в който една страна ще бъде показана като победител, тогава Комисията няма да има резултати, казва директорът на Института за национална история на Македония. \r\nТой вижда решението в критичен анализ на историческите наративи в двете държави и във взаимното уважение на гражданите и културите на двете държави. \r\n„Според мен решението, договорът, се намира по средата. Не може българската страна да очаква, че ние ще приемем всичко от българския национален исторически наратив. Също така,  ние не можем да представим историята на ХІХ и началото на ХХ век като кристално ясна македонска национална история и да отричаме присъствието на българско национално и политическо влияние в интелектуалния и политическия македонски сепаратизъм. Това е периодът, в който, всъщност, започва процесът на постепенно и мъчително разделяне, първо политическо, а след това национално, на македонците, на Македония, на появата на македонизма, и това не може да бъде осъдено от българската страна, както ние не можем да твърдим, че има непрекъснатост на македонска нация от времето на цар Самуил до днес. Това са нещата, които двете страни трябва да приведат в съответствие, да отстъпят, да приемат определени податъци и тълкувания, за да стигнем до решение, което ще функционира и в двете държави, и за двата народа, за да продължим напред, без да бъдем заложници на историята“, казва Георгиев, въпреки че самият той е историк. \r\nИначе срещите на Смесената македоно-българска експертна комисия се провеждат последователно в България и в Македония и това е среща, която е домакин ще бъде Скопие. \r\nПревод и редакция:", "date": "2019.02.19", "title": "„Сител“ (Македония): Българо-македонската историческа комисия: Започва битката за XIX и началото на XX век, уверен е ръководителят на македонската делегация"}
{"url": "http://www.focus-news.net/news/2019/02/19/2625267/smolyan-politsai-i-planinski-spasiteli-sa-izdirvali-26-godishen-mazh-v-mestnostta-haydushki-polyani-otkrit-e-nevredim-i-v-dobro-zdrave.html", "text": "Полицаи и планински спасители са издирвали 26-годишен мъж, открит е невредим и в добро здраве. Това съобщиха от  ОДМВР – Смолян . На 18 февруари 2019 г. около 19.30 часа на тел.112 е получен сигнал от 26-годишен мъж от град Асеновград, който съобщава, че неговият брат-близнак е в неизвестност. Младият мъж е напуснал дома си и се е отправил пеша от НАО „Рожен“ към хижа в местността Хайдушки поляни. За последно е бил забелязан около 10.30 часа в района на зимен център „Картола“. Предприети са издирвателни мероприятия, в които са се включили служител на РУ - Смолян и екип на Планинска спасителна служба. През нощта младият мъж е намерен в навес, невредим и в добро здраве. Предаден е на близките му.", "date": "2019.02.19", "title": "Смолян: Полицаи и планински спасители са издирвали 26-годишен мъж в местността Хайдушки поляни, открит е невредим и в добро здраве"}
{"url": "http://www.focus-news.net/news/2019/02/19/2625256/krasimir-karakachanov-vmro-bsp-smyatat-che-prez-parlamentarizma-mozhe-da-si-pravyat-predizborna-kampaniya.html", "text": "Обсъдихме това да не разчитаме на БСП, които играят на варианта „иди ми, дойди ми“ и смятат, че през парламентаризма може да си правят предизборната кампания за евроизборите или за предстоящите местни избори. Това каза в Министерски съвет вицепремиерът, министър на отбраната и лидер на ВМРО Красимир Каракачанов след среща на управляващата коалиция, предаде репортер на  Агенция „Фокус“ . „Коалиционният съвет не беше събиран от две-три седмици поради пътувания. Обсъдихме да съгласуваме законодателните си програми и да стегнем дисциплината“, коментира той. „Българският народ е изпратил всички народни представители в парламента да работят, ако БСП са решили да вървят по свой сценарий, това си е техен проблем“, посочи Красимир Каракачанов. „Обсъдихме темите, които предстоят за тази седмица. Мога да потвърдя казаното от Волен Сидеров. Въпреки различията, които имаме по определени законопроекти или нюанси в други политически изяви, имаме ангажимент - формиране на мнозинство и подкрепа на правителството до края на мандата му“, заяви лидерът на ВМРО. \r\nБиляна ИВАНОВА", "date": "2019.02.19", "title": "Красимир Каракачанов, ВМРО: БСП смятат, че през парламентаризма може да си правят предизборна кампания"}
{"url": "http://www.focus-news.net/news/2019/02/19/2625268/pazardzhik-okrazhniyat-sad-shte-gleda-deloto-sreshtu-mazh-obvinen-za-opit-da-podkupi-politseyski-sluzhitel.html", "text": "Окръжният съд ще гледа делото срещу мъж, обвинен за опит да подкупи полицейски служител. Това съобщи за  Радио „Фокус“ – Пазарджик  Маринела Георгиева от администрацията на Съда. Делото е образувано по обвинителен акт на Окръжна прокуратура – Пазарджик. Срещу обвиняемия е повдигнато обвинение за това, че на 3 февруари 2019 година е направил опит да даде подкуп от 20 лева на полицаи, за да не му съставят акт за административно нарушение. Началото на съдебното заседание е в 13.30 часа, а докладчик е съдия Веселин Петричев. \r\nВаня НИКОЛОВА", "date": "2019.02.19", "title": "Пазарджик: Окръжният съд ще гледа делото срещу мъж, обвинен за опит да подкупи полицейски служител"}
{"url": "http://www.focus-news.net/news/2019/02/19/2625271/api-ogranicheno-e-dvizhenieto-v-izprevarvashtata-lenta-po-avtomagistrala-trakiya-ot-km-53-do-km-51-v-posoka-sofiya-poradi-remontni-deynosti.html", "text": "Ограничено е движението в изпреварващата лента по автомагистрала „Тракия“ от км 53 до км 51 в посока София поради ремонтни дейности. Трафикът се осъществява в активната лента. Това съобщиха от пресцентъра на  Агенция „Пътна инфраструктура“ . Шофьорите е необходимо да се движат с повишено внимание и съобразена скорост.", "date": "2019.02.19", "title": "АПИ: Ограничено е движението в изпреварващата лента по автомагистрала „Тракия“ от км 53 до км 51 в посока София поради ремонтни дейности"}
{"url": "http://www.focus-news.net/news/2019/02/19/2625272/sofiya-zapochvat-remontni-deynosti-po-ul-6-ti-septemvri-v-uchastaka-mezhdu-ul-aksakov-i-ul-slavyanska-na-20-fevruari.html", "text": "Във връзка с обновяването на Зона 2 от центъра на София, започва работа по ул. „6-ти септември“ в участъка между ул. „Аксаков“ и ул. „Славянска“. Това съобщиха от пресцентъра на  Столична община .  Ще бъдат подсилени основите на уличното платно и тротоарите, ще бъдат обновени и настилките.  Първо ще се работи по пътното платно, което ще се бъде с гранитни павета, а тротоарите ще останат свободни за придвижване на пешеходци. След това ще бъде подменена настилката и на тротоарите, която ще e от бетонови павета.  \r\n Предвижда се ремонтът да продължи до 15 април 2019 г., ако времето позволи. За този период се въвежда временна организация на движението на моторни превозни средства и се закриват местата в „синя зона“ в този участък. Кръстовището на ул. „Славянска“ и „Шести септември“ ще е отворено за автомобили.  \r\nСтолична община се извинява за причинените  временни затруднения.", "date": "2019.02.19", "title": "София: Започват ремонтни дейности по ул. „6-ти септември“ в участъка между ул. „Аксаков“ и ул. „Славянска“ на 20 февруари"}
{"url": "http://www.focus-news.net/news/2019/02/19/2625273/razgrad-345-grama-zhivak-sa-namereni-pri-spetsializirana-politseyska-operatsiya-v-chasten-imot-v-selo-dyankovo.html", "text": "Токсично вещество е намерено при специализирана полицейска операция съвместно с ДАНС под ръководството на Окръжна прокуратура. Това съобщиха от  ОДМВР - Разград . В рамките на предприетите действия при претърсване на адрес в село Дянково е открит 500-грамов флакон, в който е съхраняван 345 грама живак. Задържан е 43-годишен мъж, който е придобил отровното вещество с цел търговия. В хода на разследването към момента се установява по какъв начин и при какви обстоятелства живакът е попаднал у него. При изземането в следобедните часове на 18 февруари се включиха сили на спасителния отряд при ПБЗН - Разград. \r\nПо случая е образувано досъдебно производство. Работата по документиране на престъплението продължава.", "date": "2019.02.19", "title": "Разград: 345 грама живак са намерени при специализирана полицейска операция в частен имот в село Дянково"}
{"url": "http://www.focus-news.net/news/2019/02/19/2625261/tsvetan-tsvetanov-gerb-predlozhihme-vrashtane-na-preferentsiite-vodeni-ot-obshtestveniya-interes-a-ne-da-zadovolyavame-kaprizite-na-bsp.html", "text": "Направили сме предложението за връщане на преференциите само и единствено водени от обществения интерес, а не от това да задоволяваме капризите и ултиматумите на БСП. Това каза в Министерски съвет председателят на ПГ на ГЕРБ и зам.-председател на партията Цветан Цветанов след среща на управляващата коалиция, предаде репортер на  Агенция „Фокус“ . „По темата за изборното законодателство -  вече сме направили предложение да бъде възстановена досегашната преференция със 7%“, изтъкна той. Цветанов обясни, че на Коалиционния съвет е обсъдено изпълняването на ангажиментите по управленската програма. „Що се касае до парламентарната дейност и до формирането на мнозинствата - ние сме достатъчно отговорни. Трябва да заявим много ясно, че това ще доведе до ограничаване на възможността народните представители да участват във форуми извън България“, коментира председателят на ПГ на ГЕРБ. „Това е парламентарна дейност, вменена на парламента. Ще трябва да я ограничим, за да разчитаме на кворума за започване на пленарното заседание“, уточни той. „По начина, по който БСП прави политиката си, се дистанцира от реалния парламентаризъм, от това да участват в законодателната дейност и парламентарен контрол“, обяви Цветан Цветанов. „Контролът е една от основните парламентарни възможности на опозицията да контролира изпълнителната власт. След като се отказват, не знам дали БСП въобще ще участват в следващи парламентарни избори. По този начин няма как да се прави политика, няма как да защитаваш обществото и бъдещите си политически решения“, каза още той. \r\nБиляна ИВАНОВА", "date": "2019.02.19", "title": "Цветан Цветанов, ГЕРБ: Предложихме връщане на преференциите, водени от обществения интерес, а не да задоволяваме капризите на БСП"}
{"url": "http://www.focus-news.net/news/2019/02/19/2625264/blagoevgrad-s-ritual-po-podnasyane-na-tsvetya-i-ventsi-beshe-otbelyazana-146-ata-godishnina-ot-obesvaneto-na-vasil-levski.html", "text": "С ритуал по поднасяне на цветя и венци благоевградчани отбелязаха 146-ата годишнина от обесването на Васил Левски, предаде репортер на  Радио „Фокус“ – Пирин . Церемонията се състоя на едноименния площад пред бюст-паметника на Апостола на Свободата. Програмата започна с изпълнението на националния химн. Ритуалът продължи с рецитал, припомнящ на жителите на града историята и делата на Дякона. На събитието присъстваха кметът д-р Атанас Камбитов, областният управител Бисер Михайлов, областният координатор на ПП ГЕРБ и народен представител Даниела Савеклиева, представители на политически партии, ръководители на културни институции, общественици и граждани. Своята признателност към Апостола засвидетелстваха и представители на Бригадно командване – Благоевград, както и свещеници от храм „Въведение Богородично“ – Благоевград. В района на събитието имаше засилено полицейско присъствие, за да се гарантира безопасността на жителите на града. \r\nЛивия НИНОВА", "date": "2019.02.19", "title": "Благоевград: С ритуал по поднасяне на цветя и венци беше отбелязана 146-ата годишнина от обесването на Васил Левски"}
{"url": "http://www.focus-news.net/news/2019/02/19/2625277/sport-tazi-vecher-edin-sreshtu-drug-izlizat-livarpul-i-bayern-myunhen.html", "text": "Тази вечер от 22:00 часа Ливърпул приема Байерн Мюнхен на своя „Анфийлд“ в един от най-интригуващите двубои от осминафиналите на Шампионската лига. И двата отбора имат сериозни кадрови проблеми, като за англичаните срещата пропускат наказаният Вирджил Ван Дайк и контузените Гомес, Чембърлейн и Фирмино, а под въпрос са Ловрен и Шакири. За немците със сигурност няма да играят Робен, Боатенг и Толисо, които са контузени и наказаният Мюлер. Под въпрос е Коман.", "date": "2019.02.19", "title": "Спорт: Тази вечер един срещу друг излизат Ливърпул и Байерн Мюнхен"}
{"url": "http://www.focus-news.net/news/2019/02/19/2625278/ministar-ekaterina-zaharieva-shte-prisastva-na-validirane-na-yubileyna-poshtenska-marka-po-sluchay-15-ta-godishnina-ot-chlenstvoto-na-balgariya-v-nato.html", "text": "На 20 февруари 2019 г. в Министерския съвет в присъствието на вицепремиера по правосъдната реформа и министър на външните работи Екатерина Захариева ще бъде валидирана юбилейна пощенска марка по случай 15-ата годишнина от членството на Република България в НАТО. Това съобщиха от пресцентъра на  Министерството на външните работи . \r\nВ церемонията ще участват и заместник министър-председателят по обществения ред и сигурността и министър на отбраната Красимир Каракачанов и министърът на транспорта, информационните технологии и съобщенията Росен Желязков.  \r\nВалидирането на юбилейна пощенска марка е част от утвърдения Национален план от инициативи за отбелязване на 15-та годишнина от членството на България в НАТО и 70-ата годишнина от създаването на Организацията на Северноатлантическия договор, които се навършват през 2019 г.  \r\nЦеремонията ще се състои в 11.00 часа на 20 февруари 2019 г. в Гранитна зала на Министерския съвет.", "date": "2019.02.19", "title": "Министър Екатерина Захариева ще присъства на валидиране на юбилейна пощенска марка по случай 15-та годишнина от членството на България в НАТО"}
{"url": "http://www.focus-news.net/news/2019/02/19/2625269/otets-yakov-ima-istoricheski-svedeniya-che-vasil-levski-shest-mesetsa-e-prebivaval-v-manastira-sv-sv-petar-i-pavel-kray-selo-patalenitsa.html", "text": "Има исторически сведения, че Васил Левски е посещавал манастира „Св. св. Петър и Павел” в село Паталеница по време на обиколките му в Пазарджишкия революционен окръг, каза за  Радио „Фокус“ – Пазарджик  отец Яков, игумен на светата обител. Дяконът е останал шест месеца в Баткунския манастир, където е провеждал тайни срещи с местни революционери. „Няма манастир или църква, в който крака на йеродякон Игнатий да не е стъпил, но шест месеца той е живял на това място, което е прекалено дълъг период от неговия живот. Наша задача е да установим какво е правил той шест месеца тук“, уточни отец Яков. Игуменът припомни също, че след турското нашествие у нас манастирът е бил разрушен. По-късно е бил изграден отново, но през 1774 година е разрушен за втори път след насилствено помохамеданчване на част от българското население в близката родопска долина Чепино. По-късно отново е обновен, но по-малък като постройка с една каменна черква. Днес той се посещава от много миряни от всички краища на страната. \r\nАлбена ЖИЛЕКОВА", "date": "2019.02.19", "title": "Отец Яков: Има исторически сведения, че Васил Левски шест месеца е пребивавал в манастира „Св. св. Петър и Павел” край село Паталеница"}
{"url": "http://www.focus-news.net/news/2019/02/19/2625266/d-r-georgi-pazderov-rzi-burgas-ot-nachaloto-na-godinata-do-14-fevruari-tazi-godina-v-oblastta-nyama-registrirani-sluchai-na-morbili.html", "text": "По данни на Министерството на здравеопазването от началото на годината до 14 февруари тази година са регистрирани 5 доказани случая на морбили в страната. Това каза за  Радио „Фокус“ – Бургас  д-р Георги Паздеров, директор на Регионалната здравна инспекция – Бургас. По думите му 5 са доказаните случая на морбили – 3 в област Благоевград и 2 в област София. За същия период в област Бургас няма регистрирани случаи. Той добави, че най-сигурният начин за предпазване е чрез активна имунизация. Имунизацията се провежда с жива ваксина, тривалентна – срещу морбили, паротит и рубеола. Прилага се на деца на 13-месечна възраст, реимунизация се прави на 12-годишна възраст. „В България са създадени необходимите условия за успех в превенцията на морбили: всички деца имат равен достъп до имунизациите и осигурени безплатни ваксини, включени в задължителния имунизационен календар. Няма други специфични мерки, които хората да взимат, за да се предпазят, тъй като морбили е силно заразно заболяване. Разбира се, препоръчително е да се избягва пътуване в страни, където има регистрирани случаи на зараза, както и да се избягва контакт с неваксинирани в първите дни след завръщането от чужбина“, посочи още Паздеров. Според него всички случаи със симптоматика за морбили трябва да се обърнат към ОПЛ за преглед и консултация с инфекционист. „По преценка, според тежестта на състоянието, всеки един случай се насочва за хоспитализация и лечение. По епидемиологични и социални показания за хоспитализация се насочват деца, особено до 1 г. възраст, живеещи в лоши битови условия, при които не може да се осъществи изолация и лечение в домашни условия, и при които риска за развитие на усложнения и смъртен изход е голям“, уточни д-р Георги Паздеров. \r\nМария КУРТЕВА", "date": "2019.02.19", "title": "Д-р Георги Паздеров, РЗИ – Бургас: От началото на годината до 14 февруари тази година в областта няма регистрирани случаи на морбили"}
{"url": "http://www.focus-news.net/news/2019/02/19/2625282/burgas-bez-zabavyane-se-osashtestvyava-preminavaneto-prez-gkpp-malko-tarnovo.html", "text": "Без забавяне се осъществява преминаването през ГКПП „Малко Търново“. Това съобщи за  Радио „Фокус“ – Бургас  дежурният на пункта. Към момента движението през българо-турската граница се осъществява без забавяния, няма образувани колони от автомобили на пункта. \r\nМария ПОПЧЕВА", "date": "2019.02.19", "title": "Бургас: Без забавяне се осъществява преминаването през ГКПП „Малко Търново“"}
{"url": "http://www.focus-news.net/news/2019/02/19/2625276/shumen-s-obshtogradski-ritual-v-grada-byaha-otbelyazani-146-godini-ot-gibelta-na-vasil-levsk.html", "text": "С общоградски ритуал в града бяха отбелязани 146 години от гибелта на Васил Левски, предаде репортер на  Радио „Фокус“ - Шумен . Пред паметника на Апостола на свободата бяха поднесени венци и цветя. Деца рецитираха стихове за героя на България. В слово си уредникът на къщата музей „Добри Войников“ посочи, че днес за всички Левски е код, икона и символ на нашата свобода. „Това име отдавна е символ на себеотрицание, на обич към род и родина, на безрезервна отдаденост в осъществяването на идеята за Свята и чиста република. Днес и тук сме заедно, за да преоткрием онзи някогашния, неподправения и недостижим Левски“, каза още Красимира Чалъкова. Тя посочи, че днес уроците на Апостола на свободата са уроци по смелост, доблест и родолюбие. \r\nИвелина ИВАНОВА", "date": "2019.02.19", "title": "Шумен: С общоградски ритуал в града бяха отбелязани 146 години от гибелта на Васил Левск"}
{"url": "http://www.focus-news.net/news/2019/02/19/2625281/krasimir-karakachanov-vmro-za-men-po-dobriyat-variant-e-obedineni-patrioti-da-se-yavyat-na-evroizborite-zaedno.html", "text": "За евроизборите към момента мога да изразя само мнението на ВМРО. За мен е по-добрият вариант коалиция „Обединени патриоти“ да се яви заедно. Това каза в Министерски съвет вицепремиерът, министър на отбраната и лидер на ВМРО Красимир Каракачанов след среща на управляващата коалиция, предаде репортер на  Агенция „Фокус“ . „Ако някоя от партиите реши да участва самостоятелно или в коалиция с някой друг, това е нейно право. Това не отнема ангажимента и на трите партии в коалицията към програмата за управление на правителството, мнозинството в парламента и подкрепата към правителството“, заяви той. „Лично аз смятам, че преференциите са нещо добро, което мотивира самите партии да участват по-активно“, коментира Каракачанов. „Запознах колегите с циганската концепция. Освен общественото обсъждане, съм я раздал на министрите. Очаквам от тях, най-вече от ресорите образование, социална политика, вътрешни работи, предложения по изложените тези. Те ще бъдат обобщени и обсъдени на Коалиционен съвет. Чак тогава ще бъдат вкарвани“, обясни лидерът на ВМРО. \r\nБиляна ИВАНОВА", "date": "2019.02.19", "title": "Красимир Каракачанов, ВМРО: За мен по-добрият вариант е „Обединени патриоти“ да се явят на евроизборите заедно"}
{"url": "http://www.focus-news.net/news/2019/02/19/2625280/tsvetan-tsvetanov-gerb-bsp-iskat-da-mahnat-ot-tsik-horata-koito-ne-sa-na-korneliya-ninova.html", "text": "Ще използваме опита на досегашните ни представители в ЦИК. За ГЕРБ не е проблем да номинира тези, които са си вършили работата. За БСП е проблем, защото искат да махнат тези, които не са хората на Корнелия Нинова и на сегашното авторитарно ръководство на БСП. Това каза в Министерски съвет председателят на ПГ на ГЕРБ и зам.-председател на партията Цветан Цветанов след среща на управляващата коалиция, предаде репортер на  Агенция „Фокус“ . „Направили сме отстъпка за преференциите, стартира процедура за ЦИК. Оттам нататък какво БСП искат и биха предложили, си е тяхно политическо решение“, коментира той. „Работим само и единствено водени от обществения интерес, а не от ултиматумите на БСП“, изтъкна Цветан Цветанов.  \r\nЗа концепцията за ромите, предложена от ВМРО, той уточни: „Красимир Каракачанов ни запозна с това, че в момента тече съгласувателна процедура. Обединихме се, че има текстове, които могат да бъдат допълнително оптимизирани“. „След приключването на съгласувателната процедура, ще бъде обсъдено решението на Коалиционен съвет“, каза още той. \r\nБиляна ИВАНОВА", "date": "2019.02.19", "title": "Цветан Цветанов, ГЕРБ: БСП искат да махнат от ЦИК хората, които не са на Корнелия Нинова"}
{"url": "http://www.focus-news.net/news/2019/02/19/2625284/kyustendil-spetsializirana-politseyska-operatsiya-se-provezhda-na-teritoriyata-na-obshtinite-kyustendil-nevestino-i-treklyano.html", "text": "Специализирана полицейска операция се провежда на територията на общините Кюстендил, Невестино и Трекляно. Това съобщи за  Радио „Фокус” – Кюстендил  Катя Табачка, говорител на Областна дирекция на МВР – Кюстендил. По думите ѝ става въпрос за планирана полицейска операция, която се реализира на територията на Районно управление на МВР – Кюстендил и включва малките и отдалечени населени места. Операцията е с цел противодействие на конвенционалната престъпност и незаконната миграция на хора. Участват служители на Районно управление – Кюстендил и на Дирекция „Жандармерия”. \r\nВенцеслав ИЛЧЕВ", "date": "2019.02.19", "title": "Кюстендил: Специализирана полицейска операция се провежда на територията на общините Кюстендил, Невестино и Трекляно"}
{"url": "http://www.focus-news.net/news/2019/02/19/2625286/veliko-tarnovo-spetsialistite-ot-dnevniya-tsentar-za-detsa-s-uvrezhdaniya-v-svishtov-organizirat-obucheniya-za-personala-na-detskite-gradini.html", "text": "Срещи – обучения за персонала на детските градини в Свищов организират специалисти от Дневния център за деца с увреждания  в града. Инициативата стартира през миналата година и поради интерес и успех продължава. Това каза в предаването „Добре дошли в Свищов“ на  Радио „Фокус“ – Велико Търново  директорът на Центъра Теменужка Тодорова. Първата среща се проведе през миналия уикенд, а втората предстои през следващия. Те се организират със съдействието на местната администрация и образователни експерти, с които се консултират обсъжданите теми. „Надявам се, че това е началото на добро партньорство и на нашата обща работа – на училищата и социалните институции. Имаме добри примери при нас, работим добре с Детска градина „Васил Левски“, имаме приети деца и в детска градина „Радост“. За да се чувстват добре децата, е важно да коментираме методите и начините за тяхната интеграция“, посочи Тодорова. Тя коментира, че това са не точно обучения, а по-скоро срещи за споделяне на опит. \r\nЛуиза ТРАНЧЕВА", "date": "2019.02.19", "title": "Велико Търново: Специалистите от Дневния център за деца с увреждания в Свищов организират обучения за персонала на детските градини"}
{"url": "http://www.focus-news.net/news/2019/02/19/2625283/nfsb-valeri-simeonov-shte-e-predlozhenieto-za-vodach-na-eventualna-obshta-koalitsionna-lista-s-patriotite-za-evroizborite.html", "text": "Валери Симеонов ще е предложението за водач на евентуална обща коалиционна листа за евроизборите. Това съобщи заместник-председателят на НФСБ Борис Ячев на пресконференция на партията, предаде репортер на   Агенция „Фокус“ . Стана ясно, че Симеонов е номиниран за водач на листата от големите областни структури на партията.  \r\nДеница КИТАНОВА", "date": "2019.02.19", "title": "НФСБ: Валери Симеонов ще е предложението за водач на евентуална обща коалиционна листа с Патриотите за евроизборите"}
{"url": "http://www.focus-news.net/news/2019/02/19/2625285/boris-yachev-nfsb-za-sazhalenie-ot-nyakolko-sedmitsi-razgovorite-za-obshta-lista-za-evroizborite-na-obedineni-patrioti-stanaha-bezrezultatni.html", "text": "За съжаление от няколко седмици разговорите за обща листа за евроизборите на „Обединени патриоти“ станаха безрезултатни. Това каза заместник-председателят на НФСБ Борис Ячев по време на пресконференция, предаде репортер на   Агенция „Фокус“ .  \r\n„Няколко седмици всъщност текат в НФСБ номинации за Валери Симеонов за водач на листа за европейски парламент. Тези номинации дойдоха след като в продължение на няколко месеца се опитахме да изчерпим разговорите и резултата от разговорите в рамките на коалиция „Обединени патриоти“. Водени бяха преговори с различен интензитет и с различна резултатност. Преговорите основно в последните месеци бяха в двустранен формат – НФСБ и ВМРО“, заяви Ячев. „За съжаление от няколко седмици тези разговори станаха безрезултатни. Нашите структури с тревога наблюдаваха останалите партии, които сочат желание за самостоятелно явяване“, допълни още депутатът.  \r\nДеница КИТАНОВА", "date": "2019.02.19", "title": "Борис Ячев, НФСБ: За съжаление от няколко седмици разговорите за обща листа за евроизборите на „Обединени патриоти“ станаха безрезултатни"}
{"url": "http://www.focus-news.net/news/2019/02/19/2625270/tsvetan-tsvetanov-gerb-tezata-che-imame-saglashatelstvo-s-edna-ot-politicheskite-sili-v-opozitsiya-e-dosta-nesastoyatelna.html", "text": "Тезата, че ГЕРБ има съглашателство с една от политическите сили в опозиция, е доста несъстоятелна. Това каза в Министерски съвет председателят на ПГ на ГЕРБ и зам.-председател на партията Цветан Цветанов след среща на управляващата коалиция, предаде репортер на  Агенция „Фокус“ . „По законите, които се приемат, винаги трябва да има политически консенсус. Това е гаранция за стабилност и устойчивост на законодателния процес“, заяви той. „Не може законодателството да лавира и да се прави в зависимост от нови парламентарни мнозинства, затова винаги търсим политическия консенсус“, коментира Цветанов. „За това, че съм провел разговори с ДПС - провел съм такива и с БСП в определи ситуации, когато е имало необходимост“, изтъкна той. „Ще продължа да водя разговори и с БСП, и с ДПС, когато се налага, както за дневния ред, за седмичната програма, така и по законопроекти“, посочи председателят на ПГ на ГЕРБ. „Всеки трябва да има своя позиция и да я защитава аргументирано, но не ултимативно и по начина, по който го прави БСП“, допълни Цветанов. „ДПС имаше 4 предложения, свързани с Изборния кодекс и бяха важни за тях - за майчиния език, за уседналостта, за машинното гласуване и за преференцията“, обясни той. „Темите за майчиния език и уседналостта винаги се поставят от ДПС. За тях това е важно. Те възприеха подхода на парламентарното мнозинство, че няма как да стане и го приеха съвсем нормално и конструктивно“, коментира той. „Въпреки уважението ми към тезата за машинното гласуване, в нито една държава от ЕС то не се прилага“, каза още Цветан Цветанов. \r\nБиляна ИВАНОВА", "date": "2019.02.19", "title": "Цветан Цветанов, ГЕРБ: Тезата, че имаме съглашателство с една от политическите сили в опозиция, е доста несъстоятелна"}
{"url": "http://www.focus-news.net/news/2019/02/19/2625288/sliven-zadarzhana-e-29-godishna-sluzhitelka-na-bankov-klon-v-grad-nova-zagora-za-zloupotrebi.html", "text": "Задържана е 29-годишна служителка на банков клон в град Нова Загора за злоупотреби. Това съобщиха от  ОДМВР - Сливен . Служители на РУ - Нова Загора и Главна дирекция „Национална полиция” разследват случай на злоупотреби с парични средства в особено големи размери, извършвани в банков клон в град Нова Загора. Работата по случая е започнала в края на миналата седмица след получени сигнали от клиенти на банката. Предприети са незабавни действия от служители на икономическа полиция в РУ - Нова Загора и ГДНП. В хода на проведените процесуални действия по разследване,в 29-годишна, служител на банковия клон, и в имотите, обитавани от нея, са намерени пари, вещи и предмети, имащи отношение към извършеното престъпление. На 18 февруари служителката е задържана за 24 часа.  \r\nЗа случая е уведомена Окръжната прокуратура - Сливен. Образувано е досъдебно производство. На служителката е повдигнато обвинение. С прокурорско разпореждане ѝ е наложена мярка „Задържане под стража“ за срок до 72 часа, предстои да бъде внесено искане за постоянна мярка за задържане.", "date": "2019.02.19", "title": "Сливен: Задържана е 29-годишна служителка на банков клон в град Нова Загора за злоупотреби"}
{"url": "http://www.focus-news.net/news/2019/02/19/2625274/prof-plamen-pavlov-vsichki-smyatat-levski-za-svetets-i-e-krayno-vreme-balgarskata-pravoslavna-tsarkva-da-se-vslusha-v-naroda.html", "text": "Всички смятат Левски за светец и е крайно време Българската православна църква да се вслуша в народа. Това каза историкът проф. Пламен Павлов в интервю за   Агенция „Фокус“  във връзка с навършването на 146 години от обесването на Васил Левски. „Левски вече беше обявен за светец от т. нар. алтернативен синод на времето“, заяви проф. Павлов. \r\nТой обясни, че в него е имало и митрополити, които по-късно са се помирили с официалния синод. „В някакъв смисъл, това решение на практика е взето. Друго нещо, което е много по-важно от тези формални решения е, че са прави НФСБ и г-н Валери Симеонов да настояват за подобно нещо, защото в православния канон Левски е православен монах и няма никакво съмнение. Както казва Вазов: „обикновените селяни светец го зовяха“. И това е факт“, подчерта професорът.  \r\nПо думите му Левски е смятан за уникална личност още от своите съвременници и българският народ е канонизирал Васил Левски. „Канонизирал го е и Христо Ботев в своя последен календар, където е с името свети Великомъченик Васил Левски. Там е именно и баладата за обесването на Васил Левски“, разказа историкът, като обясни, че в православното разбиране има т. нар. „народна канонизация“, тоест канонизирането започва отдолу. „Това не само е започнало, но се е и осъществило. Ние смятаме Левски за светец и е крайно време и Светият Синод да го разбере“, заяви историкът и добави, че напълно се солидаризира с искането за канонизирането на Апостола. \r\nПроф. Павлов заяви, че извършеното от Васил Левски убийство не може да бъдат аргумент за това да не бъде канонизиран. Той отбеляза, че в историята има достатъчно хора, които са канонизирани за светци, въпреки че са извършили убийства и даде за пример Константин Велики, който като пълководец е убил хиляди хора и дори собствения си син. \r\n„Ние, като народ и като нация, както и нашите сънародници в чужбина, смятаме, че Левски е светец. Това смятат и бесарабските българи и македонските. В Македония има дори създадена песен за Васил Левски, преди дори останалите български земи. Нашите сънародници в Атина също имат Левски за светец. Всички го имат. Българската православна църква, както и в други случаи, е крайно време да се вслуша в собственото си царство - в българския си народ“, каза още той. \r\nИрина ИВАНОВА Пълния текст на интервюто четете по-късно в „Мнение”", "date": "2019.02.19", "title": "Проф. Пламен Павлов: Всички смятат Левски за светец и е крайно време Българската православна църква да се вслуша в народа"}
{"url": "http://www.focus-news.net/news/2019/02/19/2625279/tass-yaponiya-prizna-guaydo-za-vremenen-prezident-na-venetsuela.html", "text": "Японското правителство изрази подкрепа за опозиционните сили на Венецуела начело с Хуан Гуайдо и го признава за временен президент на страната, заяви във вторник японският външен министър Таро Коно, цитиран от  ТАСС . \r\nОсвен това първият дипломат на Токио изрази загрижеността си, че до сега във Венецуела не са проведени нови президентски избори, независимо от активните призиви за това от редица страни. \r\nПревод и редакция:", "date": "2019.02.19", "title": "ТАСС: Япония призна Гуайдо за временен президент на Венецуела"}
{"url": "http://www.focus-news.net/news/2019/02/19/2625275/tsvetan-tsvetanov-hubavo-e-che-gerb-nyamame-avtoritaren-lider-kakavto-e-korneliya-ninova.html", "text": "Хубаво е, че ГЕРБ няма такъв авторитарен лидер, какъвто е Корнелия Нинова. Имаме демократичен лидер. Това каза в Министерски съвет председателят на ПГ на ГЕРБ и зам.-председател на партията Цветан Цветанов след среща на управляващата коалиция, предаде репортер на  Агенция „Фокус“ . „Корнелия Нинова принуди всички народни представители да не участват в заседанията на парламента. Ако някой от тези, които са против това, реши да влезе в пленарна зала, веднага ще бъде назован, че е съглашателствал или че е имал уговорки с управляващото мнозинство“, посочи Цветанов. Според него това е стягане на политическата дисциплина с авторитарен начин на поведение. „Премиерът Бойко Борисов винаги е готов да направи отстъпка. ГЕРБ прави отстъпка за преференциите“, коментира Цветанов. „Съобразяваме се с всичко, което би могло да създаде усещането у хората, че искаме по някакъв начин да направим промяна, за да си гарантираме служебна победа - такова нещо няма“, заяви той. „Що се касае до ЦИК. Стартирали сме процедурата, внесено е предложението“, изтъкна Цветанов. „Мога да кажа какво се говори в групата на БСП и в средите им. Тази смяна е така жизненоважна за Корнелия Нинова, защото назначението на сегашния ЦИК е станало във време, когато тя не е управлявала политическата си сила“, обясни той. „Предложенията са направени от Михаил Миков, тогавашният председател на партията, с подкрепата на Мая Манолова“, допълни Цветан Цветанов. По думите му вътрешните политически противоречия на БСП винаги излизат като национална тема. „Единственото, което БСП искат, е да отстранят всички, които в момента представляват тяхната партия в ЦИК. Това е основният мотив. Не е публично известен, но това се говори“, каза още Цветанов. \r\nБиляна ИВАНОВА", "date": "2019.02.19", "title": "Цветан Цветанов: Хубаво е, че ГЕРБ нямаме авторитарен лидер, какъвто е Корнелия Нинова"}
{"url": "http://www.focus-news.net/news/2019/02/19/2625289/zeri-kosovo-razdelenieto-mezhdu-koalitsionnite-partnyori-v-kosovo-se-zadalbochava.html", "text": "Във вторник прищинският ежедневник  „Зери“  съобщава на първа страница, че разделението в управляващата коалиция в Косово се задълбочава и посочва като пример мероприятията по отбелязването на 11-ата годишнина от обявяването на независимостта на Косово, когато, според твърденията на вестника, премиерът Рамуш Харадинай и председателят на парламента Кадри Весели са отправили критики един към друг. \r\nОсновната причина за влошаването на отношенията, както пише изданието, е решението на правителството да наложи вносни мита от 100% върху стоките от Сърбия и Босна и Херцеговина, които, според мнението на Весели, трябва да бъдат отменени, докато Харадинай настоява те да останат, докато Сърбия не признае Косово. \r\nНеотдавна председателят на парламента намекна за възможността правителството да се разпадне, но не свърза това с митата, а посочи като причина интересите на гражданите на Косово. \r\nТвърди се, пише вестникът, че по повод това изявление Харадинай е обидил Весели на излизане от парламентарна сесия, но премиерът отрича. \r\nМеждувременно, анализаторът Шкелзен Малики заяви пред друго местно издание – „Епока е Ре“, по същата тема, че  няма как коалиционните партньори да продължат мандата си, защото ситуацията трябва да бъде разблокирана преди март. По неговите думи, това е продиктувано от нуждата Косово да не бъде сочено като отговорник за задържането на прогреса на диалога със Сърбия в Брюксел. \r\nПревод и редакция:", "date": "2019.02.19", "title": "„Зери“ (Косово): Разделението между коалиционните партньори в Косово се задълбочава"}
{"url": "http://www.focus-news.net/news/2019/02/19/2625287/stolichnata-rzi-shte-razpolozhi-mobilen-kabinet-za-postavyane-na-vaksini-sreshtu-morbili-v-kv-hristo-botev-zaradi-novi-sluchai-na-zaboleli-v-kvartala.html", "text": "На 20 февруари в кв. „Христо Ботев“ (София) ще бъде разположен мобилен кабинет на СРЗИ за поставяне на ваксини срещу морбили. Това съобщиха от пресцентъра на   Министерството на здравеопазването.  Поводът са последните съобщения на Столична РЗИ за нови случаи на заболели от морбили на територията на кв. „Христо Ботев“. Днес в Столична община бе проведена среща за координиране на действията на здравните и общински власти за ограничаване разпространението на заболяването в гр. София.  \r\nВ срещата участваха директорът на СРЗИ д-р Данчо Пенчев, зам.-кметът на гр. София Дончо Барбалов, председателят на здравната комисия към Столичен общински съвет д-р Веселин Милев, директорът на Дирекция „Здравеопазване“ д-р Моника Чеуз, кметът на район „Слатина\" Наталия Стоянова.  \r\nВ изпълнение на указанията на Министерството на здравеопазването, Столична Регионална здравна инспекция ще разположи от 20 февруари мобилен кабинет с екип в кв. „Христо Ботев“, където ще бъдат поставяни ваксини срещу морбили на всички деца от 13-месечна до 18-годишна възраст, установени от общопрактикуващите лекари без данни за имунизация или с пропуск в имунизационния статус.   \r\nМинистерството на здравеопазването е изпратило указания до всички Регионални здравни инспекции за предприемане на мерки за ограничаване на разпространението на заболяването и недопускане възникването на нови случаи. Една от мерките е всички общопрактикуващи лекари в страната да издирят и установят всички лица от 13-месечна до 18-годишна възраст без данни за имунизация и с пропуск в имунизационния календар. Разпоредено е такива лица незабавно да бъдат ваксинирани срещу морбили.  \r\nМинистерството на здравеопазването се обръща към родителите с апел при установен пропуск в имунизационния статус на детето си, сами да потърсят общопрактикуващия си лекар.  \r\nИнкубационния период на болестта е средно 9 до 21 дни, а симптомите силно наподобяват тези на остра вирусна инфекция. Заразяването става по въздушно-капков път. Усложненията вследствие на заболяване от морбили както при възрастни пациенти, така и при деца могат да са много тежки, а смъртността е 1 на 1000 случая.", "date": "2019.02.19", "title": "Столичната РЗИ ще разположи мобилен кабинет за поставяне на ваксини срещу морбили в кв. „Христо Ботев“ заради нови случаи на заболели в квартала"}
{"url": "http://www.focus-news.net/news/2019/02/19/2625296/veliko-tarnovo-35-godishen-mototsikletist-e-postradal-pri-katastrofa-v-lyaskovets.html", "text": "35-годишен мотоциклетист е пострадал при катастрофа в Лясковец, съобщиха от  ОДМВР – Велико Търново . Произшествието е станало около 15.00 часа на 18 февруари. По първоначална информация лек автомобил „Фолксваген Поло“, управляван от 25-годишен мъж от Лясковец, е отнел предимството на мотоциклетиста. В резултат на това същият е пострадал. Той е настанен за лечение във великотърновската болница с фрактура на прешлен, без опасност за живота. Двамата водачи са изпробвани за употреба на алкохол, пробите са отрицателни.  По случая е образувано досъдебно производство.", "date": "2019.02.19", "title": "Велико Търново: 35-годишен мотоциклетист е пострадал при катастрофа в  Лясковец"}
{"url": "http://www.focus-news.net/news/2019/02/19/2625291/kyustendil-pametna-plocha-na-vasil-levski-shte-bade-otkrita-v-selo-yahinovo.html", "text": "Паметна плоча на Васил Левски ще бъде открита в дупнишкото село Яхиново. Това съобщи за  Радио „Фокус” – Кюстендил  Софка Скоклева, кмет на населеното място. Събитието ще се проведе от 14.00 часа в центъра на селото. Подготвена е програма с изпълнения на танцов състав от училището и на Женската певческа група към местното читалище. Поканени са кметът на Дупница Методи Чимев, заместник-кметовете, председателят на Общинския съвет Емил Гущеров, бивши читалищни деятели. Върху плочата са изписани великите думи на Левски – „Времето е в нас и ние сме във времето!”. \r\nВенцеслав ИЛЧЕВ", "date": "2019.02.19", "title": "Кюстендил: Паметна плоча на Васил Левски ще бъде открита в село Яхиново"}
{"url": "http://www.focus-news.net/news/2019/02/19/2625299/georgi-ikonomov-kmet-na-obshtina-bansko-s-nad-1000-tona-vaglevodoroden-dioksid-so2-e-zamarsen-pirin-za-poslednite-shest-mesetsa.html", "text": "С над 1000 тона въглеводороден диоксид (СО2 ) е замърсен Пирин за последните шест месеца, като само за януари цифрата е 250 тона. Тези стряскащи данни предоставих на членовете на Парламентарната комисия по околна среда по време на работната ми среща с тях в Банско, написа в профила си във  „Фейсбук“  кметът на Община Банско Георги Икономов. Информацията идва от поставената през миналата година броячна камера на входа на Парк Пирин над Банско. „Дори не искам да мисля колко е увредена природата в Пирин вследствие на автомобилните газове през последните 10 години. Нека еколозите да сметнат. И нека след това убедят обществеността, че изграждането на лифтове в планините вреди на природата“, написа още кметът на Банско Георги Икономов. Той отбелязва, че е представил пред комисията и потенциала на ски зона Банско и възможностите за нейното развитие, както и изградените два екологични инфраструктурни обекта: Пречиствателната станция за отпадни води и Топлоцентралата на биомаса, която общината управлява. „Всички обществени обекти в гр. Банско, включително и няколко хотела и частни домове се отопляват екологично. Така е и в Добринище. Това е реалност, с която малко общини могат да се похвалят и е конкретна мярка за подобряване на екологичните показатели“, добави Икономов.", "date": "2019.02.19", "title": "Георги Икономов, кмет на община Банско: С над 1000 тона въглеводороден диоксид (СО2 ) е замърсен Пирин за последните шест месеца"}
{"url": "http://www.focus-news.net/news/2019/02/19/2625294/kyustendil-stotitsi-zhiteli-i-gosti-na-grada-prisastvaha-na-obshtogradskoto-poklonenie-po-povod-146-godini-ot-gibelta-na-vasil-levski.html", "text": "Стотици жители и гости на града присъстваха на общоградското поклонение по повод 146 години от гибелта на Васил Левски, предаде репортер на  Радио „Фокус” – Кюстендил . Малки и големи се поклониха пред паметника на Апостола. На общоградското поклонение присъстваха кметът на Община Кюстендил Петър Паунов, председателят на Общински съвет Михаела Крумова, областният управител Виктор Янев, представители на Областната администрация и Общината, политически партии, неправителствени организации, патриотични дружества, читалища, училища, детски градини, граждани и футболни привърженици. По повод 146-годишнина от гибелта на Апостола беше представен рецитал от възпитаници на Начално училище „Свети Климент Охридски”. Присъстващите преклониха глава и поднесоха венци и цветя в знак на признателност към делото великия българин. \r\nВенцеслав ИЛЧЕВ", "date": "2019.02.19", "title": "Кюстендил: Стотици жители и гости на града присъстваха на общоградското поклонение по повод 146 години от гибелта на Васил Левски"}
{"url": "http://www.focus-news.net/news/2019/02/19/2625297/petar-paunov-kmet-na-kyustendil-pred-pametta-na-vasil-levski-se-preklanya-tsyala-balgariya.html", "text": "Пред паметта на Васил Левски се прекланя цяла България. Това каза пред журналисти кметът на Община Кюстендил Петър Паунов, предаде репортер на  Радио „Фокус” – Кюстендил . „Той е безпримерен, вечен и неповторим. Прекланя се цяла България. Видяхте малките деца, учениците. Тук са поколенията, които трябва да радват и действително България да пребъде. Уверен съм, че неговите идеали ще пребъдат, че България все повече ще бъде прекрасното място и този дом, който той винаги е мечтал”, каза Петър Паунов. По думите му подрастващото поколение носи Апостола в сърцата си, с християнските му добродетели, с неговата самоотверженост и безпримерна топлина. „Действително България ще бъде този дом, за който тай се е борил и мечтал”, каза Петър Паунов. \r\nВенцеслав ИЛЧЕВ", "date": "2019.02.19", "title": "Петър Паунов, кмет на Кюстендил: Пред паметта на Васил Левски се прекланя цяла България"}
{"url": "http://www.focus-news.net/news/2019/02/19/2625301/sofiya-rayonat-okolo-podleza-na-sofiyskiya-universitet-sv-kliment-ohridski-e-ottsepen-zaradi-izostaven-bagazh.html", "text": "Районът около подлеза на Софийския университет „Св. Климент Охридски“ е отцепен заради изоставен багаж. Това съобщиха за  Агенция „Фокус“  от пресцентъра на  МВР . Изоставеният багаж е кашон, който се намира в района на спирка на градския транспорт. На мястото все още има полицейски екип, като все още няма резултат от проверката.  \r\nИрина ИВАНОВА", "date": "2019.02.19", "title": "София: Районът около подлеза на Софийския университет „Св. Климент Охридски“ е отцепен заради изоставен багаж"}
{"url": "http://www.focus-news.net/news/2019/02/19/2625295/boris-yachev-nfsb-imame-zhelanie-da-se-yavim-samostoyatelno-na-evroizborite-no-ako-badem-pokaneni-za-razgovori-shte-se-otzovem-zashtoto-ne-sme-visokomerni.html", "text": "Имаме желание да се явим самостоятелно, но ако бъдем поканени за разговори ще се отзовем, защото не сме високомерни. Това стана ясно на пресконференция на партията след заседание на Националния политически съвет на партията, предаде репортер на   Агенция „Фокус“ . Според него, ако Красимир Каракачанов иска да има общо явяване на „Обединени патриоти“ на евроизборите, първо трябва да има разговори. „Разговори в коалицията не е имало повече от месец. Не мога да кажа какво е добре. Ако има покана и организация за някакъв разговор с колегите, ние ще се отзовем, не сме високомерни“, изтъкна Ячев. Той обясни, че преговорите са пресъхнали преди един месец и НФСБ са решили да следват собствената си политическа програма. „Повече от нормално е една партия да се грижи за собствените си политически интереси. Не можем да позволим НФСБ безкрайно да чака и да протака, да гледаме как другите правят номинации, а ние да нямаме никакво подготовка“, заяви Борис Ячев и добави, че номинацията на Валери Симеонов за водач на листа за европейските избори е част от техническата подготовка на НФСБ за изборите. \r\nДеница КИТАНОВА", "date": "2019.02.19", "title": "Борис Ячев, НФСБ: Имаме желание да се явим самостоятелно на евроизборите, но ако бъдем поканени за разговори, ще се отзовем, защото не сме високомерни"}
{"url": "http://www.focus-news.net/news/2019/02/19/2625303/burgas-predotvraten-e-opit-za-prodazhba-na-14-godishno-dete-zad-granitsa.html", "text": "Служители на Община Бургас предотвратиха продажбата на 14-годишно дете зад граница. Това съобщиха от пресцентъра на  Община Бургас . Разплитането на случая започва миналата седмица в териториалната дирекция в комплекс „Меден рудник“. Семейство цигани от квартал „Акациите“ отива там с дъщеря си, за да ѝ бъде изваден нов акт за раждане, тъй като оригиналният документ е изгубен. Той е необходим за издаването на други важни документи при пътуване зад граница и удостоверяване на родителски права. Поведението на фамилията се сторило подозрително на служителите на отдела за административно обслужване на гражданите. Те използвали момент, когато детето останало само за кратко, за да разговарят с него. Тогава момичето споделило, че ще бъде изведено в чужбина против волята му и поискало помощ. След като разбира за подготвяното престъпление, директорът на ЦАУ „Възраждане“ Магдалена Манолова сигнализира направо в районното полицейско управление. В разговора си със служителите на реда тя обяснява, че е необходимо да се действа бързо, преди участниците в схемата да са разбрали за разкриването на случая. Патрулните коли и разследващите екипи пристигнали за по-малко от 10 минути. Магдалена Манолова през цялото време поддържа връзка с тях и в същото време се опитва да забави семейството при издаването на документа, който те искат да получат възможно най-бързо. При последвалата акция са задържани няколко души. По случая е образувано досъдебно производство.", "date": "2019.02.19", "title": "Бургас: Предотвратен е опит за продажба на 14-годишно дете зад граница"}
{"url": "http://www.focus-news.net/news/2019/02/19/2625290/boris-yachev-nfsb-nezavisimo-dali-shte-se-yavim-zaedno-ili-pootdelno-na-evroizborite-vsyaka-partiya-ot-malkata-koalitsiya-tryabva-da-si-izpalnyava-angazhimentite-kam-kolegite-ot-gerb.html", "text": "Независимо дали ще се явим заедно или поотделно на евроизборите, всяка партия от малката коалиция трябва да си изпълнява ангажиментите към колегите от ГЕРБ. Това каза заместник-председателят на НФСБ Борис Ячев по време на пресконференция, предаде репортер на   Агенция „Фокус“ . Попитан дали евентуално самостоятелно явяване на партиите от малката коалиция ще окаже влияние върху управлението, Ячев отговор: „Всяка една от партиите от „Обединени патриоти“ е сложила подписа поотделно. Нямаме общо споразумение с ГЕРБ и  всяка една от партиите има своите ангажименти в рамките на тази коалиция. Независимо дали ще се явим заедно или поотделно, всяка партия от малката коалиция трябва да си изпълнява  ангажиментите към колегите от ГЕРБ“, каза още Ячев.  \r\nСпоред него трябва да се обърне внимание не само на дисциплината в парламента. Според него трябва да има  малко повече динамика  в реализирането на приоритетите.   \r\nДеница КИТАНОВА", "date": "2019.02.19", "title": "Борис Ячев, НФСБ: Независимо дали ще се явим заедно или поотделно на евроизборите, всяка партия от малката коалиция трябва да си изпълнява ангажиментите към колегите от ГЕРБ"}
{"url": "http://www.focus-news.net/news/2019/02/19/2625293/ruse-oblastnata-epizootichna-komisiya-provede-zasedanie-vav-vrazka-s-merkite-za-biosigurnost-v-oblastta-po-povod-konstatiranoto-ognishte-na-afrikanska-chuma-po-svinete-v-obshtina-devnya.html", "text": "Областната епизоотична комисия проведе заседание във връзка с мерките за биосигурност в областта по повод констатираното огнище на африканска чума по свинете в община Девня. Това съобщиха от пресцентъра на  Областна администрация - Русе . Заместник областният управител на област Русе Свилен Иванов проведе заседание на постоянно действащата междуведомствена областна епизоотична комисия поради наскоро констатираното ново огнище на болестта африканска чума по свинете в община Девня. \r\nРешенията, които бяха взети по време на заседанието, предвиждат привеждането на Областната дирекция по безопасност на храните в състояние на повишена епизоотична готовност, както и незабавното провеждане на заседания на общинските епизоотични комисии, на които задължително ще трябва да присъстват кметовете и кметските наместници. \r\nСъщо така кметовете и кметските наместници ще трябва да подават постоянно информация към органите на МВР и Областната дирекция по безопасност на храните при констатиране на нерегламентирано движение на свине и отглеждане на неидентифицирани такива в личните стопанства, а от своя страна собствениците на животновъдни обекти и официалните лекари на общините ще трябва да осъществяват постоянен ветеринарно-медицински контрол за спазване на мерките за биосигурност в свиневъдните обекти. \r\nАкцентирано беше и на това, че собствениците на свиневъдни обекти ще трябва незабавно да информират обслужващия и официалния ветеринарни лекари, ако забележат повишена смъртност при свинете. \r\nНе на последно място Регионалната дирекция по горите и Ловно-рибарското дружество ще трябва незабавно да уведомяват официалния ветеринарен лекар за всички намерени умрели диви свине, промяна на здравния статус, поведение и изменения, открити по вътрешните органи при първична обработка на отстреляните диви свине. \r\nВ края на заседанието заместник областният управител отново обърна внимание и апелира за още по-широк медиен отзвук, че компенсации от страна на държавата няма да бъдат изплащани на собственици на домашни свине, ако обектът им не е регистриран и не съответства на определените законови разпоредби. Той припомни, че благодарение на съвместните действия на всички институции от региона не е допуснато навлизане на болестта от северната ни съседка, където бяха регистрирани голям брой огнища, в това число и на територията на окръг Гюргево. \r\nВ днешното заседание участваха представители на всички заинтерисовани страни.", "date": "2019.02.19", "title": "Русе: Областната епизоотична комисия проведе заседание във връзка с мерките за биосигурност в областта по повод констатираното огнище на африканска чума по свинете в община Девня"}
{"url": "http://www.focus-news.net/news/2019/02/19/2625292/boris-yachev-nfsb-niskiyat-prag-na-preferentsiite-rushi-koalitsionnoto-doverie.html", "text": "Ниският праг на преференциите е нещо, което руши коалиционното доверие. Това каза заместник-председателят на НФСБ Борис Ячев по време на пресконференция, предаде репортер на   Агенция „Фокус“ . „Доколкото знам вчера има внесен законопроект на колегите от ГЕРБ, който е в две посоки. Едното е свързано с връщане на старото положение за преференциите и второто е за избор на нов състав на ЦИК. Други предложения за промяна няма. Ще видим какво президентът ще наложи, ако наложи вето по Изборния кодекс“, коментира Ячев и добави, че  след това НФСБ ще вземе политическо решение по казуса. „Считаме, че преференциите в рамките на този нисък праг са нещо, което руши коалиционно доверие и политическо доверие в една партия, като създава излишна политическа мотивация за боричкане в една партийна листа“, каза още зам.-председателят на НФСБ.  \r\nДеница КИТАНОВА", "date": "2019.02.19", "title": "Борис Ячев, НФСБ: Ниският праг на преференциите руши коалиционното доверие"}
{"url": "http://www.focus-news.net/news/2019/02/19/2625298/irina-boteva-istoricheski-muzey-panagyurishte-pri-poseshteniyata-si-v-grada-levski-e-otsyadal-v-razlichni-vazrozhdenski-kashti.html", "text": "След създаването на революционния комитет в Панагюрище, идванията на Апостола са съпроводени с организирането на извънредни мерки за сигурност. Това каза за  Радио „Фокус“ – Пазарджик  Ирина Ботева, главен уредник в Исторически музей – Панагюрище. По думите ѝ са били завардени всички улици и подстъпи към дома, в който обикновено е отсядал Апостола. „Според спомени на съвременници Левски е отсядал в Дриновата къща. Тя е на Найден Дринов – сподвижник на Левски от това време и след това член на революционния комитет и на Привременното правителство от Априлското въстание. Отсядал е и в Духовниковата къща, в която в момента се експонира в двора на музея. Отсядал е също в Лековата къща, която също е един от обектите на Историческия музей в Панагюрище сега“, обясни Ботева. Тя допълни, че Апостола е отдавал много голямо значение на Панагюрище като селище, тъй като е било с много буден български, борчески дух. „Също така местоположението му е много добро при подстъпите към Средногорските проходи, а и близостта му до големите центрове Пловдив и Пазарджик, е това, че в джобното си тефтерче той изрично записва като едно от селищата, които са посетени от него. Това е на страница 64“, уточни Ботева. \r\nВаня НИКОЛОВА", "date": "2019.02.19", "title": "Ирина Ботева, Исторически музей - Панагюрище: При посещенията си в града Левски е отсядал в различни възрожденски къщи"}
{"url": "http://www.focus-news.net/news/2019/02/19/2625305/smolyan-inspektori-ot-regionalna-direktsiya-po-gorite-sa-razkrili-nezakonna-sech-na-36-darveta-byal-bor.html", "text": "Горски инспектори от Регионална дирекция по горите – Смолян са установили незаконна сеч на 36 дървета от бял бор в землището на с. Търън, в района на Държавно горско стопанство – Смолян. Това съобщиха от пресцентъра на  Изпълнителната агенция по горите . Нарушението е констатирано при извършване на рутинна проверка на 18 февруари. Дърветата са били без писмено позволително за сеч и немаркирани с контролна горска марка. Проверяващите не са установили на терен налични дървени строителни материали или дърва за огрев. \r\nЗа констатираното нарушение е съставен констативен протокол и са уведомени органите на МВР.", "date": "2019.02.19", "title": "Смолян: Инспектори от Регионална дирекция по горите са разкрили незаконна сеч на 36 дървета бял бор"}
{"url": "http://www.focus-news.net/news/2019/02/19/2625307/ministar-rumen-porozhanov-se-sreshtna-s-poslanika-na-maroko-u-nas-zakiya-el-midaui.html", "text": "Европейският пазар е основен за българските производители, той е силно конкурентен. Но за нас връзките със страните извън ЕС също са много важни и родните земеделски стопани и преработватели трябва да имат възможност да излязат на добри пазари като Мароко и Северна Африка. Това заяви министърът на земеделието, храните и горите Румен Порожанов на среща с посланика на Кралство Мароко Н. Пр. Закия Ел Мидауи, съобщиха от пресцентъра на  Министерството на земеделието, храните и горите . Тя предаде покана за участие на български фирми на най-голямото мароканско земеделско изложение, което ще се проведе от 16 до 21 април. През миналата година на него са участвали представители на 70 страни, сред които 23 африкански държави и е посетено от над 1 млн. души.  \r\n\"Мароко е и дистрибуционен център на стоки за останалата част от Африка, може да бъде разглеждана като платформа за българските износители, а от своя страна България е врата за Балканите\", заяви г-жа Ел Мидауи. За засилване на търговско-икономическото сътрудничество между двете страни се предвижда създаване на смесена Българо-мароканска търговска камара.    \r\nМинистър Порожанов припомни, че по време на европредседателството, а и сега, приоритет на България е засилването на международните контакти. Той разказа, че предстои създаването на българо-саудитска съвместна компания за инвестиции в българското земеделие като резултат от 15-месечна активна дейност с Кралство Саудитска Арабия. Преди 3 седмици беше подписан и протокол от смесената българо-египетска комисия, на която министър Порожанов е съпредседател. Работи се по организирането на следваща среща с представители на бизнеса в Кайро.  \r\n\"Големите инвестиции в едната или другата страна са сложен процес, но когато има взаимен интерес е абсолютно реалистично да се случат\", посочи министър Порожанов.", "date": "2019.02.19", "title": "Министър Румен Порожанов се срещна с посланика на Мароко у нас Закия Ел Мидауи"}
{"url": "http://www.focus-news.net/news/2019/02/19/2625302/ministar-predsedatelyat-boyko-borisov-podnese-tsvetya-pred-pametnika-na-vasil-levski-v-stolitsata-po-povod-146-godini-ot-smartta-na-apostola-na-svobodata.html", "text": "Министър-председателят Бойко Борисов поднесе цветя пред паметника на Васил Левски в столицата по повод 146 години от смъртта на Апостола на свободата. Това съобщиха от  Правителствената информационна служба . Премиерът Борисов отдаде почит към делото и паметта на великия български революционер.", "date": "2019.02.19", "title": "Министър-председателят Бойко Борисов поднесе цветя пред паметника на Васил Левски в столицата по повод 146 години от смъртта на Апостола на свободата"}
{"url": "http://www.focus-news.net/news/2019/02/19/2625310/sport-ludogorets-privleche-golmaystora-na-izrael.html", "text": "Българският шампион Лудогорец финализира трансфера на голмайстора на израелското първенство Мави Чибота от Бней Йехуда. Договорът на конгоанския национал влиза в сила от лятото на 2019 година. В настоящото израелско първенство той има 10 гола и 4 асистенции в 22 мача, а миналата година в 39 срещи е отбелязал 9 попадения и е дал 8 голови подавания.", "date": "2019.02.19", "title": "Спорт: Лудогорец привлече голмайстора на Израел"}
{"url": "http://www.focus-news.net/news/2019/02/19/2625300/haskovo-s-ednominutno-malchanie-i-poklonenie-v-topolovgrad-beshe-pochetena-pametta-na-apostola-na-svobodata.html", "text": "В памет на Васил Левски в Тополовград се проведе тържествено поклонение пред паметника на загиналите за свободата. Това съобщиха от пресцентъра на  Община Тополовград . Представители на Общината, на учреждения и училища, граждани, дойдоха на централния градски площад, за да присъстват на тържествената церемония в памет на най-обичания герой в българската история – Васил Левски. По повод на 146-ата годишнина от гибелта му слово произнесе Райна Зотова – секретар на читалището. Тя прочете и стихотворението на тополовградския поет Николай Дялков „Изтръгване на бесило“. Стихове за Апостола рецитираха Яна Петрова и Иван Янчев от читалищната формация за художествено слово  „Сладкодумци“. С едноминутно мълчание жителите и гостите на града сведоха глави в знак на почит към паметта на Апостола и поднесоха венци и цветя. Събития за трагичната гибел на Дякона се проведоха в училищата и в ДГ „Щастливо детство“ - Тополовград.", "date": "2019.02.19", "title": "Хасково: С едноминутно мълчание и поклонение в Тополовград беше почетена паметта на Апостола на свободата"}
{"url": "http://www.focus-news.net/news/2019/02/19/2625304/boris-yachev-nfsb-ochakvame-valeri-simeonov-da-bade-izbran-v-evropeyskiya-parlament-nezavisimo-dali-kato-vodach-na-lista-na-nfsb-ili-na-obshta-lista.html", "text": "Нашите очаквания са Валери Симеонов да бъде избран в европейския парламент, независимо дали като водач на листа на НФСБ или на обща листа. Това каза заместник-председателят на НФСБ Борис Ячев по време на пресконференция, предаде репортер на   Агенция „Фокус“ . Ячев заяви, че като човек, който работи в областта на външната политика, Валери Симеонов има необходимите качества за евродепутат и отбеляза, че като депутат и вицепремиер лидерът на НФСБ е работил за възобновяване на контактите с българските общности в Украйна, Унгария, Македония и Западните покрайнини.  \r\n„В името на коалиционното джентълменство до този етап не сме провеждали срещи и разговори с други политически субекти, защото считахме, че е нормално тези срещи и разговори първо да се проведат в коалиционния ни формат“, каза още Ячев. „От три седмици по решение на големите местни организации в Бургас, Варна, Пловдив-град, Пловдив-област и днес тук в София тече поредната номинация на г-н Валери Симеонов като водач на листа за европарламента. Уточнявам, защото най-вероятно това ще ме питате - ако се стигне отново до възраждане в рамките на коалиция „Обединени патриоти“ или с други политически формации и сдружения това ще бъде и нашето предложение за водач на обща коалиционна листа“, обясни Ячев. Той уточни, че номинацията на Валери Симеонов е била подкрепена и от друг субект от „Обединени патриоти“ - ПП „Средна европейска класа“. \r\nПопитан защо лидерът на НФСБ Валери Симеонов не е присъствал на днешното заседание на Коалиционния съвет, Ячев уточни, че той има ангажименти. „Не беше в Министерски съвет, но НФСБ беше представен в МС. Аз като заместник-председател на НФСБ бях упълномощен да присъствам и да взема отношение по всички теми, които бяха дискутирани в МС. Това не е изключение и другите колеги от другите партии, когато лидерът е ангажиран, нормално е да бъде ангажиран и упълномощен някой друг“, допълни Ячев.  \r\nДеница КИТАНОВА", "date": "2019.02.19", "title": "Борис Ячев, НФСБ: Очакваме Валери Симеонов да бъде избран в европейския парламент независимо дали като водач на листа на НФСБ, или на обща листа"}
{"url": "http://www.focus-news.net/news/2019/02/19/2625306/predsedatelyat-na-komisiyata-za-finansov-nadzor-karina-karaivanova-depozira-ostavkata-si.html", "text": "Председателят на Комисията за финансов надзор (КФН) Карина Караиванова депозира пред Народното събрание оставката си, съобщиха от  комисията . От 1 март Карина Караиванова се присъединява към екипа на Европейската банка за възстановяване и развитие (ЕБВР). Караиванова е номинирана от Министерски съвет за представител на България в Съвета на директорите на ЕБВР. Кариерата ѝ започва като експерт в Министерство на финансите, като достига до позицията заместник-министър, която заема в два кабинета. Тя беше избрана за председател на КФН през 2016 г. Поемайки поста тя представи концепция с ясно разписани ангажименти, които трябваше да изпълни в шестгодишен мандат.  \r\nПред журналисти Карина Караиванова заяви, че след 2 години и половина упорита и целенасочена работа може да отчете наличието на всички предпоставки за изпълнена концепция в цялост. „През този период бе извършена за първи път от създаването на КФН реформа по отношение подобряване на надзора на небанковия финансов сектор, която  установи процедури, включващи  риск базиран надзор; начина на финансирането на дейността на КФН; определяне на отговорностите на председател, заместник-председатели и член на комисията“, обясни тя. „По този начин се гарантира европейският облик на небанковия финансов регулатор и го превръща в модерна и прозрачна институция. Тази реформа беше осъществена след споразумение с Европейския орган за застраховане и професионално пенсионно осигуряване (EIOPA) като резултат на преглед и препоръки от Международния валутен фонд и Световната банка и е наблюдавана от Европейската комисия“, каза Караиванова. „Промяната в начина на функциониране на КФН е условие за допускането на България в механизма ERMII. Бе одобрен Закона за КФН, чиито основни промени са свързани с европейските правни норми, касаещи нефинансовия пазар и регулациите му. С промените в пленарна зала в Закона се прие философията за колективен ръководен орган като метод за ефективно  и прозрачно управление на регулатора“, посочи председателят на КФН. „Една от точките в моята концепция бе да създам условия за изграждане и развиване на професионален и експертен екип на КФН. Мисля, че за времето в което председателствах комисията успях да поставя силно начало в тази посока. По-добрата финансова мотивация както на ръководния, така и на експертния състав на КФН беше категорична препоръка на МВФ и Световната банка и  беше част от Плана за действие, наблюдаван от Европейската комисия“, коментира Караиванова. „Както обещах в своята концепция беше променен стила на работа на КФН и беше приложена политика на абсолютна равнопоставеност по отношение на поднадзорните лица. Това, което изисквахме от бизнеса беше едно-единствено нещо – спазване на законите и изпълняване на финансовите изисквания. Така бизнесът, който уважава законите и се държи европейски, се чувстваше стимулиран“, заяви тя. „Поддържахме открит и прозрачен диалог с обществото. На всички журналистически въпроси се отговаряше в деня на постъпването им, въведох практика за публикуване на всички решения на комисията, като новините от заседанията се качваха в деня на самото заседание. Полагали сме всички възможни усилия за защита интересите на потребителите. Беше създаден информационен център, на който потребители и поднадзорни лица могат да получат бърз и компетентен отговор на всякакви въпроси от дейността на комисията“, посочи председателят на КФН. „Пожелавам на следващото ръководство успешна и ползотворна работа! Мисля, че с работата си и аз и целият екип на КФН сме създали предпоставки за това“, каза в заключение Карина Караиванова.", "date": "2019.02.19", "title": "Председателят на Комисията за финансов надзор Карина Караиванова депозира оставката си"}
{"url": "http://www.focus-news.net/news/2019/02/19/2625312/pregled-na-mezhdunarodnite-novini-do-13-chasa-agentsiya-fokus.html", "text": "Във вторник прищинският ежедневник  „Зери“  съобщава на първа страница, че разделението в управляващата коалиция в Косово се задълбочава и посочва като пример мероприятията по отбелязването на 11-ата годишнина от обявяването на независимостта на Косово, когато, според твърденията на вестника, премиерът Рамуш Харадинай и председателят на парламента Кадри Весели са отправили критики един към друг. \r\nОсновната причина за влошаването на отношенията, както пише изданието, е решението на правителството да наложи вносни мита от 100% върху стоките от Сърбия и Босна и Херцеговина, които, според мнението на Весели, трябва да бъдат отменени, докато Харадинай настоява те да останат, докато Сърбия не признае Косово. \r\nНеотдавна председателят на парламента намекна за възможността правителството да се разпадне, но не свърза това с митата, а посочи като причина интересите на гражданите на Косово. \r\nТвърди се, пише вестникът, че по повод това изявление Харадинай е обидил Весели на излизане от парламентарна сесия, но премиерът отрича. \r\nМеждувременно, анализаторът Шкелзен Малики заяви пред друго местно издание – „Епока е Ре“, по същата тема, че  няма как коалиционните партньори да продължат мандата си, защото ситуацията трябва да бъде разблокирана преди март. По неговите думи, това е продиктувано от нуждата Косово да не бъде сочено като отговорник за задържането на прогреса на диалога със Сърбия в Брюксел. \r\n***  Японското правителство изрази подкрепа за опозиционните сили на Венецуела начело с Хуан Гуайдо и го признава за временен президент на страната, заяви във вторник японският външен министър Таро Коно, цитиран от  ТАСС . \r\nОсвен това първият дипломат на Токио изрази загрижеността си, че до сега във Венецуела не са проведени нови президентски избори, независимо от активните призиви за това от редица страни. \r\n***  Ще бъде ли препоръчано съвместно честване на Цар Самуил, Гоце Делчев, Илинденско-Преображенското въстание ще бъде обсъдено на четвъртата среща на Смесената българо-македонска експертна комисия по историческите и образователните въпроси, формирана по силата на Договора за добросъседство между България и Македония, която ще се проведе във вторник и сряда в Скопие, информира  скопският телевизионен канал „Сител“ . \r\nДиректорът на македонския Институт за национална история професор Драги Георгиев заяви пред МИА, че се очаква да се продължат темите от предходната среща в София и преди всичко тази за Цар Самуил, както и за забележките за учебниците по история за V и VI клас, които вече са направени и са обменени между страните, с цел да се преодолеят проблематичните тълкувания. \r\nМатериалът, който е предмет на работата на Комисията, обхваща периодът на праисторията, античността и средновековието, при което различните тълкувания на практика започват в средните векове, като най-големи различия в учебниците има в материала за братята Кирил и Методий и Самуиловата държава. \r\nСпоред него, целта на Комисията е всички тези тълкувания на миналото от преди хиляда и повече години да се денационализира, а не да се дава национална конотация от съвременен аспект на тези личности, т.е. днешното национално чувство на македонците да не рефлектира 1000 години назад, защото обективно по онова време не е съществувало такова чувство. \r\n„Не можете да национализирате Свети Климент или Свети Наум, или братята Кирил и Методий. Те са християнски възпитатели, духовни личности, на които не можете да дадете националност, те са действали в определени страни, във Византия и в българската средновековна държава, но това не ги прави нито българи, нито гърци, нито македонци в съвременен смисъл. Целта е да се даде на бъдещите поколения, които ще научат от българските и македонските учебници, идея за космополитизма на тези хора, за някои общи ценности, които са оставили на следващите поколения, а не да ги възприемат като ограничени герои. В този смисъл дискусиите за учебниците ще продължат“, каза Георгиев. \r\nТой вярва, че цар Самуил трябва да бъде празнуван от двата народа заедно, защото, подчертава той, съществува в паметта на българския народ и в паметта на македонския народ, притежава голяма символика в двата исторически разказа и традиции, които могат да бъдат мост на връзка, около който трябва да се съгласим , мост, който свързва днешните народи и култури на съвременните държави на Балканите и особено на Македония и Р България. \r\nСпоред него обаче най-големите проблеми се очакват при разглеждане на събитията и лицата от XIX и началото на XX век, периода на възникване на културни, духовни и политически движения, които се появяват на територията на Македония. Главните герои на тези движения, наред с други неща, казват, че са българи, но действат на тази територия, особено политическите активисти, които се появяват по-късно и се борят за автономията на Македония. Всъщност това са лица, които проявяват политически сепаратизъм по отношение на България от османската държава, но в мемоарите си казват, че са българи, твърди ръководителят на македонската делегация в Комисията. \r\n„Има сериозни различия в двете историографии и отново считам, че без сериозни дискусии, без сериозна интерпретация на източниците, придържане към академичните принципи и без желанието да се гледа смело в слабостите на собствените си историографии, причинени предимно от политически и идеологически причини , ние няма да можем да постигнем решение“, уверен е Георгиев. \r\nТози период, подчерта той, ще бъде най-трудният и най-дълготрайният, а всяко набързо наложено политическо решение или позиция, ще ни доведе до задънена улица. \r\n„Тези въпроси не могат да бъдат решени политически. Това, което ние, като Комисията, и дори обществеността в Македония чувстваме, е усещането за триумфализъм в България, че сега е моментът да докажем, че македонците до 1944 г. са българи, а след това стават македонци. Ако това е идеята - да се наложи подобен извод, в който една страна ще бъде показана като победител, тогава Комисията няма да има резултати, казва директорът на Института за национална история на Македония. \r\nТой вижда решението в критичен анализ на историческите наративи в двете държави и във взаимното уважение на гражданите и културите на двете държави. \r\n„Според мен решението, договорът, се намира по средата. Не може българската страна да очаква, че ние ще приемем всичко от българския национален исторически наратив. Също така,  ние не можем да представим историята на ХІХ и началото на ХХ век като кристално ясна македонска национална история и да отричаме присъствието на българско национално и политическо влияние в интелектуалния и политическия македонски сепаратизъм. Това е периодът, в който, всъщност, започва процесът на постепенно и мъчително разделяне, първо политическо, а след това национално, на македонците, на Македония, на появата на македонизма, и това не може да бъде осъдено от българската страна, както ние не можем да твърдим, че има непрекъснатост на македонска нация от времето на цар Самуил до днес. Това са нещата, които двете страни трябва да приведат в съответствие, да отстъпят, да приемат определени податъци и тълкувания, за да стигнем до решение, което ще функционира и в двете държави, и за двата народа, за да продължим напред, без да бъдем заложници на историята“, казва Георгиев, въпреки че самият той е историк. \r\nИначе срещите на Смесената македоно-българска експертна комисия се провеждат последователно в България и в Македония и това е среща, която е домакин ще бъде Скопие. \r\n***  Германският канцлер Ангела Меркел е разтревожена от растящата агресия на САЩ по отношение на строителството на газопровода „Северен поток 2“, съобщи в понеделник американската агенция Bloomberg, като се позова на три различни източника, предава  ТАСС . \r\nСпоред източниците, в германското правителство са обезпокоени какви ще бъдат бъдещите мерки на администрацията на президента на САЩ Доналд Тръмп спрямо газовия проект, след като Берлин успя да пресече опитите на Вашингтон да настрои против него европейските съюзници. \r\nКакто отбелязват източниците, в течение на последните десет дни, американските дипломати са се опитали да склонят високопоставени чиновници от Париж и Брюксел да втвърдят позициите си по отношение на проекта. \r\nРуската агенция припомня, че „Северен поток 2“ предполага строителството на газопровод с две разклонения с обща мощност 55 млрд. куб. м. газ годишно от бреговете на Русия през Балтийско море до Германия. Както се очаква, тръбопроводът ще бъде пуснат до края на 2019 година. На 13 февруари Съветът на ЕС и Европейският парламент предварително одобриха разширяването на Газовата директива на Европейския съюз на основата на значително доработен и смекчен проект за поправки, разработен от Германия и Франция. \r\nНа 18 февруари в хода на Мюнхенската конференция по сигурността, вицепрезидентът на САЩ Майк Пенс подчерта колко е твърда позицията на САЩ спрямо газопровода и призова ЕС да последва техния пример. По-рано Вашингтон нееднократно критикува проекта, а посланикът на САЩ в Германия Ричард Гренел даже предупреди писмено германските фирми за възможно въвеждане на ограничителни мерки срещу тях заради подкрепата за строителството на „Северен поток 2“. \r\n*** Новите крайпътни табели с новото име Северна Македония, които бяха поставени на граничните пунктове миналата сряда, са охранявани денонощно. Полицията поставя часови и през нощта, заради опасността те да бъдат свалени, надраскани или откраднати и продадени като скрап, съобщава  скопското електронно издание „Сакам да кажам“ . \r\nОфициално, на граничните пунктове и така има постоянна охрана от граничари, които са там не само заради табелите с новото име на Македония, но и защото трябва да се внимава за свободното придвижване на хора в гранични регион. \r\nНеофициално полицаите имат задачата да стоят пред новопоставените табели, като се има предвид, че противниците на новото име на държавата заплашиха да направят на указателите със Северна същото, което направиха с тези на магистралата „Приятелство“. \r\nМного скоро след промяната на старите пътни табели с „Александър Велики“ на „Приятелство“, като първи ход за изграждане на доверие с Република Гърция, всички до една бяха издраскани със спрей и съборени. \r\nДосега не са намерени извършителите. \r\n***  Един от основателите на опозиционния „Съюз за Сърбия“, който е начело на антиправителствените протести в страната, в понеделник посети Северна Македония по покана на премиера Зоран Заев, пише  електронното издание на сръбския ежедневник Blic . \r\n„Заев и Джилас обсъдиха ситуацията в региона и подчертаха важността на усилията на всички, както на правителството, така и на опозицията, за подобряване на отношенията между двете страни и двата приятелски народа“, обявиха от „Съюза за Сърбия“. \r\nСпоред съобщението, сръбският опозиционен политик е честитил на македонския премиер постигането на историческото споразумение за името с Гърция и е подчертал, че той заслужено е намерил място сред номинираните за Нобелова награда за мир, заедно с гръцкия му колега Алексис Ципрас. \r\nОсвен това в съобщението се добавя, че двамата са разговаряли за актуалната ситуация в Сърбия, както и за двумесечните граждански протести в страната. \r\nИзхождайки от това, че споделят социалдемократическите ценности, Заев и Джилас са се договорили за сътрудничество между оглавявания от премиера Социалдемократически съюз на Македония (СДСМ) и организацията, която сръбския опозиционер ще формира в близкото бъдеще, се казва в изявлението на „Съюза за Сърбия“. \r\n*** Шестнадесет американски щата подадоха съдебни искове срещу администрацията на президента Доналд Тръмп заради решението му да обяви извънредно положение, за да финансира построяването на стена по южната граница на САЩ с Мексико, като заявиха, че това е в противоречие с Конституцията, предава  AFP . \r\nТръмп обяви извънредното положение в петък, за да заобиколи Конгреса, който одобри само една четвърт от исканите от него 5,6 милиарда долара за финансирането на строежа. \r\nНо в съдебния иск, подаден във федерален съд в Калифорния, се казва, че заповедта на президента е в противоречие с конституционните клаузи за представяне и отпускане на средства, които очертават законодателни процедури и определят Конгреса като последен арбитър на публичните средства. \r\nТова вече бе обявено от генералния прокурор на Калифорния Ксавие Бесера, който в неделя заяви, че неговият и други щати имат правни основания, защото рискуват да загубят пари, предназначени за военни проекти, помощ при бедствия и други цели. \r\nКритиците на Тръмп, включително няколко сенатори от Републиканската партия, предупредиха, че той е създал прецедент за бъдещи президенти, които могат да се възползват от този инструмент, когато не успеят да получат своето в Конгреса. \r\nАко щатите надделеят, делото може да достигне до Върховния съд, като се създаде прецедент за разделяне на властите. \r\nЩатите, които поискаха съдебна забрана за действията на Тръмп са: Калифорния, Колорадо, Кънектикът, Делауеър, Хаваи, Илинойс, Мейн, Мериленд, Мичиган, Минесота, Невада, Ню Джърси, Ню Мексико, Ню Йорк, Орегон и Вирджиния. \r\nТе „предприемат това действие, за да защитят своите жители, природни ресурси и икономически интереси от грубото пренебрежение на президента Доналд Тръмп на основните принципи за разделение на властите, залегнали в конституцията на САЩ“, се казва в жалбата. \r\nТам се добавя, че Тръмп е вкарал страната в „конституционна криза, създадена от него“. \r\n„Конгресът многократно отхвърли настояването на президента да финансира гранична стена, което накрая доведе до рекордно 35-дневно частично закриване на правителството по спора за граничната стена“, се казва в документа. \r\n„След като правителството поднови дейността си, Конгресът одобри и президентът подписа закон, според който се отпускат 1,375 милиарда долара за бариера по южната граница, но Конгресът даде ясно да се разбере, че тези средства не могат да се използват за построяването на предложената от Доналд Тръмп гранична стена“. \r\n***  Според проучване на общественото мнение, поръчано от Европейския парламент за силата на партиите във всички страни-членки на Европейския съюз пред европейските избори през май, „Нова Демокрация“ запазва преднината си от 11,3% пред управляващата СИРИЗА в Гърция, пише  електронното издание на консервативния ежедневник „То Вима“ . \r\nАнкетата е съсредоточена изцяло върху предстоящия вот за Европейски парламент и цитира данни от анкета, проведена от Metron Analysis за „То Вима“ и от такава на Rass survey за новинарския сайт in.gr. \r\nСпоред данните, „Нова Демокрация“ ще получи 36% срещу 24,7% за СИРИЗА. \r\nЕкстремно-дясната „Златна Зора“ е на трето място с 8,6%, следвана от лявоцентристкото „Движение за промяна“ (7,9%) и Гръцката комунистическа партия (ККЕ) (6,7%). \r\nОстаналите три представени в гръцкия парламент партии не успяват да преминат 3-те процента, нужни за излъчване на евродепутат. „Съюзът на центристите“ събира 2,6%, „То Потами“ – 1,5%, „Независимите гърци“ (АНЕЛ) пък получават само 1,4%. \r\nСред непредставените парламентарно партии, дясната проруска „Елиники Лиси“ (Решение за Гърция) получава 2,2%, докато отцепилите се от СИРИЗА ЛАЕ (Народно единство) и „Елефтериас“ получават съответно 1,3% и 1,2%. Разпределение на евродепутатите \r\nСъгласно процентите от анкетата, „Нова Демокрация“ ще има 9 места в Европарламента, а СИРИЗА – 6. \r\n„Златна Зора“, „Движение за промяна“ и ККЕ ще имат по 2. \r\nПроучването на Европейския парламент разглежда всяка държава-членка поотделно и използва проучвания на общественото мнение, проведени в тези страни. \r\nСледователно, това не е редовно проучване, а по-скоро проекция на резултатите въз основа на данни, събрани от различни източници до 30 януари, уточнява изданието. \r\n***  Президентът на САЩ Доналд Тръмп в понеделник предложи на венецуелските военнослужещи да подкрепят опозицията в страната и конкретно, да пропуснат хуманитарния конвой и да бъдат амнистирани, или да „загубят всичко“. Държавният глава направи това изявление в Международния университет на щата Флорида в Маями, предава  ТАСС . \r\n„Считаме, че венецуелските въоръжени сили и тяхното командване играят решаваща роля в този процес (мирния преход към демокрация в страната). Ако изберете този път, ще имате възможност да помогнете за създаването на сигурно и благополучно бъдеще на целия народ на Венецуела. Можете да изберете и втори път, да продължите да подкрепяте (действащия президент на страната Николас) Мадуро“, заяви президентът пред венецуелската диаспора в САЩ. \r\nВъв втория случай, продължи той, венецуелците „няма да намерят убежище, нито лек изход и никакъв път назад“. „Вие ще загубите всичко“, заяви Тръмп. \r\nТой призова военнослужещите на републиката да се възползват от предложението на лидера на венецуелската опозиция Хуан Гуайдо да получат амнистия, за да „изживеят своя живот в мир и със своите семейства“. „Гуайдо, както и ние, не се стремим към възмездие. Но вие не трябва да изпълнявате заповедите на Мадуро, да блокирате хуманитарната помощ, да заплашвате и да използвате всякаква форма на насилие срещу мирните демонстранти, лидерите на опозицията, членовете на Националното събрание (опозиционният еднопалатен парламент на страната), президента Гуайдо“, отбеляза Тръмп по време на мероприятието, което премина под формата на традиционно негово изказване пред свои привърженици, както отбелязва ТАСС. \r\nПо-рано Белят Дом подчерта, че Съединените щати „знаят“, в кои страни „военнослужещите и техните семейства крият своите пари“. \r\n***  Светият архиерейски синод на Македонската православна църква – Охридска архиепископия засега се въздържа по отношение на признаването на автокефалията на новата украинска църква. В изявление пред  скопското електронно издание „МКД“  епископ Тимотей заяви, че засега позицията на МПЦ-ОА остава такава и няма да се бърза „с надеждата, че наред за признаване на автокефалия сме ние“. \r\nВсички очаквания са, че Вселенската патриаршия скоро ще започне процеса на признаване на MPC. Мненията са разделени по въпроса дали това признаване трябва да бъде свързано с признаването на новата църковна структура в Украйна и с промяната на името на МПЦ-ОА. \r\nСпоред епископ Тимотей няма причина за бързане и по отношение на промяната на името, отговорът му е, че ако това е условието, „няма да приемем такова нещо. Договорът от Преспа не задължава църквата да променя името си, МПЦ-ОА не се финансира от държавния бюджет. Няма да променяме името“. \r\nВ Македония обаче мненията са разделени по въпроса дали Църквата трябва публично да се присъедини към решенията на Вселенската патриаршия или да бъде сдържана. Изданието припомня, че признаването на ПЦУ през януари тази година предизвика възхищение в Киев и бунт в Москва, най-вече насочен към патриарх Вартоломей. Руската православна църква дори заплашваше да сложи край на всички връзки с Вселенската патриаршия. Говорителят на Руската православна църква Владимир Легоида заяви, че документът (томосът за автокефалия) е резултат от политически и лични амбиции и е подписан чрез нарушаване на каноните и следователно няма канонична власт. \r\nЗасега се броят на пръстите на едната ръка другите поместни православни църкви, които споменават, или не, името на новия предстоятел на неканоничната църква в Украйна Епифаний. \r\nЗа момента МПЦ е решила да се въздържа и да не си навлича недоволството на някои православни църкви. Искането на Македонската църква за признаване на автокефалията е влязло в процедура и Вселенският патриарх каза, че ще се застъпи за него. Всички са съгласни, че аргументите на МПЦ-ОА за получаване на автокефалия, разбира се, са по-сериозни от тези на украинската църква. \r\nЕпископ Петър, от друга страна, се надява до края на годината, след новата украинска църковна структура, и МПЦ да получи томос за автокефалия от Фенер. \r\n„МПЦ изпълнява изискванията не от сега, а отдавна, всички условия за това, може да се наложи да почакаме да дойде деня да се изпълни тази наша надежда. Отдавна ни бе дадено обещанието, че ще дойде денят и нашата църква да бъде призната за независима“, заяви наскоро епископ Петър. \r\n*** Някога процъфтяващ, днес металургичният завод в Трепча е в плачевно състояние заради неефективното му управление, предава информационна агенция  REGNUM . \r\n В интервю за Радио „Свободна Европа“ министърът на икономическото развитие на Косово Валдрин Лука съобщава, че Трепчанският металургичен комбинат продължава да се сблъсква със сериозни финансови проблеми. Ситуацията се е усложнила особено след двете седмици в началото на 2019-та, когато са стачкували работниците от предприятието.   \r\nАлбанската новинарска агенция «Telegrafi» цитира ръководителя на работническия профсъюз Шучури Садик, който е и член на надзорния съвет на предприятието, за причините за тази криза: «Трепча е в това положение, защото не стигат пари за заплати, комбинатът е затънал в дългове. До това състояние стигна благодарение на неефективното управление, корупцията и „шуробаджанащината“.   \r\nСпоред Джевдет Тахир, представител на управляващите в комбината, вината е на работниците: «В това състояние сме заради стачката, която причини големи щети. Изгубихме почти милион и 200 000 евро заради стачките през януари 2019 и през юни 2018 година.». \r\nПо официални данни от 1945 до 1990 година рудниците в Трепча са давали годишно по 600 000 тона руда, а в момента – количеството е не повече от  150 хиляди тона.   \r\nВъпреки ежегодните субсидии, които получава от правителството, в размер на четири милиона евро, ръководството не успява да разработи предприятието, да увеличи производството и да направи комбината самостоятелен. \r\nНеотдавна косовският парламент прие закон за „статута“ на Трепча. Според него комбинатът става акционерно предприятие. 80 на сто от акциите в него ще са на правителството, а 20 процента – на работниците.   \r\nКомбинатът се намира в Митровица, като още 31 обекта, негова собственост са разположени в други републики от бивша Югославия.   \r\n***  Върховният представител на Европейския съюз за външните работи и политиката на сигурност Федерика Могерини отхвърли всякакви спекулации, че Съюзът може да подкрепи евентуална военна ескалация във Венецуела, пише базираното в Брюксел  електронно издание New Europe . \r\n„Ние категорично изключихме подкрепа или разбиране за евентуална военна ескалация във Венецуела, или около страната“, заяви Могерини в Брюксел след среща на външните министри на страните членки. \r\nТя добави, че целта на Европа в момента е да „работи, за да предотврати използването на хуманитарната помощ за други цели“, като същевременно се стреми към мирно разрешаване на политическия дуел, който се разиграва между опозицията, оглавявана от Хуан Гуайдо и президента на страната Николас Мадуро. \r\nГуайдо, който има подкрепата на повечето държави от ЕС, САЩ, Канада и почти цялата Латинска Америка, се позова на конституционно изменение, което оспорва легитимността на президентството на Мадуро. Преизбирането на Мадуро миналата година до голяма степен бе непризнато от международната общност, която заяви, че анкетата е фалшифицирана. \r\nЕС изпраща техническа мисия във Венецуела заедно с Уругвай и Могерини обяви, че контактната група ще пристигне в Каракас с надеждата, че може да бъде договорен „мирен и демократичен“ преход. \r\nТя също призна, че целенасочените санкции срещу индивиди в правителството на Мадуро са вариант, който Брюксел обмисля, но че Брюксел засега се съсредоточава върху диалога и ще „продължи да работи с контактната група“, която беше създадена по искане на Европейския парламент ”. \r\n***  Председателят на Европейската комисия Жан-Клод Юнкер не изключва продължаване на членството на Великобритания в Европейския съюз и след Европейските избори през месец май, пише  европейската редакция на Politico . \r\n„Според мен това ще бъде ирония на историята, но не мога да го изключа“, заяви Юнкер пред Stuttgarter Zeitung. „Евентуално решение да се поиска повече време трябва да бъде взето от Обединеното кралство. Ако бъде отправено подобно искане, никой в Европа няма да се противопостави“, добави той. \r\nСлед като договорената сделка за Брекзит между Лондон и Брюксел бе отхвърлена от британския парламент миналия месец и политическата безизходица, която се установи в Уестминстър, се увеличиха спекулациите, че британското правителство ще бъде принудено да поиска удължаване на преговорния период по член 50. Ако това не се случи, има големи опасения, че Великобритания ще излезе от Съюза без никакво споразумение. \r\nЗабавянето след изборите за ЕС много вероятно ще означава участието на Великобритания в изборите за избиране на евродепутати. \r\nЮнкер също каза, че няма фиксиран краен срок за това колко време може да бъде отложена датата на излизане: „Ако питате колко дълго може да бъде отложено оттеглянето, нямам предвид никаква времева рамка. С Брекзит вече толкова много срокове бяха изпуснати“. \r\n„Това е като да си пред съда или в открито море; ние сме в Божиите ръце. И никога не можем да бъдем съвсем сигурни, кога Бог ще вземе въпроса в свои ръце“, добави той. \r\n***", "date": "2019.02.19", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2019/02/19/2625316/nova-makedoniya-makedoniya-makedoniya-reshi-problemite-na-nato-i-es-a-ne-svoite-s-balgariya-i-gartsiya-otnoshenieto-na-sofiya-kam-makedontsite-e-po-losho-ot-tova-na-atina.html", "text": "През 2008-а година, по срамен и незаконен начин, НАТО и ЕС ни наложиха блокада, заплаха и ултиматум – първо името, след това членство. Това обаче не им правеше чест и те пожелаха да решат по-бързо въпроса, разбира се, с нашето прекръстване, но това щеше да отнеме прекалено дълго време. Сблъсъкът между САЩ и Русия предизвика бързото ни присъединяване към НАТО и помогна на Брюксел. За да решат своите проблеми, Македония бе принудена да подпише капитулантски договори с България и Гърция, Като резултат, ще влезем бързо в НАТО, докато членството в ЕС остава неясно. С тях обаче въобще не разрешихме проблемите си със съседите. Или поне тези с вековното отричане на македонския народ и език, пише бившият югославски и македонски дипломат Ристо Никовски в материал за  вестник „Нова Македония“ , представен без редакторска намеса. \r\nНашето унизително и предателско приемане на всички български и гръцки условия в катастрофалните договори са само наши отчаяни движения, наложени отвън, които не носят нищо добро на трайна основа. Тези договори са безсмислени листове хартия, които само потвърждават нашата капитулация и отказването от самите себе си, като отделен народ. Това неизбежно ще се върна като бумеранг. Ние приехме, че не сме македонци и сега ще следваме следващите им стъпки, за да изтрием всяка следа от македонизма. \r\nЧиста лъжа са всички твърдения, че проблемите с нашите агресивни съседи, чиито политики спрямо Македония от повече от един век са класически иредентизъм, са решени и че е настъпило взаимно приятелство. Трудно е да се измисли по-голяма нелогичност. Проблемите придобиха само ново качество – приехме, че сме виновни за тях. Като резултат, съседите още дълго време ще ни удрят по главата, ще трият всичко, което е свързано с нашата идентичност, ще ни отричат максимално като народ, а ние няма да имаме място да се отбраняваме, защото сме подписали, че не сме това, което сме. \r\nПо-трагична ситуация не може да измисли нито един друг народ. А „нашите“ политици и депутати, след като прекръстиха държавата и съсипаха хората, се гушкаха в парламента! Да гледаш и да не вярваш на очите си. Наистина ли не знаят какво правят? \r\nАлбанците очаквано се радваха, защото с тези македонски исторически грешки и глупости се отваря простор за финализиране на техния Великоалбански проект. Трудно е да се каже и защо „Виножито“ и Васкопулос се изказаха позитивно за договора с Гърция, след като с него изчезват и те като македонско малцинство (в Гърция). Със сигурност има нещо задкулисно. Само Кица Колбе (македонска писателка) и някои други като нея знаят защо той е приемлив... А единодушната подкрепа на македонския Дипломатически клуб изобщо не учудва. Това са хора, изградили кариери главно по партийна линия, а това има своята цена. Дипломат, дори с най-малък опит в тази професия, много лесно ще стигне до извода, че за Македония този Договор е невиждана трагедия. Да приемеш да изтрият всичките ти национални институции (МАНУ,МРТ,МНТ, МОБ...) и да не си наясно какво се случва е необяснимо за всеки един човек, а да не говорим за дипломат. \r\nЕдинственото вярно е, че договорите ни отварят пътя за НАТО и евентуално за ЕС, който беше незаконно затворен с насилие блокада, изнудване и ултиматум. Цената, която платихме за това, е огромна и неприемлива, което прави цялото начинание неоправдана историческа грешка. Впрочем, когато терористите взимат заложници, западните страни не преговарят за тяхното освобождаване, за да не им дадат легитимност. Съвсем противоположни на тази добра практика са двата унизителни договора: ние дадохме цялостна легитимност на нелегалната и дръзка заплаха за нашето членство в НАТО и ЕС, свързана с името, която ни поставиха Вашингтон, Бртюксел,  Берлин... и капитулирахме срамно. Хвърлихме в боклука и решението на съда в Хага, най-високата правна институция в света, която ясно показа, че сме прави. И не само че преговаряхме с терористите, но и приехме всичките им зли, обидни и безмилостни условия. Като че сме победени агресори! \r\nВ договорите със София и Атина няма абсолютно нищо друго, което можехме да пожертваме, за да им се отдадем, от това което (пре)дадохме. Съборихме стълба на нашата национална идентичност – македонизмът и игнорирахме ключовия факт, че нашата досегашна държава получи името от народа, а не от региона. Можем да констатираме загрижено, че македонското историческо поражение не реши нито един проблем със съседите. Те ще ни „пуснат“ да влезем в НАТО, понеже това е американски приоритет, и... толкова. Докато в договора има ясно задължение Гърция бързо да даде възможност за членство в НАТО, във връзка със Съюза няма нищо. Повтаря се текста от Временната спогодба за неблокиране, която вече показа, че не означава нищо, дори с решение на съда в Хага. Гърция наистина няма да се осмели на някаква генерална блокада, но в процеса на приема, през 35-те глави по които ще се преговаря, ежедневно ще ни създава спънки. Безмилостно ще ни изцедят и последната македонска капка кръв. Като истински „приятели“ де. Мицотакис вече го обяви. \r\nЗа да се залъже народа, договорът с България и особено този с Гърция, се прославят по начин, който няма никаква връзка с реалността. Първо, смята се, че сме станали приятели с тези две страни, но можеш ли да бъдеш приятел с някои, който смята, че не съществуваш? Впрочем, информациите, които всеки ден идват от там говорят обратното. Българските кампании за отричане на македонците никога не са били по-жестоки. Българският екстремизъм получава все повече простор. Смятат, че сега трябва да ни доизмислят като народ, език, история... Всички техни изявления са за черната хроника. Това е ново потвърждение, че позицията на София към Македония е по-лоша от гръцката. За Атина ние сме отделен народ, ама само да не сме македонци. След като получиха това с договора, вероятно, те сега ще бъдат по-спокойни към нас, особено, когато/ако ни прекръстят и езика, което вероятно ще последва. \r\nЗа разлика от България, трябва да се признае, че в Гърция има определен катарзис по отношение на „македонския въпрос“. Първо Коцияс каза, че лозунгът им „Македония е една и е гръцка“ е иредентистки. Жалко е, че не сме го използвали преди. Това беше повторено от народния представител на СИРИЗА Никос Филис, който заключи, че има няколко Македонии и че с този лозунг те лъжат самите себе си. В парламентът той каза и че, „когато за първи път Гърция завоюва този регион през 1912-а година, мнозинство в него бяха етническите македонци и той беше подложен на десетилетни етнически чистки, за да стане гръцки“. Той обясни, че гърците са станали мнозинство в тяхната част на Македония с размяната на население през 1921/22 година. И Ципрас беше доста добър. В „престрелка“ с комунистите в парламента, той спомена „70 хиляди бежанци от гражданската война, които през 1983-а година гръцката държава лиши от правото да се върнат в своята родина“ и продължи, „нито ще се връщам на славомакедонката Ирина Гини – Мирка Гинова, комунистка, първата жена екзекутирана по време на гражданската война“. А накрая попита: „как ККЕ (Комунистическата партия на Гърция) смята, че гръцката държава би могла и би трябвало да признае тази страна? Как? С Кое име? Как ще наричаме тези хора, как мислите?“ \r\nДосега такова нещо бе немислимо в Гърция. Тяхната вековна политика на отричане на македонците със сигурност няма да се промени, но това са положителни импулси. \r\nкрайна сметка 69% от гърците се противопоставят на сделката. Историческите синдроми са много дълбоки и опозицията, която е вероятно да дойде на власт през есента, даде ясно да се разбере, че е против и сделката. Тя няма да го отмени, защото, всъщност, се радва, че проблемът е решен, че няма да го има на гърба си, а паралелно играе на картата на екстремния гръцки национализъм, който е реалност. И в преговорите за ЕС ще бъдем избутани колкото е възможно повече. Успоредно с това е сигурно, че те ще реагират остро на всяко утвърждаване на македонизма, което ще бъде почти ежедневно явление, което ще създаде нови сериозни проблеми. \r\nЧе езикът ни ще бъде прекръстван в преговорите с ЕС, индиректно заяви и европосланикът Жбогар (вестник „Вечер“, 30 август 2018). Той заяви: „Езикът на Блаже Коневски и Матея Матевски... да стане официален език на ЕС, преведен като никога по-рано“. Мислите ли, че случайно не казва – македонският език? Очевидно му е ясни какво ще последва. При подписването на Протокола за прием в НАТО, македонски език не се използваше. Някой попречи на това. Някой, който ще продължи да го прави. \r\nПроблемите със съседите изобщо не се решават поради факта, че всяко следващо отговорно и национално съзнателно македонско правителство ще направи всичко по силите си да си върне името на държавата и да преразгледа или отмени споразуменията с България и Гърция. С една дума, за върне достойнството на македонския народ и неговите национални институции. \r\nЗагубихме голяма битка, но войната все още не. \r\nПревод и редакция:", "date": "2019.02.19", "title": "„Нова Македония“ (Македония): Македония реши проблемите на НАТО и ЕС, а не своите с България и Гърция; Отношението на София към македонците е по-лошо от това на Атина"}
{"url": "http://www.focus-news.net/news/2019/02/19/2625309/d-r-momchil-marinov-im-iskra-kazanlak-vasil-levski-shte-prodalzhi-da-privlicha-pametta-na-natsiyata-zashtoto-zhivotat-mu-be-posveten-na-kauza-za-koyato-si-zasluzhavashe-da-se-zhivee-i-da-se-umre.html", "text": "Личността на Васил Левски ще продължи да привлича паметта на нашата нация, ще ни събира неподправеният му патриотизъм и родолюбие, съчетани с безпримерна отдаденост и така ще остане винаги, защото животът му бе посветен на кауза, за която си заслужаваше да се живее и да се умре. Това каза в словото си пред паметника на Левски в Казанлък директорът на Исторически музей „Искра” д-р Момчил Маринов, по време на официалното честване на 146-ата година от гибелта на Апостола, предаде кореспондент на  Радио „Фокус” . В програмата на честването възпитаниците на военната детска градина „Детелина” и Вокална група „Еделвайс” към пенсионерски клуб „Розова долина” изнесоха музикално-поетична композиция, посветена на Левски. \r\nЦветя на признателност бяха поднесени от кмета на Община Казанлък Галина Стоянова и председателя на Общински съвет Николай Златанов, от народни представители, общински съветници, представители на неправителствени и родолюйбиви, партии, деца, ученици и граждани. \r\nЧестването пред паметника на Васил Левски в едноименния парк в Казанлък бе предшествано от панихида отслужена в храм „Света Троица” и литературна композиция, изнесена от младежи от Защитеното жилище. Гражданите се поклониха и пред барелефа на Апостола, поставен върху къщата – някогашният хан на Баба Гана, в който той е отсядал. \r\nСлавяна ГАЙДАРОВА", "date": "2019.02.19", "title": "Д-р Момчил Маринов, ИМ „Искра” - Казанлък: Васил Левски ще продължи да привлича паметта на нацията, защото животът му бе посветен на кауза, за която си заслужаваше да се живее и да се умре"}
{"url": "http://www.focus-news.net/news/2019/02/19/2625314/varna-desetki-zhiteli-i-gosti-na-grada-se-prekloniha-pred-podviga-na-apostola-na-svobodata.html", "text": "Десетки жители и гости на Варна, общественици и представители на различни институции почетоха паметта на Апостола на свободата Васил Левски. Програмата за 146-ата годишнина от гибелта на Левски започна в 10.00 часа с поднасяне на венци и цветя пред барелефа на Дякона на бул. „Осми Приморски полк“ в квартал „Васил Левски“, предаде репортер на  Радио „Фокус“ – Варна . Десетки деца от местните училища носеха цветя и трибагреници. С едноминутно мълчание и падане на колене, присъстващите се почетоха делото на Апостола. Един час по-късно пред паметника на Васил Левски в Морската градина започна общоградското поклонение. В него участваха още деца и ученици, като по традиция бяха дошли и възпитаници на Начално училище „Васил Левски“ в квартал „Аспарухово“. Насред Алеята на възрожденците в Приморския парк беше изпълнен военен ритуал от представителни части под съпровод на Духовия оркестър на Военноморските сили. Представители на Клуб „Миноносец „Дръзки“ също бяха дошли да се поклонят пред паметта на Васил Левски, облечени в четнически униформи. Варненският и Великопреславски митрополит Йоан отслужи заупокойна молитва и произнесе слово за Апостола. „Когато говорим за канонизацията – един е неговият подвиг, другият е национален и патриотичен. Ние считаме, че е напълно достатъчен този момент – ореолът на националния герой. Защото той е жив в съзнанието и на най-малките и на най-големите човеци“, каза пред събралото се множество владиката. Сред присъстващите на поклонението днес имаше представители на три от мотоклубовете в града – „Нощни вълци“, „Кан Аспарух“ и „Вокил“, членове на партии и организации и дори фенове на футболен клуб „Левски“. \r\nДиана СТОЕВА", "date": "2019.02.19", "title": "Варна: Десетки жители и гости на града се преклониха пред подвига на Апостола на свободата"}
{"url": "http://www.focus-news.net/news/2019/02/19/2625320/sofiya-35-godishna-zhena-e-zaginala-sled-kato-e-skochila-ot-mosta-na-bul-vitosha-nad-bul-balgariya.html", "text": "35-годишна жена e загинала, след като е скочила от моста на бул. „Витоша“ над бул. „България“. Това съобщиха за  Агенция „Фокус“  от пресцентъра на  МВР . Случаят е станал тази сутрин в 10.00 часа.", "date": "2019.02.19", "title": "София: 35-годишна жена e загинала, след като е скочила от моста на бул. „Витоша“ над бул. „България“"}
{"url": "http://www.focus-news.net/news/2019/02/19/2625317/burgas-s-ritual-za-otdavane-na-voenni-pochesti-i-polagane-na-ventsi-i-tsvetya-pred-pametnika-na-vasil-levski-byaha-otbelyazani-146-godini-ot-gibelta-na-apostola.html", "text": "С ритуал за отдаване на военни почести и полагане на венци и цветя пред паметника на Васил Левски бяха отбелязани 146 години от гибелта на Апостола в Бургас, предаде репортер на  Радио „Фокус“ - Бургас . Програмата, посветена на годишнината от смъртта на Васил Левски, започна с заупокойна молитва, отслужена от бургаските духовници ритуал. Минута мълчание беше запазена в памет на Апостола. Десетки граждани и гости на Бургас отдадоха почит към паметта на революционера по повод годишнина от смъртта му. \r\nНа събитието присъстваха зам. областният управител на Бургас Севдалина Турманова, зам.-кметът на Община Бургас Йорданка Ананиева, общинският съветник Живко Табаков, както и други политици и общественици \r\nПрограмата, посветена на годишнината от гибелта на Апостола на свободата, ще продължи от 18.00 часа в зала „Петя Дубарова“ на Културен център „Морско казино“, където учениците от Търговската гимназия ще изнесат открит урок за живота и делото на Васил Левски. В дебатите ще се включат още представители на Регионален исторически музей и Държавен архив – Бургас, които ще представят факти, писма и архивни документи, свързани с Левски. \r\nРегионална библиотека „Пейо Яворов“ също отбелязва събитието с изложба на книги за живота и делото на Апостола, подбрани от колекциите на библиотеката. За музикалното оформление на събитието ще се погрижат изпълнителите от детски хор „Милка Стоева“. \r\nЗа всеки гост на вечерта организаторите са подготвили илюстриран разделител за книги с послание на националния герой, звучащо актуално и днес. „Завинаги с нас! Незабравимите уроци на Апостола“ е инициатива на бургаските читалища в партньорство с Община Бургас. \r\nДеница ДИМИТРОВА", "date": "2019.02.19", "title": "Бургас: С ритуал за отдаване на военни почести и полагане на венци и цветя пред паметника на Васил Левски бяха отбелязани 146 години от гибелта на Апостола"}
{"url": "http://www.focus-news.net/news/2019/02/19/2625322/stara-zagora-stotitsi-grazhdani-se-pokloniha-pred-podviga-na-vasil-levski.html", "text": "Стотици граждани се поклониха пред подвига на Васил Левски. Това съобщиха от пресцентъра на  Община Стара Загора  . Стотици старозагорци дойдоха днес пред паметника на Васил Левски, за да изразят преклонението си пред подвига на Апостола на свободата по повод 146 години от гибелта му. Общоградският ритуал, организиран от Община Стара Загора, Старозагорски военен гарнизон и Старозагорската митрополия, започна със заупокойна литургия отслужена от старозагорски свещеници.   \r\nПочетоха паметта на Левски и зам.-кметовете на Община Стара Загора Иванка Сотирова, Красимира Чахова, Йордан Николов и Янчо Калоянов. Тук бяха и Емил Христов, зам.-председател на Народното събрание, депутатите Радостин Димитров и Георги Гьоков,  областният управител Гергана Микова, зам.-областните управители Петя Чакърова, Красимир Червилов и Димитър Драчев, полковник Недялко Ников, заместник-командир на Втора механизирана бригада, общински съветници, представители на политически партии.  \r\n„Нека светлият спомен за делата ти, нека светлият спомен за подвига ти да ни изправя като житен клас към светлината. Всяка частица, всяка секунда да те носим в себе си като причастие“, призова актьорът Ивелин Керанов. \r\nВ поетичен рецитал ученици от Средно училище „Васил Левски“ разказаха за живота и дейността на Апостола на свободата.  \r\n„Всеки народ има своите герои, в паметта на българската история са записани много легендарни имена, но едно от тях изпъква ярко - името на Васил Левски“, каза Иванка Сотирова. „Днес ние продължаваме да го носим в сърцата си.  Нужен ни е днес във времето на духовен глад, необходим ни е примерът на Апостола, имаме нужда от такава мярка за истината, за подвига, за всеотдайността. И когато склоним глава пред паметника му днес, нека се замислим за нашите си действия и постъпки“, допълни Сотирова. \r\nВенци пред паметника на Левски бяха поднесени от Община Стара Загора, Втора механизирана бригада, Общински съвет Стара Загора, областния управител, СУ „В. Левски\", Шесто основно училище „Св. Никола“, Старозагорската митрополия, Студентски съвет на Тракийския университет, Национално дружество „Традиция“ . \r\nДеца от старозагорски детски градини и училища, представители на патриотични, обществени и политически организации, и много граждани отрупаха с цветя на паметника на Апостола на свободата.", "date": "2019.02.19", "title": "Стара Загора: Стотици граждани се поклониха пред подвига на Васил Левски"}
{"url": "http://www.focus-news.net/news/2019/02/19/2625311/dots-d-r-petar-nenkov-levski-prav-prozrya-che-ako-narodat-silno-zhaduva-svoeto-osvobozhdenie-tryabva-sam-da-organizira-vaorazheno-vastanie.html", "text": "На Великден 1864 г. дякон Игнатий се разтригва в Карлово и предава на майка си своите коси с думите „Мамо, мене ме призовава народният глас да се притека на помощ на поробеното си Отечество, затова аз не мога да изпълнявам духовната си длъжност и се отказвам от нея. Това каза за  Радио „Фокус“ - Пловдив  доц. д-р Петър Ненков. „Вземи косата ми, та я скрий в сандъка си и кога чуеш, че съм загинал, да я извадиш, за да се опее и погребе вместо мене, защото може би ще остана неопят и непогребан!”, казва още Левски. Според Петър Ненков това са думи – кратки като изстрели, думи, които те разтърсват, защото в тях Дякона прозорливо е надникнал в бъдещето и е успял да види участта си на великомъченик на българската свобода. \r\n„Той преминава през легиите на Раковски в Белград, където получава своето бойно кръщене и легендарно си прозвище, броди по хайдушките пътеки на стария Балкан като байрактар в четата на Панайот Хитов, споделя нерадостната съдба на българските хъшове във Влашко, където неговият приятел Ботев в една вятърна мелница  го нарича с великолепната си поетическа интуиция – „нечут характер”. След дълги лутания и съмнения той достига до идеята за вътрешната революция. За нея той пише на стария войвода Панайот Хитов „Аз съм решил да започна едно свято дело, в което ако спечеля, печели цял народ, а ако загубя –губя само мене си!”. За тази цел той на три пъти ще прекоси на шир и на длъж поробеното отечество, за да създаде стотици революционни комитети и да подготви народа за предстоящата кървава сватба”, каза още Ненков.                       По думите му Левски пръв е прозрял, че ако народът силно жадува своето освобождение, той не трябва да се уповава на безкористната помощ на Великите сили и балканските си съседи, а сам да организира въоръжено въстание срещу турския феодално-деспотичен гнет. „Под вънкашност чужда и под име ново Апостола обикаляше Тракия, Мизия и Македония и сееше семената на бунта в народната нива. С жадни души в тъмна доба селяни и интелигенти попиваха всяка негова дума над револвера, камата и светото евангелие. Затова с любов го наричаха байо Василе. Словото му беше сладко и омайно. То събуждаше справедливия гняв на роба и  готвеше всички за бунт, за борба като за една ближна, обща веселба”, каза Петър Ненков. \r\n„Дякона учеше съзаклятниците да гледат народната работа повече от всичко друго, повече от себе си, да я уважават. Чужд на лицемерието той написа: „Кажи ми байо моите кривици, аз да ти кажа твоите, па да се оправяме и да вървим наедно, ако ще бъдем хора!”. Издигащ в култ вишегласието и дисциплината, той повече от всичко презираше предателството. За зла участ точно то бе причина  в една мразовита  декемврийска  нощ на 1872г. да бъде  заловен  в турската полиция в Къкринското ханче”, добави д-р Ненков. \r\n„След кратък съдебен процес в София на 19 февруари 1873 година Левски увисна със страшна сила на черното бесило. Майка България загуби най-свидния си син и осиротя. Като ярък метеор Апостолът прекоси небето на поробената  ни родина и запали в душите на  робите пожара на бунта\", посочи Ненков. По думите му ще минат години и комитетите на вътрешната революционна организация, създадени от него, ще се съвземат от шока след смъртта  му  и ще поведат робите през Април на 1876-та с келяви пушки и черешови топчета  в бой  последен с поробителите. \r\nСпоред Петър Ненков всеки от нас е изградил в душата си един свой образ на Левски и той е много по-скъп за него, отколкото образите на останалите възрожденски герои на поробена България. Сравнен със самоизтъкващия се Бенковски, изпепеляващия Ботев, пресметливия Стамболов, скъперникът Губеделников, Левски  блести като икона, но не икона на вехти пророци  или аскетични отшелници, а икона на  вечно живия Апостол на българската Свобода, без който нашата история би била скучна и равна като пустиня. Този, който единствен от всички тези герои прозря , че в една нова България хората трябва да живеят без разлика  на пол, националност и вероизповедание, този който предрече, че на българите не им трябва царство, а една свята и чиста република, в която да се издигне храм на правдата Свобода. \r\nЦветана ТОНЧЕВА", "date": "2019.02.19", "title": "Доц. д-р Петър Ненков: Левски пръв прозря, че ако народът силно жадува своето освобождение, трябва сам да организира въоръжено въстание"}
{"url": "http://www.focus-news.net/news/2019/02/19/2625308/boris-yachev-nfsb-nay-veroyatno-shte-podkrepim-promyana-v-sastava-na-tsik-no-ne-vizhdam-kak-tehnologichno-tova-shte-stane-do-evroizborite.html", "text": "Най-вероятно ще подкрепим да бъде променен съставът на ЦИК, но не виждам как технологично това ще стане до евроизборите. Това каза заместник-председателят на НФСБ Борис Ячев по време на пресконференция във връзка със състава на нова ЦИК, предаде репортер на   Агенция „Фокус“   \r\n„По отношение на избора за ЦИК, за нас не е драма“, заяви Ячев. „Действително предстои избор, който технологично ще отнеме около два месеца и новата ЦИК буквално трябва да влезе директно в изпълнение на своите правомощия“, отбеляза той. Попитан дали НФСБ има кандидатура за член на ЦИК, той заяви, че не са имали такава, защото са смятали, че настоящата ЦИК ще продължи да работи и до евроизборите. „Като проява на политически егоизъм ние със сигурност бихме имали полза да бъде сменен съставът на ЦИК, защото тогава е много вероятно НФСБ да има и свой представител“, каза Ячев. ТойБ посочи още, че ако има номинации за членове на ЦИК, е нормално НФСБ да има своя кандидатура.  \r\nДеница КИТАНОВА", "date": "2019.02.19", "title": "Борис Ячев, НФСБ: Най-вероятно ще подкрепим промяна в състава на ЦИК, но не виждам как технологично това ще стане до евроизборите"}
{"url": "http://www.focus-news.net/news/2019/02/19/2625324/telma-makedoniya-ilindenskoto-vastanie-i-gotse-delchev-na-novoto-zasedanie-na-smesenata-balgaro-makedonska-ekspertna-komisiya.html", "text": "Във вторник и сряда в Скопие българо-македонската експертна комисия ще отвори въпросите – дали ще се препоръча съвместно честване на Цар Самуил, Гоце Делчев и Илинденско-Преображенското въстание, както и дали ще бъдат променяни учебниците за V и VI клас, отбелязва  скопският телевизионен канал „Телма“ . \r\nТова са личностите и събитията, за които ще се разговаря на четвъртото заседание на комисията, формирана по силата на Договора за добросъседство между България и Македония. \r\nПревод и редакция:", "date": "2019.02.19", "title": "„Телма“ (Македония): Илинденското въстание и Гоце Делчев на новото заседание на смесената българо-македонска експертна комисия"}
{"url": "http://www.focus-news.net/news/2019/02/19/2625313/ombudsmanat-maya-manolova-v-dobrich-nechesten-hod-e-da-otnemesh-pravoto-na-grazhdanite-da-glasuvat-preferentsialno.html", "text": "„Нечестен ход е да отнемеш правото на гражданите да гласуват преференциално“. Това заяви в Добрич националният омбудсман Мая Манолова, която е на посещение в добруджански град, за да проведе срещи в Община град Добрич и с миньорите от мангановата мина в село Оброчище, предаде кореспондент на  Радио „Фокус” – Варна . Според Манолова щом хората искат да гласуват преференциално и са имали преди това право, то не може да им бъде отнето. Мая Манолова посочи, че преди време ѝ се е налагало да убеждава различни политически партии в това и знае колко е трудно. По думите ѝ тя не се чувства на политически терен и не участва в политически спорове, само и единствено отстоява интересите и правата на гражданите. Според националния омбудсман преференциалният вот увеличава избирателната активност и това е доказано на практика. Мая Манолова посочи, че в Европа има държави, където списъците на тези, за които се гласува, са по азбучен ред, а не по партии. „Когато става дума за изборния кодекс, той касае правата на партиите от една страна и на гражданите от друга\", отбеляза Мая Манолова. По думите ѝ в този смисъл реакцията от нейна страна е била съвсем основателна, защото става дума „за посегателство от страна на парламента върху правата на гражданите“. „Особено е болезнено, когато едно право се даде на хората, а след това се отнеме. При положение, че 1 300 000 българи гласуват преференциално вече на всеки следващи избори все повече и повече, да им отнемаш това право като направиш безсмислено преференциалното гласуване, наистина за мен беше нечестен ход спрямо хората и необясним“, каза Мая Манолова. Тя допълни, че ще изчака развоя на нещата, за да реши какво да предприеме по-нататък, възможно е да пусне конституционна жалба. Мая Манолова заяви, че е лошо, когато депутатите не се учат от чужди грешки, нито от собствени грешки.  \r\nЖулиета НИКОЛОВА", "date": "2019.02.19", "title": "Омбудсманът Мая Манолова в Добрич: Нечестен ход е да отнемеш правото на гражданите да гласуват преференциално"}
{"url": "http://www.focus-news.net/news/2019/02/19/2625327/bez-problemi-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“ към 13.00 часа, съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2019.02.19", "title": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/02/19/2625321/krasimir-andonov-dnp-rila-finansiraneto-po-proekt-ustoychivo-upravlenie-na-natsionalen-park-rila-ii-ra-faza-e-v-razmer-na-11-994-781-lv.html", "text": "Финансирането по проект „Устойчиво управление на Национален парк „Рила“ II-ра фаза“ е в размер на 11 994 781 лв. Това каза по време на встъпителна пресконференция директорът на парка Красимир Андонов, предаде репортер на  Радио „Фокус“ - Пирин . Според Андонов проектът е бил одобрен и финансиран със заповед на Министъра на околната среда и водите на 31 август 2018 година, като финансирането е 90% от Европейския фонд за регионално развитие на ЕС в размер на 10 195 564 лв., а 1 799 217 лв. са от национално съфинансиране от държавния бюджет на Република България. „Общата цел на проекта е опазване и възстановяване на местообитания и видове от мрежата „Натура 2000“, конкретно Натура Зона „Рила“, която е такава и по двете директиви – за местообитанията и за птиците. Тя обхваща конкретно и изцяло територията на Национален парк „Рила“. Специфичните цели по проекта са опазване на местообитания и на някои видове животни, едно от които е дивата коза, която е символ на парка, също така поточен рак, широкоух прилеп, голям нощник, както и голяма част от горските местообитания, основно иглолистните гори“, уточни той. Красимир Андонов допълни, че са заложени различни дейности за осъществяване целите на проекта. Той добави, че през следващите 4 години Дирекцията на парка ще се опита да предпази видове от бракониерски лов, така че своевременно да може да се реагира за опазване на горските местообитания от пожари. Красимир Андонов каза още, че вече е сформиран екип за управление на проекта. \r\nНатали СТЕФАНОВА", "date": "2019.02.19", "title": "Красимир Андонов, ДНП „Рила“: Финансирането по проект „Устойчиво управление на Национален парк „Рила“ II-ра фаза“ е в размер на 11 994 781 лв."}
{"url": "http://www.focus-news.net/news/2019/02/19/2625325/rumen-petkov-abv-vse-oshte-ne-sme-poluchili-otgovor-ot-bsp-za-savmestna-koalitsiya.html", "text": "Все още не сме получили отговор от БСП за съвместна коалиция. Това каза председателят на ПП АБВ Румен Петков по време на пресконференция, след заседание на Изпълнителното бюро на партията, предаде репортер на  Агенция „Фокус“ . \r\n„Иначе, стремежът да се излъчва самодостатъчност няма как в един момент да не доведе до самота. Ние не я познаваме, но познаваме хора, които я изживяват и ми е жал за тях“, посочи той. „БСП направи две излизания за 10 дни. Едното от НСОРБ, а другото - от парламента. Когато участваш в политическа надпревара, ти се бориш за взимане на решения“, отбеляза Петков. По думите му в Националното сдружение на общините в момента се вземат важни решения, свързани с бъдещо финансиране, а опозиционната партия не присъства. „БСП отсъства точно там, където има представителство, това е трудно обяснимо. Ако БСП е раздразнена от факта, че няма кмет на областен център, това е друг въпрос“, подчерта председателят на ПП АБВ.  \r\nДаяна ДЮЛГЕРОВА", "date": "2019.02.19", "title": "Румен Петков, АБВ: Все още не сме получили отговор от БСП за съвместна коалиция"}
{"url": "http://www.focus-news.net/news/2019/02/19/2625318/vidin-desetki-zhiteli-na-grada-i-uchenitsi-se-sabraha-pred-byust-pametnika-na-vasil-levski-za-da-otdadat-pochit-pred-pametta-na-apostola.html", "text": "Десетки жители на града и ученици се събраха пред бюст паметника на Васил Левски, за да отдадат почит пред паметта на Апостола, предаде репортер на  Радио „Фокус“ – Видин . Мероприятията, свързани със 146 години от гибелта на Апостола във Видин, започнаха със заупокойна Литургия в катедралния храм „Свети Димитър“, отслужена от Негово Високопреосвещенство Видинския владика Даниил. Пред паметника на Васил Левски кметът на Община Видин Огнян Ценков заяви, че заветите на Апостола преминават през времето и изненадват със своята правдивост. Те са учебник по родолюбие, морална устойчивост и вяра в човешкия дух. Огнян Ценков припомни думите на Васил Левски: „Аз съм се посветил на Отечеството си да му служа до смърт и да работя по народна воля“. С рецитал със стихове за  Левски пред паметника на Апостола се включиха и децата от ДГ „Детелина“ във Видин. Цветя пред паметника поднесоха ученици, граждани, народните представители от ГЕРБ Владимир Тошев и от БСП д-р Цветан Топчиев, както и представители на държавни учреждения и обществени организации. \r\nАнна ЛОЗАНОВА", "date": "2019.02.19", "title": "Видин: Десетки жители на града и ученици се събраха пред бюст паметника на Васил Левски, за да отдадат почит пред паметта на Апостола"}
{"url": "http://www.focus-news.net/news/2019/02/19/2625315/pernik-s-ednominutno-malchanie-grazhdani-pochetoha-pametta-na-apostola.html", "text": "С едноминутно мълчание граждани почетоха паметта на Апостола. Това съобщиха от пресцентъра на  Областна администрация - Перник  . Областният управител Ирена Соколова се включи в церемонията по повод 146-години от гибелта на Васил Левски. По традиция възпоменанието се състоя на паметника на Апостола в градинката зад Двореца на културата. Честването започна с кратък рецитал за Дякона по стихове на класици. С едноминутно мълчание перничани сведоха глава пред делото на най-светлата и значима личност в българската история.  \r\nПредставители на държавната и местната власт, политически партии, училища, културни институти и граждани положиха венци и цветя в знак на признателност, под съпровода на духов оркестър.", "date": "2019.02.19", "title": "Перник: С едноминутно мълчание граждани почетоха паметта на Апостола"}
{"url": "http://www.focus-news.net/news/2019/02/19/2625329/mitropolit-yoan-napalno-dostatachen-e-oreolat-na-vasil-levski-kato-natsionalen-geroy.html", "text": "Когато говорим за канонизацията на йеродякон Игнатий, ние считаме, че е напълно достатъчен към този момент ореолът на националния герой Васил Левски. Защото той е жив в съзнанието и на най-малките, и на най-големите човеци 146 години след смъртта си, а това ще продължи и на 200-ата годишнина“. Това каза в своето слово на общоградското поклонение в Морската градина във Варна Варненският и Великопреславски митрополит Йоан, предаде репортер на  Радио „Фокус“ – Варна . Митрополит Йоан посочи, че живото присъствие на Апостола на свободата няма да има край в народната памет и в паметта на Светата църква, „защото тя разбира, че трябва да се моли за своето чедо, а и Църквата никога не забравя своите чада“. „Вглеждайки се в паметта на Васил Левски, Йеродякон Игнатий, разбираме, че човек живее своя живот от своята рождена дата, до датата на неговата смърт. Но като че ли датата на неговата смърт е повече чествана от датата на неговото рождение. И това не е случайно, защото осмъртяването на този човек го направи безсмъртен“, каза още Варненският и Великопреславски митрополит. В словото си той посочи, че  в говоренето и размисъла за тази личност съществува известната антиномичност, която засяга именно образа на вярващия монах с образа на народния герой в лицето на Васил Левски. „В тази обединеност на вяра към народ и родина и към Бога, надделява любовта към родината и желанието за нейното освобождение. Подвигът на Васил Левски е един безспорно национален патриотичен подвиг, много повече отколкото верови. Затова с едно изречение е казано: „Чедото на Светата църква стана национален герой“. Това е онази истина, която ние възприемаме  и твърдо вярваме. Ние имаме едно вярващо сърце и той жертва себе си именно за идеята на свободата“, добави още владиката. „Надделяването на тази любов не пречи на любовта към Бога и вярата в него. Ние не говорим за мъртъв човек, а за жив, защото всички в Господа са живи“, каза още в словото си митрополитът. \r\nДиана СТОЕВА", "date": "2019.02.19", "title": "Митрополит Йоан: Напълно достатъчен е ореолът на Васил Левски като национален герой"}
{"url": "http://www.focus-news.net/news/2019/02/19/2625326/inzh-tsvetanka-tsenova-dnp-rila-natsionalen-park-rila-beshe-parviyat-park-koyto-sklyuchi-dogovor-za-finansirane-sred-vsichki-ostanali-parkove.html", "text": "Национален парк „Рила“ беше първият парк, който сключи договор за финансиране сред всички останали паркове. Това каза по време на встъпителна пресконференция Цветанка Ценова, ръководител на в Дирекция Национален парк „Рила“ по проект „Устойчиво управление на Национален парк „Рила“ II-ра фаза“, предаде репортер на  Радио „Фокус“ - Пирин . „Хубаво е със стартирането на проекта популяризирането му да не остане висящо във въздуха, а да можем да участваме всички. Считаме, че това е само първата стъпка за реализирането на проекта“, коментира тя. \r\nРъководителят на проекта д-р Стефан Кирилов посочи, че този проект е едно естествено продължение на първия програмен период и първият проект, който са изпълнявали и в рамките на който е трябвало да реализират редица приоритетни дейности, свързани с работата на Дирекция „Национален парк Рила“. По думите му сред специфичните цели на проекта е подобряването на природозащитното състояние на различни типове природни местообитания, като: гори от бяла и черна мура; букови гори; дъбово-габърови гори; мизийски гори от обикновена ела, рило-родопски и старопланински бялборови гори; планински сенокосни ливади; олиготрофни и мезотрофни стоящи води със специфична растителност. \r\nНатали СТЕФАНОВА", "date": "2019.02.19", "title": "Инж. Цветанка Ценова, ДНП „Рила“: Национален парк „Рила“ беше първият парк, който сключи договор за финансиране сред всички останали паркове"}
{"url": "http://www.focus-news.net/news/2019/02/19/2625319/smolyan-kmetat-nikolay-melemov-dade-start-na-sastezanieto-lavski-skok-i-prizova-mladite-hora-da-nosyat-levski-v-sartsata-si.html", "text": "Кметът Николай Мелемов даде старт на състезанието „Лъвски скок” и призова младите хора да носят Левски в сърцата си, съобщиха от пресцентъра на  Община Смолян . „Щастлив съм, че като кмет на община Смолян за поредна година мога да дам старт на състезанието „Лъвски скок” . Щастлив съм, че то се превърна в традиция, за което благодаря на всички участващи в организацията“, каза Мелемов. Той се обърна към младите хора да носят Левски в сърцата си и в трудни моменти да се сещат за него. \"Състезанието е добрият начин да се отдаде почит към Апостола на свободата и това, което ни е завещал – честност, сила и воля любов към Родината\", посочи кметът и пожела успех на състезателите. \r\nЗа осма поредна година община Смолян е домакин на регионалното ученическо състезание „Лъвски скок”, което се провежда в Спортната зала „Величко Чолаков”. Преди откриването му звуча химна на България. На спортното събитие присъстваха секретарят на Община Смолян Момчил Николов, началникът на РУО Мария Семерджиева и др. Проявата е част от тържествата в чест на 19 февруари – патронен празник на училищата, носещи името на Васил Левски в областта и по повод 146 години от гибелта на Апостола на свободата. В оригиналната надпревара се включват отбори от тези учебни заведения. Те са ППМГ „В. Левски” – Смолян, ОУ ”В. Левски” – с. Чавдар, ОУ ”В. Левски” – с. Змеица от община Доспат, ОУ ”В. Левски” – с. Ерма река, ОУ ”В. Левски” – Златоград, ОУ ”В. Левски” – с. Боровина, общ. Мадан, ОУ ”В. Левски” – с. Средец, община Неделино, УО „В. Левски“ – Девин и Ученическо общежитие „в.Левски”-Смолян. \r\nВ състезанието „Лъвски скок” учениците са разпределени в четири възрастови групи, като училищата имат право да участват като един отбор от І и ІІ група или като един отбор от ІІІ и ІV група. В първите две групи участват по 4 състезатели от всяка възрастова група (2 момичета и 2 момчета) от едно училище. За дисциплината „Щафета с преодоляване на препятствия”, участват 8 състезатели от двете възрастови групи І и ІІ (4 момичета и 4 момчета) от едно училище. В дисциплината „Совалково бягане“, участват 8 състезатели от двете възрастови групи – ІІІ и ІV (4 момичета и 4 момчета) от едно училище. \r\nКласирането е индивидуално и отборно. Училището събрало най-много точки, от двете дисциплини във възрастовите групи, печели купата „Лъвски скок”. Мероприятието е под егидата на кмета Николай Мелемов. Организатори са община Смолян, ППМГ „Васил Левски”, РУО –Смолян и Общински комитет „Васил Левски”.", "date": "2019.02.19", "title": "Смолян: Кметът Николай Мелемов даде старт на състезанието „Лъвски скок” и призова младите хора да носят Левски в сърцата си"}
{"url": "http://www.focus-news.net/news/2019/02/19/2625331/v-dobrich-se-sastoya-publichnoto-obsazhdane-za-izbor-na-mesten-obshtestven-posrednik-s-uchastieto-na-ombudsmana-maya-manolova-i-kmeta-yordan-yordanov.html", "text": "В Бизнес залата на Община град Добрич се състоя публичното обсъждане за избор на местен обществен посредник с участието на омбудсмана на Република България Мая Манолова, кмета на добруджанския град Йордан Йорданов, общински съветници и граждани, предаде кореспондентът на  Радио „Фокус” – Варна . В началото на срещата кметът Йордан Йорданов подчерта, че създаването на местен обществен защитник в Добрич е било кауза на неговия екип още от началото на мандата му. Справка на подадените и регистрирани в Общината сигнали и жалби от граждани сочи, че ако през 2011 година те са наброявали 1217, досега са се увеличили двойно и през последната година са 2181. Това по думите на кмета е обективна причина за създаването на институцията местен омбудсман. От своя страна Мая Манолова съобщи, че към момента в страната ни има местен обществен защитник в 13 общини, най-големите. Това означава, че близо 2,5 млн. души в страната имат освен национален и местен омбудсман. Тя отбеляза, че преди време е имало идея за създаване на мрежа от местни омбудсмани, но нейното осъществяване особено за Северна България е незадоволително. По думите на Мая Манолова България е най-бедната страна в Европа, а хората са притиснати икономически, често изпадат в социална изолация или изключване. Към това се добавят и проблемите с администрацията на всякакво ниво заради нейната, по думите на омбудсмана „безцеремонност“ към гражданите, както и проблемите със „силните на деня“ – монополи и прочие. Защитата на гражданите от всичко това минава и през омбудсмана, като през последните години тази институция е доказала своята ефективност като работа в защита правата на гражданите, посочи Мая Манолова. Поради това е хубаво да има обществени защитници и по места. Мая Манолова не скри, че в страната има страх от независими обществени защитници, поради което много кметове в общини не желаят да има местен омбудсман. Със срещи като тази в Община град Добрич се цели „обръщане“ на нагласите на хората, за да са наясно с ползите от създаването на местен омбдусман, в това бяха единодушни участниците в днешната среща. Бяха поставени различни въпроси – относно това дали местният обществен защитник да бъде само и единствено с юридическо образование, за заплата му и неговия мандат. Кметът Йордан Йорданов посочи, идеята за местен омбудсман в Добрич е доста стара.  \r\nВизитата на омбудсмана Мая Маноловав областта продължи със среща с миньорите от мангановата мина в село Оброчище. В 13.00 часа Мая Манолова и кметът Йордан Йорданов да поднесоха цветя на паметника на Васил Левски по повод 146 години от гибелта на Апостола. \r\nЖулиета НИКОЛОВА", "date": "2019.02.19", "title": "В Добрич се състоя публичното обсъждане за избор на местен обществен посредник с участието на омбудсмана Мая Манолова и кмета Йордан Йорданов"}
{"url": "http://www.focus-news.net/news/2019/02/19/2625323/plovdiv-s-polagane-na-ventsi-i-tsvetya-v-grada-beshe-pochetena-pametta-na-vasil-levski.html", "text": "С полагане на венци и цветя пред паметника на Васил Левски на централната алея в Бунарджика гражданите отбелязаха 146 години от гибелта на Апостола на свободата, предаде репортер на  Радио „Фокус“ - Пловдив . Водещ на възпоменателното честване бе актрисата от Драматичен театър – Пловдив Мария Генчева. Слово произнесе Христо Христов от Общински комитет „Васил Левски“ - Пловдив.  „Има светини в историята на всеки народ, които надживяват превратностите на времето, надживяват идеологическите послания, политическите заблуди, боричканията за власт, пари и слава. Светини, които се издигат като икони. В тях народите се кълнат и не позволяват и прашинка да падне върху тях. За българите това е Левски. Ние, пловдивчани, не бива да забравяме много важен факт от биографията на Апостола, а именно, че той е бил ученик на Йоаким Груев и от Пловдив тръгва по народните работи“, каза в словото си Христов. По думите му Дякон Игнатий хвърля расото, но не защото изоставя своята религиозна принадлежност и мисия, а защото по-велико дело - Освобождението на България изисква това. „За него съществува една ценност - народното благо. „Аз съм посветил себе си на Отечеството още от 61-во лето да му служа и да работя по народната воля“. Създава вътрешна революционна организация, пътува неуморно, създавайки революционни комитети, не жали труд, усилия и воля да пробуди народа за Освобождение. Вестта за залавянето на Левски е потекла като буйна река из всичките краища на страната. Левски бива осъден. Изповедта му преди да умре: „Отче, нищо няма що да кажа, защото никого не съм убил и никого не съм ограбил за лична полза. Ако служенето на народа е грях, то не искам прошка и от Бог“. Свещеникът поп Христо Стоилов разказва за последните мигове на Апостола „Дяконът се държа юнашки. Каза наистина, че той е първият, но след него са хиляди. Палачът му наметна въжето и ритна столчето. Аз се просълзих и се обърнах, за да не видят турците, че плача“. Затварям очи, а в съзнанието ми отекват думите „Ако спечеля, печеля за цял народ. Ако загубя - губя само мене си“ Едва ли ще е пресилено, ако сравним Апостола с Христос\", посочи Христов. По думите му Саможертвата на Левски за българския народ се приближава до тази, която прави Божия син за човечеството. Христос е предаден от свои и Левски е предаден от свои. „Христос възкръсва, а Левски никога не умира“, каза още Христов.  \r\nПод съпровода на военна духова музика бяха поднесени венци и цветя пред паметника на Дякона. В церемонията по традиция участваха и представителни формирования от Пловдивския гарнизон – почетна рота, военен духов оркестър и венценосци, членове на Общински Комитет „Васил Левски“, Пловдив и Комитет „Родолюбие“. На събитието присъстваха кметът на Община Пловдив инж. Иван Тотев, областният управител на Пловдив Здравко Димитров, председателят на Общински съвет - Пловдив Савина Петкова, народни представители, бриг. генерал Явор Матеев, началник на гарнизон Пловдив и командир на 68-а бригада  „Специални сили“, командирът на Авиобаза „Граф Игнатиево“ бригаден генерал Димитър Петров, заместник-кметовете инж. Александър Държиков, Георги Титюков и Златин Велев, заместник областните управители Петър Петров и Димитър Керин, общински съветници, кметовете на райони Георги Стаменов, инж. Ральо Ралев, Костадин Димитров, Димитър Колев, Борислав Инчев, Николай Чунчуков и представители на общинската администрация, общественият посредник на Пловдив Борислав Стаматов, директорът на ОИ „Старинен Пловдив“ Йордан Илиев и директори на общински предприятия, както и децата от пловдивската детска градина „Майчина грижа“.  \r\nВенци и цветя бяха положени и от името на почетните консули на Русия и Украйна в Пловдив, Регионалната организация на евреите „Шалом“ Пловдив, Общинският читалищен съюз, Съюзът на  офицерите и сержантите от запаса и резерва, НБ „Иван Вазов“, Общински комитет „Васил Левски” – Пловдив, Комитет „Родолюбие”, Сдружение „Хайдути“, от учениците от Спортното училище, от Националната търговска гимназия, от Математическата гимназия, както и от многобройните признателни граждани, които присъстваха на възпоменанието, в което всяка година с едноминутно мълчание и падане на колене, родолюбивите българи отдават почит пред саможертвата на най-светлия и чист образ в националната ни историческа памет. \r\nПреди това от 10.00 часа се отслужи панихида в църквата „Св. св. Петър и Павел“. \r\nМария РУСЕВА", "date": "2019.02.19", "title": "Пловдив: С полагане на венци и цветя в града беше почетена паметта на Васил Левски"}
{"url": "http://www.focus-news.net/news/2019/02/19/2625336/mvr-zadarzhani-sa-trima-uchastnitsi-v-telefonni-izmami-v-oblastite-pleven-i-dobrich.html", "text": "Задържани са трима участници в телефонни измами в областите Плевен и Добрич. Това съобщиха от пресцентъра на  МВР . Специализираната полицейска операция с цел установяване и задържане извършители на „телефонни измами“ е проведена вчера на териториите на областите Плевен и Добрич под ръководството на ГД „Национална полиция“. В хода на предприетите действия била получена информация за 84-годишна жена от Добрич, която получила обаждане по домашния си телефон и убедена да „помогне на полицаи в задържането на измамници“ тя се канела да хвърли през терасата плик със събраната сума. В резултат на предприетите бързи действия, в момент на вземането на 7 500 евро, бил задържан 37-годишен варненец, изпратен на домашния адрес като „куриер“. По същото време на територията на град Левски служители от ОД МВР-Плевен задържали в лек автомобил двама рецидивисти от Павликени – на 31 г. и 23 г., за които е установена съпричастност към извършеното в Добрич престъпление. При обиск в джоба на панталона на водача било намерено пликче с бяло прахообразно вещество, а тестът за шофиране след употреба на наркотици дал положителен резултат. В рамките на извършените процесуално-следствени действия са открити веществени доказателства, съотносими към подготовката и реализирането на измамата.  \r\nТримата мъже са задържани в полицейския арест до 24 часа. По случая е образувано досъдебно производство, като работата по него продължава под наблюдението на прокуратурата и в посока установяване и на други участници към извършеното престъпление.", "date": "2019.02.19", "title": "МВР: Задържани са трима участници в телефонни измами в областите Плевен и Добрич"}
{"url": "http://www.focus-news.net/news/2019/02/19/2625337/ministar-rumen-porozhanov-shte-otkrie-28-oto-izdanie-na-mezhdunarodnata-selskostopanska-izlozhba-agra-v-plovdiv.html", "text": "На 20 февруари министърът на земеделието, храните и горите Румен Порожанов ще открие 28-ото издание на Международната селскостопанска изложба „АГРА“ в Пловдив, както и изложенията „Винария“ и „Фудтех“. Това съобщиха от пресцентъра на   Министерството на земеделието, храните и горите . Събитието ще се състои от 11.30 часа в Международния панаир в Пловдив, палата 6.", "date": "2019.02.19", "title": "Министър Румен Порожанов ще открие 28-ото издание на Международната селскостопанска изложба „АГРА“ в Пловдив"}
{"url": "http://www.focus-news.net/news/2019/02/19/2625332/d-r-stefan-kirilov-dnp-rila-obshtata-tsel-na-proekta-za-ustoychivo-upravlenie-na-natsionalen-park-rila-e-podobryavane-sastoyanieto-na-zhivotinski-vidove-i-tipove-prirodni-mestoobitaniya.html", "text": "Общата цел на проект „Устойчиво управление на Национален парк „Рила“ II-ра фаза“ е подобряване състоянието на животински видове и типове природни местообитания. Това каза по време на встъпителна пресконференция д-р Стефан Кирилов, ръководител на проект „Устойчиво управление на Национален парк „Рила“ II-ра фаза“, предаде репортер на  Радио „Фокус“ - Пирин . Според Кирилов реализирането на проекта ще допринесе за подобряване на природозащитното състояние на видове и местообитания, като ще бъдат изпълнение дейности, които да надградят постигнатите резултати през програмен период 2007 - 2013 г. Той уточни, че дейностите са съобразно обхвата на Националната приоритетна рамка за действие по Натура 2000 и са насочени изцяло към защитени зони „Рила“. „Дейностите в обхвата на проекта са по мярка 43 „Подобряване на структурата и функциите на горските природни местообитания“ и целят пдобряване природозащитното състояние на горските природни местообитания, които са в неблагоприятно състояние на територията на парка, както и по мярка 98 „Изграждане и поддържане на инфраструктура, необходима за възстановяване на природни местообитания и видове“, които са за възстановяване на наличната паркова инфраструктура, необходима за възстановяването на целевите по проекта местообитания и видове с неблагоприятно природозащитно състояние“, коментира д-р Кирилов. По думите му целите на проекта ще бъдат постигнати чрез прилагане на мерки за ранно откриване и предотвратяване на щети от възникнали горски пожари, ограничаване движението на посетители през увредени участъци от проектните природни местообитания, залагане на феромонови уловки и ловни дървета, реализиране на система за регистриране на изстрели и т.н. \r\nНатали СТЕФАНОВА", "date": "2019.02.19", "title": "Д-р Стефан Кирилов, ДНП „Рила“: Общата цел на проекта за устойчиво управление на Национален парк „Рила“ е подобряване състоянието на животински видове и типове природни местообитания"}
{"url": "http://www.focus-news.net/news/2019/02/19/2625334/targovishte-s-obshtogradsko-poklonenie-v-grada-beshe-pochetena-pametta-na-apostola-na-svobodata.html", "text": "Общоградско поклонение и ритуал за поднасяне на венци и цветя се състояха днес в Търговище по повод 146 години от гибелта на Апостола на свободата – Васил Левски. Това съобщиха от  Общината . Проявите започнаха с отслужване на панихида в храм „Св. Йоан Рилски“ по инициатива на Обществен комитет „Васил Левски“ и Архиерейското наместничество. Десетки граждани поднесоха венци и цветя пред барелефа на Апостола на ул. „Васил Левски“, където ученици от 10 и 11 клас на I СУ „Свети Седмочисленици“ изнесоха музикално-поетичната композиция „И днес чуваме гласа му“. В програмата участваха и Фанфарният оркестър към I ОУ „Христо Ботев“ и Духовият оркестър към Община Търговище. Почит пред паметта на Апостола отдадоха кметът д-р Дарин Димитров, народният представител д-р Венка Стоянова, областният управител Митко Стайков, председателят на Общинския съвет инж. Хатидже Алиева, ръководният екип на Община Търговище, представители на културни институции, обществени организации, възпитаници на учебни и детски заведения, граждани.", "date": "2019.02.19", "title": "Търговище: С общоградско поклонение в града беше почетена паметта на Апостола на свободата"}
{"url": "http://www.focus-news.net/news/2019/02/19/2625335/aleksandar-vuchich-podkrepata-za-obedinenie-na-albantsite-narasna-do-75-v-kosovo-i-albaniya.html", "text": "Сръбският президент Александър Вучич заяви, че сред албанците в Косово и Албания „драстично нараства“ подкрепата за проекта за тяхно обединение и добави, че „няма илюзии“, че на базата на тази подкрепа, политиците в Прищина и Тирана ще продължат с политиката, чиято крайна цел е обединение между двете албански държави, предава  скопското електронно издание „МКД“ . \r\nВучич, коментирайки неотдавнашния коментар на албанския премиер Еди Рама, че разглежда Косово като част от Албания, каза, че честите изявления на политиците в Тирана и Прищина за обединението на Албания са „политика, а не моментна нервност или прищявка“. \r\n„Разбирам какво е политика, ако някой каже десет пъти нещо, тогава знаете, че това е политика. В Албания и Косово драматично нараства подкрепата за обединение – от 35% в Косово и около 40% в Албания, тя нарасна на 72 и 75 процента. И едните и другите работят за обединението на базата на тази подкрепа, което допълнително допринася за създаването на напрежение в региона“, оцени сръбският президент. \r\nВ коментар за изявлението на председателя на Президиума на Босна и Херцеговина Милорад Додик, че в случай, че Сараево започне инициатива за промяна на името на Република Сръбска, Баня Лука ще предложи освен на името на РС, да се постави чертичка и да се допише – Западна Сърбия, Вучич заяви, че разбира защо го е казал Додик, но подчерта, че никой няма правото да променя името на Република Сръбска. \r\n„Името Република Сръбска е гарантирано от конституцията. Това е Дейтънска категория, категория на конституцията на БиХ. Сигурен съм, че така ще остане“, увери Вучич. \r\nПревод и редакция:", "date": "2019.02.19", "title": "Александър Вучич: Подкрепата за обединение на албанците нарасна до 75% в Косово и Албания"}
{"url": "http://www.focus-news.net/news/2019/02/19/2625339/afp-barni-sandars-se-kandidatira-za-prezident-na-sasht.html", "text": "Сенаторът от Върмонт Бърни Сандърс обяви във вторник, че ще се кандидатира за президент на САЩ, започвайки втората си кампания за Белия Дом след изненадващо силното си представяне на вътрешните избори на Демократическата партия през 2016 година, предава  AFP . \r\nСандърс, на 77 години, обяви това в рамките на радио интервю в домашния си щат Върмонт. \r\n„Исках хората от щат Върмонт да разберат за това първи“, заяви той. \r\nПревод и редакция:", "date": "2019.02.19", "title": "AFP: Бърни Сандърс се кандидатира за президент на САЩ"}
{"url": "http://www.focus-news.net/news/2019/02/19/2625340/d-r-stefan-kirilov-dnp-rila-9-deynosti-sa-vklyucheni-v-proekta-za-ustoychivo-upravlenie-na-natsionalen-park-rila.html", "text": "9 дейности са включени в проект „Устойчиво управление на Национален парк „Рила“ II-ра фаза“. Това каза по време на встъпителна пресконференция д-р Стефан Кирилов, ръководител на проекта, предаде репортер на  Радио „Фокус“ - Пирин . Кирилов уточни, че в Дейност 1 е включено опазване, поддържане и възстановяване на природно местообитание гори от бяла и черна мура в участък от туристическа пътека – хижа „Скакавица“-хижа „Ловна“. „Дейност 2 е реализиране на комплексни мерки за ранно откриване и предотвратяване на щети от възникнали горски пожари, в територии, заети от букови гори, дъбово-габърови гори, мизийски гори от обикновена ела, рило-родопски и старопланински бялборови гори, гори от бяла и черна мура, планински сенокосни ливади на територията на парка. Дейност 3 е извършване на дейности за подобряване на природозащитното състояние на дивата коза“, допълни д-р Кирилов. По думите му в Дейност 4 е включено възстановяване на ерозирали природни местообитания и създаване на благоприятни условия за развитие на определени животински видове в района на паркови участъци Белица и Якоруда. Експертът добави, че в Дейност 5 се включва подобряване на природозащитното състояние на природно местообитание олиготрофни до мезотрофни стоящи води със специфична растителност чрез намаляване на степента на еутрофикация в тях. „Дейност 6 е подобряване на структурата и функциите на горските природни местообитания в рило-родопските бялборови гори и в мизийските гори от обикновена ела, чрез изпълнение на дейности за борба с вредителите. Дейност 7 е подобряване на природозащитното състояние на дивата коза чрез изграждане на система за регистриране на изстрели. Дейност 8 е управление на проекта. Дейност 9 е изпълнение на мерки за информация и комуникация по проекта“, каза още д-р Стефан Кирилов. \r\nНатали СТЕФАНОВА", "date": "2019.02.19", "title": "Д-р Стефан Кирилов, ДНП „Рила“: 9 дейности са включени в проекта за устойчиво управление на Национален парк „Рила“"}
{"url": "http://www.focus-news.net/news/2019/02/19/2625330/blagoevgrad-v-bansko-byaha-pocheteni-146-godini-ot-obesvaneto-na-vasil-levski.html", "text": "146-годишнината от обесването на Апостола на българската свобода Васил Левски бе отбелязана в Банско с поредица от събития. Музеен комплекс – Банско почете паметта му с открит урок на тема „Пътят към безсмъртието“, в който участваха ученици от НУ „Св. Паисий Хилендарски“. Това съобщиха от пресцентъра на  Общината . Мая Амиджева, уредник в музея, разкри пред децата трудния, изпълнен с героизъм и подчинен на свободата, живот  на Апостола; величавостта и непреходността на святото му дело. Учениците бяха активни в своите въпроси и отговаряха на такива, свързани с темата. А най-будните получиха книги, свързани с българската история.   Библиотеката към читалище „Никола Вапцаров” пък проведе литературно четене, насочено отново към подрастващото поколение. Учениците от 5 до 8 клас от СУ „Неофит Рилски” разсъждаваха заедно със своите преподаватели за мястото на светлата фигура на Левски в българската литература и в българската народопсихология.", "date": "2019.02.19", "title": "Благоевград: В Банско бяха почетени 146 години от обесването на Васил Левски"}
{"url": "http://www.focus-news.net/news/2019/02/19/2625342/plovdiv-apelativniyat-sad-potvardi-postoyanniya-arest-na-mazh-obvinen-za-kontrabanda-na-blizo-4-kilograma-heroin.html", "text": "Апелативният съд потвърди постоянния арест на мъж, обвинен за контрабанда на близо 4 килограма хероин. Това съобщиха от пресцентъра на  Съдебната палата в Пловдив . Пловдивският апелативен съд потвърди определение на Окръжен съд – Хасково, с което е взета най-тежката мярка за неотклонение „Задържане под стража“ спрямо 39-годишния Т. И. Той е обвинен в контрабанда на близо 4 килограма хероин.           \r\nТ. И. е задържан на 07 февруари 2019 г. да пренася през ГКПП „Капитан Андреево”, Община Свиленград, Хасковска област с лек автомобил, марка „БМВ“, без надлежно разрешително, през границата на страната от Турция в България, високо рисково наркотично вещество – хероин, с общо брутно тегло 3 993 грама, на стойност 259 545 лева, като предметът на контрабандата е в особено големи размери и случаят е особено тежък. Според обясненията на подсъдимия, колата била собственост на неговия приятел Н. Т., с който заедно отишли в Турция. Двамата често пътували до съседната страна ./повече от 15 пъти/. Винаги оставяли автомобила на едно и също място, на паркинг близо бензиностанция. След няколко часа се качвали в „БМВ“-то и се прибирали в България. Приятелят му минавал границата пеша, а той с колата. Последният път, на 7.02., полицаите открили 4 килограма хероин укрит в акумулатора на автомобила и задържали шофьора. Приятелят му се издирва от органите на МВР. Т. И. обяснил на полицаите, че за всеки курс Н. Т. му плащал по 500 лева. \r\nСпоред апелативните съдии, по делото са събрани достатъчно доказателства, от които може да се обоснове предположение, че задържаният е съпричастен към повдигнатото му обвинение. Наказателният кодекс предвижда, за извършването на това деяние, лишаване от свобода от 15 до 20 години. Съдът приема, че има опасност при по-лека мярка за неотклонение обвиняемият да извърши друго престъпление и за това го остави в ареста. \r\nОпределението е окончателно.", "date": "2019.02.19", "title": "Пловдив: Апелативният съд потвърди постоянния арест на мъж, обвинен за контрабанда на близо 4 килограма хероин"}
{"url": "http://www.focus-news.net/news/2019/02/19/2625346/blagoevgrad-normalno-se-osashtestvyava-preminavaneto-prez-gkpp-kulata.html", "text": "Нормално се осъществява преминаването през ГКПП „Кулата“. Това съобщиха за  Радио „Фокус“ - Пирин  от Гранична полиция. Без забавяне се извършва преминаването на ГКПП „Илинден“. Нормално е движението и на останалите гранични пунктове с Република Гърция. Спокойно се осъществява преминаването през ГКПП „Златарево“. \r\nНатали СТЕФАНОВА", "date": "2019.02.19", "title": "Благоевград: Нормално се осъществява преминаването през ГКПП „Кулата“"}
{"url": "http://www.focus-news.net/news/2019/02/19/2625328/afp-tereza-mey-shte-pristigne-v-bryuksel-v-sryada-za-razgovori-za-brekzit.html", "text": "Председателят на Европейската комисия Жан-Клод Юнкер ще приеме британския премиер Тереза Мей в Брюксел в сряда, за да разговарят отново за Брекзит, предава  AFP . \r\nГоворителят на Юнкер Маргаритис Схинас заяви пред репортерите, че двамата ще се срещнат в централата на Европейския съюз в 18:30 местно време (19:30 българско). \r\nПревод и редакция:", "date": "2019.02.19", "title": "AFP: Тереза Мей ще пристигне в Брюксел в сряда за разговори за Брекзит"}
{"url": "http://www.focus-news.net/news/2019/02/19/2625343/kmetat-na-kyustendil-petar-paunov-kyustendil-ne-e-grad-na-kriminalno-proyaveni-deytsi-ne-e-grad-v-koyto-ima-etnichesko-naprezhenie.html", "text": "Кюстендил не е град на криминално проявени дейци, не е град в който има етническо напрежение. Това каза на пресконференция кметът на Община Кюстендил Петър Паунов, предаде репортер на  Радио „Фокус” – Кюстендил . Паунов изрази своите съболезнования на майката и на близките на убития 35-годишен мъж от града. По думите му Кюстендил не е място, в което има етническо напрежение. Касае се за един битов инцидент, свързан с участието на криминално проявени лица. И в двата етноса на територията на община Кюстендил няма толерантност към тези лица. „Както в ромския квартал „Изток”, така и в рамките на останалата част от рода ни този криминално проявен род не е добре приет. За нас е важното, че сигурността на нито един от нашите съграждани не е застрашена. Надяваме се, че дългогодишните ни призиви за своевременно подаване на сигнали, за лабилно, арогантно, предизвикателно поведение ще бъдат чути и няма да се стига до подобни инциденти”, каза Петър Паунов. По думите му става въпрос за инцидент, който е в резултат от прекалена употреба на алкохол и психотропни вещества. „Никой не се разхожда по града с пистолети, ножове или с мачете. Извършителят е извикан като подкрепление срещу охраната на заведението и той идва в ранните часове на неделния ден, буквално минути преди деянието, за да участва в тази разправия”, каза Петър Паунов. По думите му органите на реда, собствениците на заведението, са допуснали някой да се движи свободно с пистолет или с хладно оръжие, което да застрашава живота на околните. „Тук имаме целенасочено поведение в резултат на провокационната изява на инициатора на свадата. Този млад човек пристига на място за да се саморазправя, въоръжен с пистолет и нож. Пистолетът му е отнет от охраната”, каза Петър Паунов. Той призова за внимание и етично поведение. Според кмета в деня на инцидента, в момента в който мъжът е прободен по средата на улица „Цар Освободител”, минават десетки хора, но никой не спира. Две момчета и две момичета се опитват да се борят за живота на мъжа, опитват се да спират минаващи автомобили, но никой не е проявил съпричастност. „Не трябва да се чувстваме застрашени да помагаме на хората. Всеки един човешки живот е ценен”, каза Петър Паунов. Според него Кюстендил не е град на криминално проявени дейци, не е град в който има етническо напрежение. Той добави, че определени групи от криминалния континент се опитват да създават подобно усещане, за да създават страх най-вече в циганския квартал. „По този начин тази криминална група си позволява да доминира в квартала и не се получават достатъчно сигнали”, каза Петър Паунов. Според него Кюстендил не е място на страха, не е място на напрежението. \r\nВенцеслав ИЛЧЕВ", "date": "2019.02.19", "title": "Кметът на Кюстендил Петър Паунов: Кюстендил не е град на криминално проявени дейци, не е град в който има етническо напрежение"}
{"url": "http://www.focus-news.net/news/2019/02/19/2625344/razgrad-s-podnasyane-na-ventsi-i-tsvetya-pred-pametnika-na-vasil-levski-byaha-otbelyazani-146-godini-ot-gibelta-na-apostola.html", "text": "От името на Областния управител на Разград Гюнай Хюсмен двамата му заместници Нурие Црънгалова и Евгени Драганов поднесоха венец пред паметника на Васил Левски в двора на ОУ “Васил Левски“ - Разград. Това съобщиха от  Областната администрация . Това стана по време на тържеството по повод патронния празник на училището и 146-ата годишнина от обесването на Апостола на Свободата. На него приветствия към хората, дошли на почетат Дякона, отправиха директорът на училището Диана Първанова и председателят на Ученическото представителство Юджел-Джан Хюсеин. Стихове и песни, посветени на Васил Левски, представиха малките таланти от театрална студия “Роли-Дроли“. Част от програмата бяха и изпълненията на Градския духов оркестър. Цветя и венци затрупаха паметника на Апостола, представители на различни институции, политически партии и организации се включиха в почитта пред Васил Левски. Венци бяха поднесени от: кмета на община Разград д-р Валентин Василев, от името на евродепутатите от ГЕРБ/ЕНП, от името на народния представител Десислава Атанасова, от председателя на Общински съвет-Разград Надежда Радославова и други. От името на Областния управител Гюнай Хюсмен бе връчен и поздравителен адрес за патронния празник на директора Диана Първанова, поздравления получиха и ръководствата на останалите училища в област Разград, носещи името на Васил Левски.", "date": "2019.02.19", "title": "Разград: С поднасяне на венци и цветя пред паметника на Васил Левски бяха отбелязани 146 години от гибелта на Апостола"}
{"url": "http://www.focus-news.net/news/2019/02/19/2625345/sport-lion-priema-barselona-v-parvi-osminafinal-ot-shampionskata-liga.html", "text": "Тази вечер от 22:00 часа Лион приема Барселона в първи мач от осминафиналите на Шампионската лига. В досегашните шест мача каталунците нямат загуба от този противник, като са записали 4 победи и 2 равенства. Наказан е звездата на домакините Набил Фекир, освен него срещата ще пропуснат Рафаел дос Сантос и Амин Гури. За Барса отпадат заради контузии Артур, Силесен и Рафиня. Лионел Меси и Усман Дембеле са възстановени и са готови да играят от първата минута.", "date": "2019.02.19", "title": "Спорт: Лион приема Барселона в първи осминафинал от Шампионската лига"}
{"url": "http://www.focus-news.net/news/2019/02/19/2625348/sliven-s-urok-po-rodolyubie-i-vazpomenatelna-tseremoniya-se-otbelyazva-v-grada-146-ata-godishnina-ot-obesvaneto-na-vasil-levski.html", "text": "С урок по родолюбие и възпоменателна церемония се отбелязва в Сливен 146-ата годишнина от обесването на Васил Левски, предаде репортер на  Радио „Фокус“ – Сливен . В проявите, организирани от Община Сливен, Сливенска митрополия и родолюбиви сдружения, се включиха ученици, официални лица и множество граждани. \r\nИнициативите започнаха пред ППМГ „Добри Чинтулов” с „Урок по родолюбие” – Спомен и цвете за Михаил Икономов, Михаил Греков, Сава Геренов, Атанас Узунов и Пенчо Черковски – учители в класното училище и участници в комитетите, създадени от Васил Левски. \r\nПо – късно бяха поднесени цветя кв. „Клуцохор” пред паметните плочи на сподвижниците на Васил Левски Георги Икономов, Сава Райнов, Бойка Атанасова, Нено Господинов – Брадата и паметника на Таньо войвода. Цветя бяха поднесени и пред релефа на Апостола пред храм „Св. Цар Борис Първи Покръстител” и паметника на Панайот Хитов в кв. „Ново село”. \r\nПанихида в памет на йеродякон Игнатий – Васил Левски, бе отслужена в катедрален храм „Св. Димитър” \r\nОбщоградска възпоменателна церемония и поднасяне на цветя се състояха пред паметника на Левски на пл. „Васил Левски”. \r\nВ словото си по повод възпоменателния ден кметът на Сливен Стефан Радев заяви: „Днес ние имаме честта, гордостта и моралното задължение, споменавайки името му, да се обърнем към идните поколения с надеждата за вечно съхранение на идеите на безсмъртния Апостол на свободата. Нека бъдем достойни негови последователи. Нека бъдем добри българи!“. \r\nМеждувременно в града започна подписка в подкрепа на искането за канонизация на Апостола на свободата - Васил Левски. Събраните от патриотичните организации подписи ще бъдат предадени на Сливенския митрополит Иоаникий, който участва в комисията по канонизация към Светия синод на Българската православна църква. \r\nЛюдмила ЙОРГОВА", "date": "2019.02.19", "title": "Сливен: С урок по родолюбие и възпоменателна церемония се отбелязва в града 146-ата годишнина от обесването на Васил Левски"}
{"url": "http://www.focus-news.net/news/2019/02/19/2625333/dobrich-oblastna-epizootichna-komisiya-nabelyaza-merki-sreshtu-razprostranenie-na-afrikanska-chuma-po-svinete.html", "text": "Областната епизоотична комисия е набелязала мерки срещу разпространение на африканска чума (АЧС) по свинете, съобщиха от пресцентъра на  Областна администрация – Добрич . Заседанието е било свикано от областния управител Красимир Кирилов във връзка със заповед на изпълнителния директор на Българска агенция по безопасност на храните (БАБХ) д-р Дамян Илиев за регистриран първичен случай на заболяването при диво прасе в област Варна. Обявен е първично регистриран случай на болестта африканска чума при дива свиня в землището на кв. „Повеляново“, община Девня в област Варна. Красимир Кирилов е открил заседанието и е информирал присъстващите представители на институции и общини за издадената заповед от директора на БАБХ, след което е предоставил думата на секретаря на Областна епизоотична комисия и ръководител на Областна дирекция „Безопасност на храните“ д-р Борислав Каменов. Той е представил накратко фактите по откриване и установяване на случая и неговата близост до промишлени обекти. В заповедта на директора на БАБХ са разписани мерки за неразпространение на заболяването за територията на цяла Северна България, тъй като в Румъния има множество обявени огнища на АЧС. Той е обърнал внимание отново за сериозно отношение от страна на собствениците на домашни прасета. Ловът на диви прасета е приключил и ангажимент на ловците е да следят и подават сигнали при откриване на трупове на диви свине. Заповедта на директора на БАБХ е връчена и на ръководствата на горските и ловни стопанства. По отношение на свиневъдните комплекси и ферми на територията на Добричка област се изпълняват стриктно разписани мерки за био сигурност, спазват се пропускателен режим в обектите и висок санитарен контрол на хората, които работят в обектите. На въпрос от страна на общините д-р Каменов е отговорил, че към момента не трябва да се извършва преброяване на животните в т. нар. задни дворове и е припомнил, че все още не всички общини имат определени терени за загробване на животни. Заместник областният управител Живко Желязков е отправил апел към представителите на местната власт да подходят отговорно и да определят терени, които да се ползват при нужда за целта. Областният управител Красимир Кирилов е уведомил участниците в заседанието, че ще получат заповедите, в които са разписани мерките, които всяка една институция трябва да предприеме, за да не се допусне разпространение на заразното заболяване.", "date": "2019.02.19", "title": "Добрич: Областна епизоотична комисия набеляза мерки срещу разпространение на африканска чума по свинете"}
{"url": "http://www.focus-news.net/news/2019/02/19/2625353/rumen-petkov-i-andrey-arkadievich-klimov-posetiha-katedralniya-hram-sveti-aleksandar-nevski.html", "text": "Председателят на ПП АБВ Румен Петков и Андрей Аркадиевич Климов – зам.-секретар на Генералния съвет и ръководител на Международния отдел на партия „Единна Русия“, разговаряха за необходимостта от подкрепа от страна на Руската православна църква и руската държава с реставратори катедралния храм „Свети Александър  Невски”. Това съобщиха от пресцентъра на  ПП АБВ . Румен Петков изрази очакване по времето на посещението на премиера на Русия Дмитрий Медведев у нас това да бъде една от темите, която да покаже готовността православните ни църкви да продължат заедно напред. \r\nПетков и Климов обсъдиха и отбелязването на 800-годишнината от рождението на Свети княз Александър Невски. Заедно с посланика на Русия в България Н. Пр. Анатолий Макаров те посетиха едноименния храм в София.", "date": "2019.02.19", "title": "Румен Петков и Андрей Аркадиевич Климов посетиха катедралния храм „Свети Александър  Невски”"}
{"url": "http://www.focus-news.net/news/2019/02/19/2625347/evgeniya-baneva-ostava-v-aresta.html", "text": "Евгения Банева остава в ареста, реши след двучасово заседание Апелативният специализиран съд, предаде  БНР . Според магистратите срещу нея са събрани достатъчно доказателства, че тя заедно със съпруга си Николай Банев и майка му - Мария Банева, от 2009 до 2018 година е била част от организирана престъпна група за данъчни и длъжностни престъпления и заедно са изпрали над един милион лева. В мотивите си те записаха и че  - ако бъде пусната на свобода, Банева може да се укрие или да извърши друго престъпление.  \r\nСъс същите аргументи - отказ за по-лека мярка да неотклонение, получи и Николай Банев - и от първоинстанционния Наказателен съд, и от Апелативния спецсъд.", "date": "2019.02.19", "title": "Евгения Банева остава в ареста"}
{"url": "http://www.focus-news.net/news/2019/02/19/2625341/blagoevgrad-desetki-zhiteli-i-gosti-na-simitli-pochetoha-podviga-na-vasil-levski.html", "text": "Десетки жители и гости на Симитли преклониха глава пред подвига на Левски, положиха венци и цветя на признателност пред безсмъртното дело на Апостола на свободата. Това съобщиха от пресцентъра на  Община Симитли .  \r\nМажоретният състав на Симитли поведе шествието през площада. В ритъма на барабан, площада прекосиха много граждани. Признателни симитличани се събраха в мемориалния парк край бюст-паметника на Левски, където деца изнесоха рецитал на творби за Апостола. Разтърсващо изпълнение на „Обесването на Васил Левски“ пред стеклото се множество направи петокласникът Мартин Николов. Учениците от вокална група „Пламъче“ изпълниха „Песен за Апостола“. \r\nКметът на Общината Апостол Апостолов, председателят на общински съвет Владимир Христов положиха венци на признателност на паметника на Левски, с цветя го отрупаха деца от детска градина „Радост“, ученици и много граждани. \r\nОсобена почит отдават жителите на Симитли и Общината към Лески - Апостола на свободата. Местните са с гордостта и отговорността, че по родна за тях симитлийска земя е пребивавал Васил Иванов Кунчев. Затова че Левски е бил в Симитли свидетелстват исторически източници. Според които Васил Левски е пребивавал в Тросковския манастир, манастирът, закътан в подножието на величествените Коматински скали, край село Брестово, манастирът, емблема на община Симитли, по който макет е граден и Рилският манастир.", "date": "2019.02.19", "title": "Благоевград: Десетки жители и гости на Симитли почетоха подвига на Васил Левски"}
{"url": "http://www.focus-news.net/news/2019/02/19/2625338/rumen-petkov-abv-darzhavata-na-tozi-etap-ne-e-podgotvena-za-realizatsiya-na-mashinnoto-glasuvane.html", "text": "Ние считаме, че държавата на този етап не е подготвена за реализация на машинното гласуване. Това каза председателят на ПП АБВ Румен Петков по време на пресконференция, след заседание на Изпълнителното бюро на партията, предаде репортер на  Агенция „Фокус“ . „Настояваме за необходимостта политическите партии и неправителствените организации да направят сериозен дебат и да се предприемат промени в Изборния кодекс, които да бъдат трайни“, отбеляза той. Петков припомни, че АВБ е първата политическа партия, която е алармирала за премахване на втория протокол за вписване на изборните резултати от секционните комисии. „Ние считаме, че държавата на този етап не е подготвена за реализация на машинно гласуване“, подчерта той. „С Изборния кодекс лъжем гражданското общество, че модернизираме процеса, и се правят и провеждат мерки против фалшифициране на изборния резултат“, коментира той. Петков смята, че не би било възможно да бъдат доставени необходимите машини за гласуване за предстоящите избори. „Ако изходим от докладите в ЦИК за стойността - 4 хил. лв. за една машина. Това са 80 млн. лв. Защо ги няма в бюджета?“, попита председателят на ПП АБВ. Според него годността на тези уреди е не повече от 5 години, т.е на всеки 5 години трябва да бъдат подменяни. Той обяви, че неподготвеността за въвеждането на машинно гласуване е изцяло отговорност на правителството.   \r\nДаяна ДЮЛГЕРОВА", "date": "2019.02.19", "title": "Румен Петков, АБВ: Държавата на този етап не е подготвена за реализация на машинното гласуване"}
{"url": "http://www.focus-news.net/news/2019/02/19/2625350/predstaviteli-na-pp-abv-podnesoha-ventsi-na-pametnika-na-vasil-levski.html", "text": "Председателят на ПП АБВ Румен Петков, представители на ръководството на партията, членове и съмишленици поднесоха венци и цветя на паметника на Апостола на свободата Васил Левски в столицата. Това съобщиха от пресцентъра на  ПП АБВ . \r\nПаметникът на Васил Левски е построен на лобното място на Апостола. Той е един от първите паметници, построени в София след Освобождението на България - през октомври 1895 година. \r\nДнес се навършват 146 години от гибелта на Васил Левски.", "date": "2019.02.19", "title": "Представители на ПП АБВ поднесоха венци на паметника на Васил Левски"}
{"url": "http://www.focus-news.net/news/2019/02/19/2625355/blagoevgrad-v-obshtinata-shte-se-provede-preskonferentsiya-po-proekta-za-integrirane-na-transgranichnoto-znachenie-na-istoricheskite-i-arheologicheski-tsennosti-na-balgariya-i-gartsiya.html", "text": "На 22 февруари 2019 година от 10.30 часа ще се проведе пресконференция по проект \"Интегриране на трансграничното значение на историческите и археологически ценности на България и Гърция в една устойчива тематична туристическа дестинация\". Това съобщиха от пресцентъра на  Община Благоевград . Събитието ще бъде в зала 5 в сградата на Общината.", "date": "2019.02.19", "title": "Благоевград: В Общината ще се проведе пресконференция по проекта за интегриране на трансграничното значение на историческите и археологически ценности на България и Гърция"}
{"url": "http://www.focus-news.net/news/2019/02/19/2625349/kardzhali-pred-pametnika-na-vasil-levski-v-tsentara-na-grada-se-sastoya-ritual-s-polagane-na-ventsi-i-tsvetya-po-povod-146-godini-ot-gibelta-na-apostola-na-svobodata.html", "text": "Пред паметника на Васил Левски в центъра на града се състоя ритуал с полагане на венци и цветя по повод 146 години от гибелта на Апостола на свободата, предаде кореспондент на  Радио „Фокус“ . С поклонение гражданите отдадоха почит на великия българин. Церемонията започна с химни в изпълнение на Духовия оркестър - Кърджали. В ритуала взе участие мъжкият гвардейски състав на училище „Отец Паисий“. Изнесено беше слово от Антоанета Миланова, представител на Общинския съвет „Васил Левски“. Поднесени бяха венци от името на председателя на Народното събрание Цвета Караянчева, областния управител Никола Чанев, кмета на Кърджали Хасан Азис, председателя на Общинския съвет Раиф Мустафа, директорът на ОРУ на МВР Венцислав Момчилов, енорийския свещеник отец Петър, представители на тракийски дружества, политически партии, общественици, деца от учебни заведения в града и много граждани. Наградени бяха на кратка церемония от кмета Хасан Азис и председателя на журито Иван Бунков победителите в конкурса за есе за Апостола „Народе????“.    \r\nДарина ДЕЕНИЧИНА", "date": "2019.02.19", "title": "Кърджали: Пред паметника на Васил Левски в центъра на града се състоя ритуал с полагане на венци и цветя по повод 146 години от гибелта на Апостола на свободата"}
{"url": "http://www.focus-news.net/news/2019/02/19/2625357/gencho-genchev-kmet-na-svishtov-stopanska-akademiya-nyama-da-bade-zakrita-predstoyat-sreshti-na-koito-shte-bade-obsadeno-badeshtoto-y-razvitie.html", "text": "Община Свищов не е безразлична към проблемите на Стопанска академия „Димитър А. Ценов“ в Свищов. По инициатива на местното ръководство в града ще се проведе среща за обсъждане на евентуални решения. В нея ще се включат министъра на образованието Красимир Вълчев, народни представители от региона, членове на парламентарната комисия по образование, академичната общност и местната власт. Това съобщи в ефира на  Радио „Фокус“ – Велико Търново  кметът на Свищов Генчо Генчев. Целта ще е да се поставят проблемите пред централната власт и да се представи гледната точка на академичното ръководство за работата и дейността на висшето учебно заведение от тук насетне. „ За нас Академията е важна и никога не сме я подценявали. Уверението от министъра и депутатите е, че тя ще запази своята автентичност, автономност и всичко, което е необходимо е за нормална работа. Няма да се закрива и не се правят такива опити от страна на държава“, категоричен бе Генчев. Той допълни и, че проблемите идват от това, че профила на ВУЗ-а е икономически, в момента има насищане от подобни специалисти и се работи за насърчаване на младите хора към други професии. „Фокус“ припомня, че в края на януари Академичният съвет на Стопанска академия „Д. А. Ценов” – Свищов отказа да приеме бюджета на висшето училище за 2019 година. Причината за това решение е дефицитът по проектобюджета от почти 3 млн. лева и липсата на източници за неговото покриване. До безпрецедентната за висшето ни образование ситуация се стигна, тъй като за поредна година субсидията за Стопанска академия бе редуцирана чувствително. Причина за това е намаляващия брой на обучаваните студенти по държавна поръчка с над 40% само за последните 3 години. \r\nЛуиза ТРАНЧЕВА", "date": "2019.02.19", "title": "Генчо Генчев, кмет на Свищов: Стопанска академия няма да бъде закрита, предстоят срещи, на които ще бъде обсъдено бъдещото й развитие"}
{"url": "http://www.focus-news.net/news/2019/02/19/2625358/mirror-pochina-znamenitiyat-moden-dizayner-na-shanel-karl-lagerfeld.html", "text": "Знаменитият моден дизайнер Карл Лагерфелд почина на 85-годишна възраст, съобщава  британското издание Mirror , като се позовава на източници от „Шанел“, където работеше модната икона. \r\nДизайнерът, който беше креативен директор на „Шанел“, е бил болен в продължение на две седмици преди да издъхне в болница в Париж. \r\nТой управляваше емблематичната модна къща, създадена от Коко Шанел, повече от три десетилетия, произвеждайки до 8 колекции годишно - за радост на модните редактори, фенове и колекционери. \r\nПревод и редакция:", "date": "2019.02.19", "title": "Mirror: Почина знаменитият моден дизайнер на Шанел Карл Лагерфелд"}
{"url": "http://www.focus-news.net/news/2019/02/19/2625352/krum-zarkov-bsp-urokat-koyto-beshe-daden-na-upravlyavashtoto-mnozinstvo-yavno-ne-e-nauchen-greshkata-v-ik-ne-mozhe-da-bade-popravena-s-druga.html", "text": "Урокът, който беше даден на управляващото мнозинство, явно не е научен – грешката в ИК не може да бъде поправена с друга. Това каза заместник-председателят на ПГ на „БСП за България“ Крум Зарков по време на пресконференция, предаде репортер на   Агенция „Фокус“ . Зарков уточни, че Изпълнителното бюро на БСП е обсъдило актуалната политическа ситуация и набеляза мерки за действия оттук нататък на партията и на парламентарната група. „Констатирахме една добра новина в началото на седмицата и тази добра новина е, че българското общество е запазило съпротивителните си сили“, заяви още Зарков. „В тази битка ПГ на „БСП за България „беше на мястото си“, каза още Зарков. „Урокът, който беше даден на управляващото мнозинство, явно не е научен. Късно снощи, отново панически, отново хаотично, отново без подготовка беше законопроект, който трябва да поправи грешката от миналата седмица. Една грешка не може да бъде поправена с друга грешка“, подчерта Зарков.  \r\nДеница КИТАНОВА", "date": "2019.02.19", "title": "Крум Зарков, БСП: Урокът, който беше даден на управляващото мнозинство, явно не е научен – грешката в ИК не може да бъде поправена с друга"}
{"url": "http://www.focus-news.net/news/2019/02/19/2625362/lyubomira-gancheva-abv-pritesneni-sme-ot-tova-che-postapleniyata-v-darzhavniya-byudzhet-idvat-ot-malkiya-biznes-a-ne-za-smetka-na-raboteshtata-ikonomika.html", "text": "Притеснени сме от това, че постъпленията в държавния бюджет идват от малкия бизнес, а не за сметка на работещата икономика. Това каза зам.-председателят на АБВ Любомира Ганчева по време на пресконференция, след заседание на Изпълнителното бюро на партията, предаде репортер на  Агенция „Фокус“ . По думите ѝ косвените данъци всяка година се увеличават. ЕП алармира, че в България държавният бюджет се захранва от малките потребители, от гражданите. Ние от АБВ последователно алармираме за тази грешна политика“, посочи тя. \r\nОтносно заповедта за въвеждане на нови касови апарати в търговските обекти, зам.-председателя на ПП АБВ Владимир Маринов обясни, че това на практика не би могло да се осъществи, защото в голяма част от малките населени места нямат интернет, към който да бъдат свързани новите апарати. „Опасението, е че страната ни няма ресурс да се справи с електронните системи. Нямаме електронно правителство след 20 години“, коментира той.  \r\nЗдравко Здравков каза, че за да бъдат въведени нови касови апарати, малкият бизнес трябва да осигури от 250-300 лв на обект. „В по-големите градове и заведения, вариантът на самите управители е или да увеличат цените на стоките или да бъдат намалени заплатите на служителите“.  \r\nДаяна ДЮЛГЕРОВА", "date": "2019.02.19", "title": "Любомира Ганчева, АБВ: Притеснени сме от това, че постъпленията в държавния бюджет идват от малкия бизнес, а не за сметка на работещата икономика"}
{"url": "http://www.focus-news.net/news/2019/02/19/2625354/veliko-tarnovo-dvama-dushi-sa-izvarshili-poboy-i-grabezh-nad-71-godishen-mazh-v-doma-mu-v-selo-slomer.html", "text": "Двама души са извършили побой и грабеж над 71-годишен мъж в дома му в село Сломер, община Павликени, съобщиха от  Областна дирекция на МВР – Велико Търново . Сигнал за случая е получен вчера, в 15.10 часа. Според подателя възрастният мъж е бил намерен заключено в една от стаите на къщата си. Над него бил нанесен побой и му били отнети пари. Изпратеният на адреса полицейски екип е установил, че на 14 февруари, около 03.00 часа, в дома на потърпевшия влезли двама мъже и го заплашили с убийство, ако не им даде парите си. След като му нанесли побой, той дал наличните си 340 лева. Нападателите го заключили в стая на втория етаж на къщата и напуснали жилището. Едва вчера той бил намерен от съседи. Извършен му е медицински преглед. Към момента са задържани двама мъже от селото и се изяснява съпричастността им към извършеното престапление. Работата по образуваното досъдебно производство продължава под наблюдението на прокуратурата.", "date": "2019.02.19", "title": "Велико Търново: Двама души са извършили побой и грабеж над 71-годишен мъж в дома му в село Сломер"}
{"url": "http://www.focus-news.net/news/2019/02/19/2625363/bdzh-obnovyava-sastavite-na-vlakovete-s-remontirani-vagoni.html", "text": "„БДЖ - Пътнически превози” ЕООД поетапно обновява вагоните в съставите на пътническите и бързите влакове, които се движат в страната. Това съобщиха от пресцентъра на  БДЖ . Подобренията са в резултат на успешно реализираната ремонтна програма за извършване на капиталови и средни ремонти на вагони, собственост на националния железопътен превозвач. \r\nВ резултат на извършените ремонти до момента вече напълно обновени са 25 вагона, които са включени към композициите на влаковете по основните направления в страната. Плановете на дружеството са до края на 2019 г. след извършен ремонт да бъдат включвани в експлоатация до 15 вагона на месец. \r\nВ желанието си максимално бързо ремонтираните вагони да бъдат включени в експлоатация, „БДЖ - Пътнически превози” ЕООД предварително се извинява на своите клиенти, в случай на забелязани пропуски или следи от скорошно извършени ремонти и освежаване. \r\nПоетапното обновяване на вагоните значително ще подобри условията за пътуване във влаковете. Именно в тази посока са насочени усилията на мениджърския екип в БДЖ - да бъде постигнато клиентоориентирано предлагане на транспортната услуга.", "date": "2019.02.19", "title": "БДЖ обновява съставите на влаковете с ремонтирани вагони"}
{"url": "http://www.focus-news.net/news/2019/02/19/2625364/veliko-tarnovo-v-tezhko-sastoyanie-e-postradaliyat-pri-poboy-i-grabezh-71-godishen-mazh-ot-selo-slomer.html", "text": "В тежко състояние е пострадалият при побой и грабеж 71-годишен мъж от село Сломер, съобщиха от  МОБАЛ „Д-р Стефан Черкезов“ - Велико Търново . Той е прието в реанимацията на болницата. Състоянието му е тежко, но причината не е побоят, а множестово придружаващи заболявания. Непосредствена опасност за живота му няма.", "date": "2019.02.19", "title": "Велико Търново: В тежко състояние е пострадалият при побой и грабеж 71-годишен мъж от село Сломер"}
{"url": "http://www.focus-news.net/news/2019/02/19/2625366/sofiya-yordan-eftimov-e-poet-na-mesetsa-za-fevruari-v-stolichna-biblioteka.html", "text": "Йордан Ефтимов е поет на месеца за февруари в Столична библиотека. Това съобщиха от пресцентъра на  Столична община . Нетрадиционен, провокативен, готов за предизвикателства, около Йордан Ефтимов не само като автор, но и като личност, винаги е интересно. Миналата година излезе най-новата му стихосбирка „Доказани теории, окончателни експерименти“, но едва ли това ще е последният му експеримент. Все пак за „бъдещите му творчески планове“ ще разберем от самия него, а по-подробно в творчеството му ще навлязат двама доценти, единият от които също е поет и също е участвал в поредицата „Поет на месеца“ - Пламен Дойнов и Георги Лозанов. Всичко това ще се случи на 21 февруари 2019 г. от 18.30 часа в Литературния клуб на библиотеката. Очакват се също стихове в изпълнение на автора, въпроси от публиката и раздаване на автографи.  \r\nВходът е свободен, а книгите на Йордан Ефтимов са изложени във витрина на втория етаж в направление „Обслужване на читатели“ до края на месец февруари.", "date": "2019.02.19", "title": "София: Йордан Ефтимов е поет на месеца за февруари в Столична библиотека"}
{"url": "http://www.focus-news.net/news/2019/02/19/2625361/kiril-dobrev-bsp-iskame-chestni-spravedlivi-izbori-i-po-dobriyat-da-pobedi.html", "text": "При едни честни избори, този модел на управление ще приключи \r\n„Искаме честни, справедливи избори и по-добрият да победи“. Това заяви зам.-председателят на БСП Кирил Добрев пред БНР, съобщиха от пресцентъра на  НС на БСП . Според него този парламент е лишен от смисъл и съдържание. „Приемам решението на управляващите за промените в Изборния кодекс и ЦИК като частична победа. Това не е победа само на БСП, а на 1.5 млн. граждани, които изразиха правото си на преференциален вот последните избори“, каза още той. „Това е победа и на гражданското общество. Те го заслужават. БСП беше просто изразител на техните идеи. Искаме да защитаваме правовата държава“, посочи Добрев. „Когато Народното събрание отказва да изпълнява законите, не го изисквайте от обикновения гражданин, който пресича на червено“, допълни той. Добрев подчерта, че хората са много възмутени и потресени от типа и начина на управление. „Ние ги караме да плащат данъци, да купуват винетки, защото законът ще ги санкционира. А в същото време законодателният орган, който измисля тези закони, ги нарушава“, каза още зам.-председателят на БСП.  \r\nКирил Добрев посочи, че остават две ключови неща, които трябва да бъдат свършени, за да се върне БСП в парламента – правото на всеки политически субект да обжалва решенията пред ВАС, правото на всяка партия да търси правата си в съда, което е отнето, възможността 2/3 от състава на Избирателната комисия да взима решения, защото всички знаят как се взимат решения и как се попълват протоколи. „Третото, което е изключително важно, е машинното гласуване. Наши експерти направиха изчисления, че ако бъдат осигурени 4 172 машини, 3.5 млн. граждани ще могат да упражнят правото си на глас с тези машини, ако те бъдат поставени в големите секции“, каза още зам.-председателят на БСП. „Как да убедим хората да отида да гласуват, като знаят, че гласовете им няма да бъдат отчетени?“, попита той. По неговите думи стотици са случаите, в които броят на преференциите не е отразен. „Стотици са случаите, в които хората не виждат своя глас в протокола. А ако обществото е на мнение, че Цветанов вече е попълнил протокола, демотивацията е още по-голяма. Няма нито един случай, в който да е отворен чувал и броят на записаните в протокола бюлетини да отговаря на броя на намерените. За съжаление сме Африканска държава“, коментира той.  \r\nДобрев заяви, че избирателите на БСП подкрепят действията на партията, защото така повече не може да се продължава. Той сравни политика с футболен мач – стадионите се изпразниха, защото хората знаят как ще свърши мачът.  \r\nКирил Добрев обясни, че на пленума в неделя са били решени няколко важни въпроса. „Беше подкрепено действието да търсим съмишленици за съвместно участие в Европейските избори. Предстои график за срещи с десетки организации и партии, които имат желание да се включат с нас в предстоящите избори. За нас е важно те да приемат няколко основни неща – това управление е опасно за държавата и то трябва да бъде свалено и да приемат „Визия за България“ и нашата европейска платформа. Всички останали разговори и пазарлъци по листите - БСП не води“, заяви той. \r\n„За първи път в страната има толкова огромно недоволство срещу този начин на управление, модел и стил, а Бойко Борисов е символът на това управление. При едни честни избори, този модел на управление ще приключи. В тази държава можем да живеем по-демократично, по-спокойно и по-добре“, каза още Кирил Добрев.", "date": "2019.02.19", "title": "Кирил Добрев, БСП: Искаме честни, справедливи избори и по-добрият да победи"}
{"url": "http://www.focus-news.net/news/2019/02/19/2625365/zam-kmetat-na-stolichnata-obshtina-doncho-barbalov-proveri-remontnite-deynosti-na-gradina-kristal.html", "text": "Зам.-кметът на Столичната община Дончо Барбалов провери ремонтните дейности на градина „Кристал“, която е част от обновяването на зона 4 от центъра на града. Това съобщиха от пресцентъра на  Столична община . В градината започна монтажът на парковата мебел. На алеите ще бъдат монтирани нови 43 пейки и кошчета. Ремонтът в градината е приключен на 90%, положена е новата настилка и е монтирано ново осветление. Скулптурата със сърничките е почистена и поставена на мястото ѝ, продължава реставрацията на чешмата. Монтира се самопочистваща се обществена тоалетна.  \r\nВ градината е изпълнена нова поливна система, извършена бе подмяна на горния почвен слой с 5 см нов хумус, като оформилият се във времето релеф с денивелация на терена е запазен. Засадени са 11 иглолистни и 41 широколистни фиданки, над 700 храсти и 900 цветя, както и жив плет. Предстои да се поставят разпръсквателите на поливната система.  \r\nГрадината пред Военния клуб е декларирана като групов паметник на градинското и парковото изкуство през 1988 г.  \r\nСъщевременно от 20 февруари 2019 г. във връзка с обновяването на Зона 2 от центъра на града започва работа и по ул. „6-ти септември“ в участъка между ул. „Аксаков“ и ул. „Славянска“, където ще бъдат обновени настилките. Първо ще се работи по пътното платно, което ще се бъде с гранитни павета, а тротоарите ще останат свободни за придвижване на пешеходци. След това ще бъде подменена настилката и на тротоарите, която ще от бетонови павета. Предвижда се ремонтът да продължи до 15 април 2019 г., ако времето позволи. За този период се въвежда временна организация на движението на моторни превозни средства и се закриват 16 места в „синя зона“ в този участък. Кръстовището на ул. „Славянска“ и „6-ти септември“ ще е отворено за автомобили.", "date": "2019.02.19", "title": "Зам.-кметът на Столичната община Дончо Барбалов провери ремонтните дейности на градина „Кристал“"}
{"url": "http://www.focus-news.net/news/2019/02/19/2625370/veliko-tarnovo-skladovo-pomeshtenie-sas-7-tona-zahar-e-izgoryalo-v-grada-pri-ogleda-e-ustanoveno-zapalitelno-veshtestvo.html", "text": "Складово помещение със 7 тона захар е изгоряло във Велико Търново. Това съобщиха за  Радио „Фокус“ – Велико Търново  от Регионалната дирекция „Пожарна безопасност и защита на населението“. Сигнал за горящ цех за производство на захарни изделия, намиращ се на ул. „Сан Стефано“ в града, е получен малко преди 7.00 часа вчера сутрин. На място е изпратен екип с един противопожарен автомобил и трима пожарникари. Изгорели са 45 кв. м складово помещение, 7 тона захар, 500 кг сухо мляко и 50 велпапе опаковки. Пожарникарите са успели да локализират пожара и да спасят от пламъците останалата част от сладкарския цех. Причините за възникването на пожара са в процес на установяване. От Областната дирекция на МВР – Велико Търново информират, че е извършен оглед на мястото, като е установено запалително вещество. По случая е започнато досъдебно производство. \r\nНадежда КРЪСТЕВА", "date": "2019.02.19", "title": "Велико Търново: Складово помещение със 7 тона захар е изгоряло в града, при огледа е установено запалително вещество"}
{"url": "http://www.focus-news.net/news/2019/02/19/2625351/b92-sarbiya-ministarat-na-otbranata-na-sarbiya-obvini-skopie-che-e-tsentar-na-shpionskite-deynosti-sreshtu-belgrad.html", "text": "Сръбският министър на отбраната Александър Вулин обвини Скопие, че е станал център на дейностите на чуждестранните разузнавателни служби против Белград, предава  белградското радио „Б92“ . \r\nВулин заяви още, че „Скопие е това, което някога беше Будапеща: център на разузнавателните дейности срещу Сърбия“. \r\nСпоред сръбския министър, столицата на Македония е станала мястото, откъдето идват финанси и подкрепа за „доносници и измамници“ от целия регион, за политици, които вярват, че да си сътрудничиш с чужденците е единственият начин да вземеш властта. \r\n„Силната позиция на президента Александър Вучич, че Сърбия няма да приема нареждания от посланик, го постави под пряко нападение на службите. Скопие се превърна в пространство, от което те стартират и от което те ще започнат атаки срещу Сърбия“, заяви той пред „Вечерне новости“. \r\nВулин отправи тези тежки критики към македонското правителство след срещата на премира Зоран Заев с един от лидерите на сръбската опозиция Драган Джилас в Скопие. \r\nПревод и редакция:", "date": "2019.02.19", "title": "\"Б92\" (Сърбия): Министърът на отбраната на Сърбия обвини Скопие, че е център на шпионските дейности срещу Белград"}
{"url": "http://www.focus-news.net/news/2019/02/19/2625369/sofiya-katastrofa-mezhdu-dva-leki-avtomobila-e-stanala-v-rayona-na-ulitsite-georgi-minchev-i-stoil-voyvoda.html", "text": "Катастрофа между два леки автомобила е станала в района на улиците \"Георги Минчев\" и \"Стоил войвода\" в кв. \"Редута\", предаде репортер на  Агенция \"Фокус\" . На мястото на инцидента има линейка и полиция. Движението в района на местопроизшествието е затруднено.", "date": "2019.02.19", "title": "София: Катастрофа между два леки автомобила е станала в района на улиците \"Георги Минчев\" и \"Стоил войвода\""}
{"url": "http://www.focus-news.net/news/2019/02/19/2625371/silistra-rayonnata-prokuratura-rakovodi-dosadebno-proizvodstvo-za-brakonierski-lov-na-100-kilogramova-moruna-zashtitena-ot-izchezvane.html", "text": "Районната прокуратура в Силистра ръководи досъдебно производство за бракониерски улов на 100-килограмова моруна. Това съобщиха от пресцентъра на  Апелативна прокуратура - Варна . Дунавската риба е защитен вид, тъй като е застрашена от изчезване и от години има пълна забрана за улова й.  \r\nДнес около 11.30 часа е подаден сигнал в полицията, че близо до село Айдемир от река Дунав е изваден огромният екземпляр на защитената риба. На място полицейски служители и представители на Изпълнителната агенция по рибарство и аквакултури установили, че в пикап, управляван от Иван Ив., уловената 100-кимограмова моруна е натоварена. Ценната моруна е спасена и ще бъде върната обратно в река Дунав, след като бъде маркирана от специалисти от Института по есетровите риби.  \r\nПрестъплението се наказва с лишаване от свобода до 1 година и с глоба от 100 до 1000 лева, както и с лишаване от права по член 37, ал. 1 от НК.", "date": "2019.02.19", "title": "Силистра: Районната прокуратура ръководи досъдебно производство за бракониерски лов на 100-килограмова моруна, защитена от изчезване"}
{"url": "http://www.focus-news.net/news/2019/02/19/2625372/plovdiv-apelativniyat-sad-ostavi-v-aresta-46-godishen-mazh-obvinen-za-pritezhanie-na-narkotitsi-s-tsel-razprostranenie.html", "text": "Апелативният съд остави в ареста 46-годишния С. Г. от с. Брани поле, обвинен за притежание на наркотици с цел разпространение. Това съобщиха от пресцентъра на  Съда . Подсъдимият е арестуван на 8 февруари 2019 г. на бул. „Кукленско шосе“, за това че е държал без надлежно разрешително с цел разпространение високорискови наркотични вещества – амфетамини с общо  тегло 250 грама на стойност 7 482 лв. Наркотикът е открит в товарния автомобил на подсъдимия „Мерцедес Спринтер“, а в дома му е намерена електронна везна. Тестът за наркотици на С. Г. е показал положителен резултат за марихуана и амфетамини. \r\nЗа държането на наркотични вещества с цел разпространение, законът предвижда наказание лишаване от свобода от 2 до 8 години и глоба от 5 000 до 20 000 лева, а за шофиране след употреба на наркотични вещества – от 1 до 3 години лишаване от свобода. \r\nАпелативните магистрати приемат, че от доказателствата по делото, към настоящия момент може да се направи обосновано предположение, че обвиняемият е извършил двете деяния, в които е обвинен. \r\nОт справката за съдимост на С. Г. се установява, че обвиняемият е осъждан два пъти за държане на наркотици и въпреки че е изтърпял наказанията си, Апелативният съд приема, че е налице реална опасност от извършване на друго подобно на инкриминираното престъпление в случай на по-лека мярка за неотклонение.  \r\nОпределението на Апелативния съд е окончателно.", "date": "2019.02.19", "title": "Пловдив: Апелативният съд остави в ареста 46-годишен мъж, обвинен за притежание на наркотици с цел разпространение"}
{"url": "http://www.focus-news.net/news/2019/02/19/2625373/aktsenti-v-predavaneto-chasat-na-karlovo-po-radio-fokus-plovdiv.html", "text": "Предаването  „Часът на Карлово”  по  Радио „Фокус”-Пловдив  днес е посветено изцяло на 146 години от обесването на Апостола на българската свобода Васил Левски. В родния град на Левски Карлово и днес продължават проявите, посветени на годишнината от неговата гибел. Снощи стотици жители на Карлово и гости на града почетоха паметта на Апостола на възпоменателна церемония. На нея присъства и вицепрезидентът Илиана Йотова. „Пророческите слова на Апостола днес изискват отговор – прям и достоен. Отговор с дела, а не празни думи”, каза Йотова в словото си. Ще чуем още от словото на вицепрезидента в предаването ни днес. „146 години след геройската смърт на Васил Левски, ние трябва да кажем на всички и най-вече пред нас си, че Апостолът е олицетворение на любовта към Отечеството и на висшегласието“. Това пък каза в словото си кметът на Карлово д-р Емил Кабаиванов. Ще чуем и това слово. \r\n„За Левски винаги се говори и пише трудно. И не защото не познаваме живота и делото му, а защото трудно се намират най-точните думи, за да опишем образа му, превърнал се в кумир на българската нация”, твърди карловецът доц. д-р Петър Ненков. Той също ще ни разкаже отново за Левски и за делата му. \r\nВ днешното предаване ще чуем и 90-годишната баба Стойка Чакърова, която с трепет и гордост рецитира стихотворението „Левски” от Епопея на забравените на Иван Вазов и пее тъжно песента „Обесването на Васил Левски”. Предаването   се излъчва всеки вторник, от 15.00 до 16.00 часа. Водещ е Цветана Тончева.", "date": "2019.02.19", "title": "Акценти в предаването „Часът на Карлово” по Радио „Фокус”-Пловдив"}
{"url": "http://www.focus-news.net/news/2019/02/19/2625374/mvr-izostaveniyat-bagazh-v-rayona-na-sofiyskiya-universitet-e-bil-prazen-proverkata-e-priklyuchila.html", "text": "Преди повече от час е приключила проверката на изоставения багаж в района на Софийския университет „Св. Климент Охридски“. Това съобщиха за  Агенция „Фокус“  от пресцентъра на  МВР . Кашонът, който беше изоставен, близо до спирка на градския транспорт, е бил празен. Районът около университета беше отцепен.", "date": "2019.02.19", "title": "МВР: Изоставеният багаж в района на Софийския университет е бил празен, проверката е приключила"}
{"url": "http://www.focus-news.net/news/2019/02/19/2625375/yambol-rayonen-sad-elhovo-ostavi-v-aresta-mazh-obvinen-za-podpomagane-na-nelegalni-migranti-da-prebivavat-i-preminavat-na-balgarska-teritoriya.html", "text": "По искане на Районна прокуратура – Елхово, съдът задържа под стража Станислав Щ. Той е обвинен за това, че на 13 февруари 2019 г. в землището на с. Лалково, обл. Ямбол, с цел да набави за себе си имотна облага противозаконно подпомогнал група  чужди граждани (общо 13 граждани на Република Афганистан) да пребивават и преминават на територията на страната в нарушение на закона, чрез транспортиране от с. Лалково към вътрешността на страната. Това съобщиха от пресцентъра на  Районна прокуратура – Елхово . Обвиняемият е задържан благодарение на  отличните действия на служителите на реда от Областните полицейски дирекции в Ямбол и Бургас, които съвместно са работили по случая. \r\nСпоред прокурора, налице е обосновано предположение за това, че Станислав Щ. е извършил престъплението, в което е обвинен. Представителят на държавното обвинение е категоричен, че обвиняемият може да се укрие или да извърши друго престъпление. Съдът прие мотивите на прокурора и задържа под стража Станислав Щ. \r\nОпределението на Районен съд – Елхово може да бъде обжалвано пред Окръжен съд – Ямбол.", "date": "2019.02.19", "title": "Ямбол: Районен съд – Елхово остави в ареста мъж, обвинен за подпомагане на нелегални мигранти да пребивават и преминават на българска територия"}
{"url": "http://www.focus-news.net/news/2019/02/19/2625378/yambol-okrazhnata-prokuratura-vnese-iskane-za-postoyanen-arest-na-mazh-obvinen-v-kontrabandno-prenasyane-na-stoki-za-nad-371-000-leva.html", "text": "Окръжна прокуратура – Ямбол внесе в съда искане за определяне на мярка за неотклонение „Задържане под стража“ спрямо Любомир Л. Това съобщиха от пресцентъра на  Окръжна прокуратура – Ямбол . Той е обвинен за това, че на 16 февруари 2019 г. през ГКПП „Лесово“, обл. Ямбол, от Република Турция в Република България, на трасе за обработка на входящи товарни автомобили, товарен автомобил влекач, в едно с полу-ремарке, пренесъл  през границата на странната, без знанието и разрешението на властите, стоки за търговски цели в големи размери (бутилки с газ фреон) и  препарати за растителна зашита, които са били целия товар в камиона - на обща стойност 371 760 лева. \r\nКонтрабандните стоки са открити благодарение на отличните действия на митническите служители, които са работели по случая. \r\nОкръжен съд – Ямбол е насрочил заседанието си за 19 февруари 2019 г. от 14.00 часа.", "date": "2019.02.19", "title": "Ямбол: Окръжната прокуратура внесе искане за постоянен арест на мъж, обвинен в контрабандно пренасяне на стоки за над  371 000 лева"}
{"url": "http://www.focus-news.net/news/2019/02/19/2625379/haskovo-peshehodets-s-neizvestna-samolichnost-e-zaginal-sled-kato-e-bil-blasnat-ot-turski-tir-na-patya-za-plovdiv.html", "text": "Пешеходец с неизвестна засега самоличност е загинал в катастрофа на път I-8 в посока за Пловдив. Това съобщиха от  ОДМВР- Хасково . Инцидентът е станал на 18 февруари около 19.00 часа. Пешеходецът е излязъл на пътното платно от гориста местност. Бил е блъснат от товарен автомобил с полуремарке, управляван от 62-годишен турски гражданин. От удара, пешеходецът е починал на място. Мъжът е бил без документи за самоличност, на видима възраст около 60-65 години, висок около 170 см, с прошарени коса и брада, облечен в сини дънки и яке и бели маратонки. Пробата на водача на товарния автомобил е отрицателна, задържан е за 24 часа. Започнато е досъдебно производство.", "date": "2019.02.19", "title": "Хасково: Пешеходец с неизвестна самоличност е загинал, след като е бил блъснат от турски ТИР на пътя за Пловдив"}
{"url": "http://www.focus-news.net/news/2019/02/19/2625376/krum-zarkov-deputatite-na-bsp-nyama-da-vlizat-v-tozi-parlament-do-vzemane-na-novo-politichesko-reshenie-tragvame-po-stranata-za-da-reshavame-problemite-na-horata.html", "text": "БСП и депутатите й няма да влизат в този парламент до вземане на ново политическо решение, тръгваме по страната, за да решаваме проблемите на хората. Това каза заместник-председателят на ПГ на „БСП за България“ Крум Зарков по време на пренсконференция, предаде репортер на   Агенция „Фокус“ . \"Стига празни приказки за стабилност. Време е за работа. Всеки да се изправи пред отговорностите. Рестарт на политическия процес минава през избори, където да дойде мнозинство, което разбира какво значи парламентаризма и Конституцията на страната“, аргументира се заместник-председателят на ПГ на „БСП за България“.  \r\n„Що за парламентаризъм е този, в който министър-председателят, а не депутатите решават как се държи основната парламентарна група. Що за парламентаризъм е този, в който се правят промени на промените, преди тези промени да са влезли в сила“, разкритикува управляващите още Зарков. На въпрос дали БСП ще влезе в зала при ратификацията на договора за присъединяване на Македония в НАТО, той отговори, че по въпроса с югозападната ни съседка партията е заявявала многократно, че подкрепя евроатлантическия ѝ път. По думите му тази ратификация може да се случи без БСП. „Не очакваме там да има нито особени дебати, нито проблеми. Явно въпросът е обект на консенсус. По отношение на нашето парламентарно поведение, ние не влизаме в този парламент“, коментира Зарков.  \r\nНа въпрос дали смята за удачно да има избори две в едно – за европарламент и предсрочен вот, Зарков обясни, че това е възможност. „За нас този парламент е изчерпан“.  \r\n„Кой от аргументите в защита на преференциите не сме изтъкнали. Колко пъти обявихме и предупредихме доста колегиално представителите на ГЕРБ какво ще се случи и къде отиват? Ние няма да влизаме в този парламент. Това беше решението на Националния съвет при изпълнение на определени условия за ИК. Част от тях са изпълнени, част от тях не са. Имаме решение и декларация на Националния съвет. Ако нашето поведение ще се променя, това ще стане не по санкция на този или онзи, а отново по политическо решение на партията при определени параметри“, обяви още Зарков. Заместник-председателят на ПГ на \"БСП за България\" обърна внимание, че един път управляващите са се съобразявали с ветото на държавния глава. \"Ще ни трябват гаранции, че този път, ще се вслушат в аргументите. Иначе да ходим там, за да легитимираме един предварително зададен процес, не виждам смисъл\", уточни още Зарков. Според него трибуната на парламента има смисъл, когато от това говорене има последици.   \r\nДеница КИТАНОВА", "date": "2019.02.19", "title": "Крум Зарков: Депутатите на БСП няма да влизат в този парламент до вземане на ново политическо решение, тръгваме по страната, за да решаваме проблемите на хората"}
{"url": "http://www.focus-news.net/news/2019/02/19/2625356/krum-zarkov-bsp-koalitsiyata-e-nestabilna-i-tova-e-tolkova-ochevidno-che-prosto-ne-moga-da-razbera-kak-s-dumi-nyakoi-hora-se-opitvat-da-promenyat-realnostta.html", "text": "Коалицията е нестабилна и това е толкова очевидно, че просто не мога да разбера как с думи някои хора се опитват да променят реалността. Това каза заместник-председателят на ПГ на „БСП за България“ Крум Зарков по време на пресконференция, предаде репортер на   Агенция „Фокус“ . Зарков обясни, че това е проличало след коалиционния съвет, когато НФСБ практически е разтрогнала „Обединени патриоти“.    \r\n„Че политическа стабилност няма, е ясно, но няма и икономическа стабилност“, подчерта още Зарков и посочи, че бизнесът е мачкан. „Последен пример е хаосът около касовите апарати. Няма социална стабилност. Хора посягат на себе си от отчаяние и се създават предпоставки за сблъсъци между гражданите“, допълни Зарков. Според него от думите на Цветан Цветанов за ДПС е станало ясно кой крепи стабилността.  \r\nДеница КИТАНОВА", "date": "2019.02.19", "title": "Крум Зарков, БСП: Коалицията е нестабилна и това е толкова очевидно, че просто не мога да разбера как с думи някои хора се опитват да променят реалността"}
{"url": "http://www.focus-news.net/news/2019/02/19/2625382/yambol-okrazhniyat-sad-zadarzha-pod-strazha-dvama-dushi-obvineni-v-kontrabandno-prenasyane-na-artefakti.html", "text": "Окръжният съд задържа под стража двама души, обвинени в контрабандно пренасяне на артефакти. Това съобщиха от пресцентъра на  Окръжна прокуратура – Ямбол . По искане на Окръжна прокуратура – Ямбол, съдът задържа под стража  турския гражданин Хасан О. и Мерал А. (с българско и турско гражданство). Те са обвинени за това, че на 14 февруари 2019 г. през ГКПП „Лесово“, обл. Ямбол, от Република Турция за Република България, на трасе за обработка на входящи леки автомобили, с лек автомобил, след предварителен сговор по между им, действайки като съизвършители, са пренесли през границата на страната, без знанието и разрешението на властите, предмети за търговски цели в големи размери, както следва: 283 старинни монети, пет пръстена и 29 фигурки. \r\nАртефактите предмет на контрабандата са задържани благодарение на отличните действия на служителите на ГКПП „Лесово“. \r\nСпоред прокурора, налице е обосновано предположение за това, че двамата мъже са извършили престъплението, в което са обвинени. Представителят на държавното обвинение е категоричен, че обвиняемите биха могли да се укрият или да извършат ново престъпление.  \r\nСъдът прие мотивите на прокурора и задържа под стража обвиняемите. \r\nОпределението на Окръжен съд – Ямбол може да бъде обжалвано пред Апелативен съд – Бургас.", "date": "2019.02.19", "title": "Ямбол: Окръжният съд задържа под стража двама души, обвинени в контрабандно пренасяне на артефакти"}
{"url": "http://www.focus-news.net/news/2019/02/19/2625380/gerb-pazardzhik-pochete-pametta-na-vasil-levski.html", "text": "Организациите на ГЕРБ в Пазарджик се включиха в поклонението по повод 146-ата година от гибелта на Васил Левски, съобщиха от пресцентъра на  ГЕРБ-Пазарджик . Пред паметника на Апостола в Пазарджик бе положен венец от името на евродепутата от ГЕРБ/ЕНП Андерй  Новаков. Областният координатор Найден Шопов, общинският ръководител Гинче   Караминова и членове на и Жени и Младежки ГЕРБ  сведоха глави пред величието на неговото дело и поднесоха цветя пред мемориала. Стотици граждани, ученици, общественици, политици и духовни лица се събраха днес на площад „Васил Левски” в Пазарджик , за да изразят своята признателност пред Апостола на Свободата. Ученици от Професионална гимназия по икономика и мениджмънт припомниха с артистично изпълнение житейския път и философията на Левски. По-рано през деня в църквата „ спение Богородично” бе отслужена   панихида  за дякон Игнатий и загиналите за свободата на България.", "date": "2019.02.19", "title": "ГЕРБ-Пазарджик почете паметта на Васил Левски"}
{"url": "http://www.focus-news.net/news/2019/02/19/2625383/sofiya-nyama-danni-za-postradali-pri-katastrofata-v-rayona-na-ulitsite-stoil-voyvoda-i-georgi-minchev-shtetite-sa-samo-materialni.html", "text": "Няма данни за пострадали при катастрофата в района на улиците \"Стоил войвода\" и \"Георги Минчев\", щетите са само материални. Това съобщиха за  Агенция \"Фокус\"  от пресцентъра на СДВР. Сигналът за инцидента е постъпил преди около 10-15 минути.", "date": "2019.02.19", "title": "София: Няма данни за пострадали при катастрофата в района на улиците \"Стоил войвода\" и \"Георги Минчев\", щетите са само материални"}
{"url": "http://www.focus-news.net/news/2019/02/19/2625377/kyustendil-okrazhnata-prokuratura-e-privlyakla-kato-obvinyaem-zadarzhaniyat-19-godishen-mladezh-za-ubiystvoto-na-35-godishniya-mazh-pri-masovo-sbivane-v-grada.html", "text": "Окръжна прокуратура е привлякла като обвиняем задържаният 19-годишен младеж за умишлено умъртвяване и опит за умишлено умъртвяване на повече от едно лице. Това съобщи за  Радио „Фокус” – Кюстендил  прокурор Марияна Сиракова, говорител на Окръжна прокуратура – Кюстендил. Младежът е задържан първоначално за 24 часа, със заповед началника на Районно управление на МВР – Кюстендил. Срокът на това задържане е удължено с прокурорско постановление до 72 часа. Предстои да бъде изготвено искане, което да се внесе в Окръжен съд – Кюстендил, за постоянна мярка „задържане под стража”. Изготвено е и постановление, с което на задържаното лице е наложена забрана за напускане на пределите на страната. \r\nВенцеслав ИЛЧЕВ", "date": "2019.02.19", "title": "Кюстендил: Окръжната прокуратура е привлякла като обвиняем задържаният 19-годишен младеж за убийството на 35-годишния мъж при масово сбиване в града"}
{"url": "http://www.focus-news.net/news/2019/02/19/2625359/krum-zarkov-bsp-mezhdu-44-toto-narodno-sabranie-i-parlamentarizma-ne-tryabva-da-se-slaga-znak-za-ravenstvo-spasenieto-mu-minava-prez-razpuskaneto-na-parlamenta.html", "text": "Между 44-тото Народно събрание и парламентаризма не трябва да се слага знак за равенство – спасението му минава през разпускането на парламента. Това каза заместник-председателят на ПГ на „БСП за България“ Крум Зарков по време на пресконференция, предаде репортер на  Агенция „Фокус“ . Заместник-председателят на ПГ на „БСП за България“ Крум Зарков обърна внимание, че законопроектът на управляващите снощи е подписан от председателя на Народното събрание. „Г-жа Караянчева е писана шеста. Първият човек в държавата е подписан шести, след партийния ръководител, след различните фурнаджийски лопати, които променят мнението си от днес до утре. Председателят е шести. Това е мястото, което управляващата коалиция определя на парламетаризма. Между 44-тото НС и парламентаризма не трябва да се слага знак за равенство. Спасението на парламентаризма минава през разпускане на Народното събрание“, изтъкна Крум Зарков.  \r\nДеница КИТАНОВА", "date": "2019.02.19", "title": "Крум Зарков, БСП: Между 44-тото Народно събрание и парламентаризма не трябва да се слага знак за равенство – спасението му минава през разпускането на парламента"}
{"url": "http://www.focus-news.net/news/2019/02/19/2625384/plevenskata-obshtinska-struktura-na-gerb-napravi-nominatsiite-si-za-evrodeputati.html", "text": "Общинската структура на ПП ГЕРБ – Плевен направи своите номинации на представители на България в новия състав на Европейския парламент. Това съобщиха от пресцентъра на  ПП ГЕРБ . На събранието присъстваха народните  представители Владислав Николов и Ралица Добрева, както и областният управител Мирослав Петров, председателят на Общинския съвет Мартин Митев и неговият заместник Петя Василева, общински съветници от ГЕРБ – Плевен, членове на партията от структурите по места. \r\n„Резултатът на 26 май ще даде ясен и категоричен знак за пътя на сраната в бъдеще – дали България ще се стреми към силно присъствие в евроатлантическото семейство или не. Тези избори ще са тест за демокрацията и възможност да се противостои на евроскептицизма. Европа влиза в предизборна кампания в много по-различна и определено по-сложна ситуация спрямо 2014 година.  Но нашата задача е да покажем, че ГЕРБ може да направи така, че Европа да се усеща много повече в България и България да бъде много по-значима в Европа.”, каза областният координатор и народен представител Владислав Николов. В изказването си той акцентира върху успешното европредседателство на България. Николов посочи, че основната задача в тази предизборна кампания пред ГЕРБ е да се противостои на фалшивите новини и опитите за манипулация. „БСП не е била и никога не може да бъде алтернатива на ГЕРБ. И последното им управление „под обсадата на народа” го доказа по категоричен начин. Нима неспособността им да работят за България в националното управление би била по-различна в Европейския парламент?! Не мисля”, категоричен бе Владислав Николов. Той призова партийните структури на областно и общинско ниво да работят усърдно, да се срещат с хората лице в лице, защото само така достоверната информация ще стига до тях.", "date": "2019.02.19", "title": "Плевенската общинска структура на ГЕРБ направи номинациите си за евродепутати"}
{"url": "http://www.focus-news.net/news/2019/02/19/2625381/dots-d-r-petar-nenkov-levski-e-nasheto-neprekasnato-samozarezhdane-s-moral-idei-energiya-i-volya.html", "text": "Левски е нашето непрекъснато самозареждане с морал, идеи, енергия и воля. Това каза за  Радио „Фокус” - Пловдив  доц. д-р Петър Ненков. „Досущ като Христос, Левски понесе своя кръст и изкупи със страданията си греховете на цял един народ. Разликата е в това, че Спасителят възкръсна, за да му повярват, а след смъртта на Апостола възкръсна българинът, узрял да пролее кръвта си за свободата на своето поробено Отечество“, каза още Петър Ненков. \"Вазов нарече това причастие “пиянството на един  народ”, а Ботев сам поведе своите 200 юнаци на бой със стоглавата хидра на Османската империя. Затова,  когато застанем пред бесилото му, разкъсано от вълчи вой и снежни вихри, съмнението бяга от душите ни. Водени от максимата, че „и ний сме дали нещо на света”, българите все обичаме да сравняваме народните си будители, творци и герои със световноизвестните творци и герои. Някои сравниха Христо Ботев с поетите Шандор Петьофи и  Робърт Бърнс, а  Георги Раковски с идеолога на  италианското национално-освободително движение Джузепе Мацини. В духа на новите стереотипи, други побързаха да прекарат паралел между Васил Левски и бащата на американската нация, героя от войната за независимост, първия президент на САЩ, генерал Джордж Вашингтон”, каза още Петър Ненков. \"Подобна аналогия за мен изглежда нелогична, защото не можеш да сравняваш потомствения аристократ, владетеля на наследствено имение, генерала от американската армия, получаващ солидна заплата с един произлязъл от поробения си народ герой, който извървява мъчителния и труден път от служител на бога до водач на национално-освободителната ни революция”, каза Петър Ненков. По думите му за себе си Вашингтон казва, че личният му живот е прост и в дома му в Маунт Върнон винаги можело да се намери парче месо и чаша вино за всеки от многобройните му гости. \"За разлика от него, Левски няма личен живот, защото е посветил себе си на Отечеството да му служи до смърт и да работи по народната воля. Скромният му роден дом в центъра на Карлово можеше отдавна да не съществува, както и гроба му, ако не беше намесата на началникът на Карловския гарнизон, полковник Петър Димков, кинематографистът Васил Гендов и шепа местни патриоти, които  през 30-те години на миналия век обединиха усилията си по създаването на къща музей “Васил Левски”, каза още Петър Ненков. \r\nСпоред него в САЩ има 120 града, които заедно със столицата носят името на Вашингтон. На него е кръстен един щат, седем планини, десет езера, 33 федерални окръга. \"Образът му е изобразен по банкноти, марки и монети. Портретите и статуите му са  задължителен атрибут на много канцеларии. Върху една скала в Южна Дакота е изсечен барелеф на лика му, висок 20 м. \r\nВ България името на Левски носят едва един град и две села. Но едва ли има друг народ по света, който да празнува смъртта на най-великия си син, като национален празник и да се е обрекъл така съдбовно на него. Надали има друг народ, който е издигнал в сърцето си такава пречистваща Голгота, за да превърне Левски в светец на Свободата”, посочи Петър Ненков. \r\nПо думите му някои съвременни историци са се опитали да докажат тенденциозно, че Левски не е писмовен човек като Раковски, Ботев и Каравелов. \"Да, наистина той не оставя като тях богато литературно и публицистично наследство, защото е преди всичко човек на делото, но универсалните  му, демократични възгледи отдавна са му отредили най-видно място в българската история. Именно това накара не кой да е, а председателят на БРЦК Любен Каравелов  да го нарече “безподобният Апостол”. Най-великият български поет Христо Ботев го определи като “нечут характер”, а синът на баба Тонка, Никола Обретенов, потресен от мащабите  на организаторска дейност по създаване на Вътрешната революционна организация, изрече най – точната сентенция  за Левски: “Нему равен друг нямаше!”, каза още Петър Ненков. \r\n„Ще минат години и английската писателка Мерсия Макдермот ще напише в своята книга “Апостолът на свободата” следните думи: Ако Левски живееше в един по-голям народ и ако пишеше революционните си прокламации на по-широко разпространен език, той отдавна щеше да заеме достойното си  място в международния Пантеон на   най-великите революционери”, каза още Петър Ненков. \r\nЦветана ТОНЧЕВА", "date": "2019.02.19", "title": "Доц. д-р Петър Ненков: Левски е нашето непрекъснато самозареждане с морал, идеи, енергия и воля"}
{"url": "http://www.focus-news.net/news/2019/02/19/2625387/stara-zagora-rayonen-sad-kazanlak-nalozhi-1-godina-i-6-mesetsa-zatvor-na-46-godishen-mazh-za-huliganstvo-i-napadenie-na-politseyski-sluzhitel.html", "text": "Районен съд – Казанлък наложи 1 година и 6 месеца затвор на 46-годишен мъж за хулиганство и нападение на полицейски служител. Това съобщиха от пресцентъра на  Апелативна прокуратура - Пловдив . След извършено разследване, под ръководството на Районна прокуратура-Казанлък, е осъден Г.М., на 46 г., с влязло в сила споразумение, като извършител на следните престъпления: \r\n- на 20 септември 2018 г., в гр. Казанлък в сградата на РУ на МВР - Казанлък, в условията на опасен рецидив е извършил непристойни действия, грубо нарушаващи обществения ред и изразяващи явно неуважение към обществото – отправил нецензурни думи и обиди към четирима полицейски служители и повредил имущество – врата, като деянието е съпроводено със съпротива срещу орган на властта, изпълняващ задължения по опазване на обществения ред и по своето съдържание се отличава с изключителен цинизъм и дързост. \r\n-  на 20 септември 2018 г., в гр. Казанлък в сградата на РУ на МВР - Казанлък е причинил на полицейски орган – младши оперативен дежурен, лека телесна повреда, изразяваща се в оток и кръвонасядане на лицето, при и по повод изпълнение на службата му. \r\n-  на 20 септември 2018 г., в гр. Казанлък в сградата на РУ на МВР - Казанлък е повредил чужда движима вещ – врата, на стойност 190 лева. \r\nНепосредствено след извършване на престъпленията по искане на Районна прокуратура - Казанлък на Г.М. е била определена мярка за неотклонение „Задържане под стража“, считано от 20 септември 2018 г. \r\nС  определение на Районен съд – Казанлък бе одобрено споразумение, влязло в законна сила, като на Г.М. е наложено наказание от една година и шест месеца „Лишаване от свобода“ при първоначален „строг“ режим и понастоящем той изтърпява присъдата в затвора.", "date": "2019.02.19", "title": "Стара Загора: Районен съд – Казанлък наложи 1 година и 6 месеца затвор на 46-годишен мъж за хулиганство и нападение на полицейски служител"}
{"url": "http://www.focus-news.net/news/2019/02/19/2625389/sport-slaviya-pobedi-cherno-more-s-32-pri-zavrashtaneto-si-v-ovcha-kupel.html", "text": "Славия се завърна на своя стадион в „Овча купел“ с победа с 3:2 срещу Черно море в първия мач от 22-ия кръг на Първа лига. В 15 часа започна срещата между Лудогорец и Ботев Пловдив, а от 17:30 часа днес играят ЦСКА и Ботев Враца. Славия е на 9-о място във временното класиране с 27 точки, а Черно море е 6-и с 34 точки.", "date": "2019.02.19", "title": "Спорт: Славия победи Черно море с 3:2 при завръщането си в „Овча купел“"}
{"url": "http://www.focus-news.net/news/2019/02/19/2625368/krum-zarkov-bsp-otchitame-promyanata-v-pozitsiyata-na-pp-gerb-no-tryabvashe-da-izchakat-prezidentat-da-nalozhi-veto-varhu-izborniya-kodeks.html", "text": "Отчитаме промяната в позицията на ПП ГЕРБ, но трябваше да изчакат президентът да наложи вето върху ИК. Това каза заместник-председателят на ПГ на „БСП за България“ Крум Зарков по време на пресконференция, предаде репортер на   Агенция „Фокус“ . По думите му управляващите се опитват да неглижират както държавния глава, така и онези аргументи, които в продължение на 26 часа в Правна комисия парламентаристите на БСП в НС изтъкваха. Днес същите тези хора, които агресивно отхвърляха аргументите ни вчера, пламенно ще ги защитават днес. Това въобще не помага за издигане на ролята на парламента. Напротив, принизява я допълнително“, каза още Зарков.  \r\nПо думите му е трябвало да се изчака президентът или да наложи вето и то да бъде обсъдено по правилата на Народното събрание, или ако реши държавният глава да пусне за публикуване закона, да се промени законът след като е обнародван. „Сега отново сме в безпрецедентна ситуация и ще завалят интерпретации по отношение на това какво, как и защо гледаме, както стана и по-онзи ден с различните доклади - жалко“, подчерта Зарков.  \r\nДеница КИТАНОВА", "date": "2019.02.19", "title": "Крум Зарков, БСП: Отчитаме промяната в позицията на ПП ГЕРБ, но трябваше да изчакат президентът да наложи вето върху Изборния кодекс"}
{"url": "http://www.focus-news.net/news/2019/02/19/2625392/yambol-mitnicheski-sluzhiteli-sa-izzeli-kontrabanden-freon-i-preparati-za-rastitelna-zashtita-za-blizo-400-000-lv-na-gkpp-lesovo.html", "text": "Опит за контрабанден внос от Турция на фреон в бутилки и препарати за растителна защита на стойност близо 400 000 лв. е предотвратил екип на митническа мобилна група. Това съобщиха от пресцентъра на  Агенция „Митници“ . \r\nКонтрабандните стоки са открити при митническа проверка на Митнически пункт (МП) „Лесово“ на влизащ в страната от Турция товарен автомобил, управляван от български гражданин. Камионът е пристигнал на МП „Лесово“ на 16 февруари 2019 г. на трасе „Входящи товарни автомобили“. Според представените документи, той е превозвал  24 000 кг. дървени пелети за отопление. По метода „анализ на риска“, екип на митническа мобилна група селектира камиона за щателна митническа проверка. При извършената проверка е установено, че вместо декларираната стока, камионът превозва бутилки с газ фреон и препарати за растителна защита. \r\nКонтрабандните стоки са иззети. По случая е образувано досъдебно производство, което се провежда от разследващ митнически инспектор от териториален отдел „Митническо  разузнаване и разследване Южна морска“ в ГД „Митническо разузнаване и разследване“ на Агенция „Митници“, под надзора на Окръжна прокуратура – Ямбол. Работата по случая продължава. \r\nОкръжна прокуратура – Ямбол е внесла в съда искане за определяне на мярка за неотклонение „задържане под стража“ спрямо Любомир Л. Той е обвинен за това, че на 16.02.2019 г. през ГКПП „Лесово“, област Ямбол, от Република Турция в Република България, с товарен автомобил влекач, в едно с полу-ремарке, пренесъл  през границата на странната, без знанието и разрешението на властите, стоки за търговски цели в големи размери (бутилки с газ фреон) и  препарати за растителна зашита, които са били целия товар в камиона – на обща стойност 371 760 лева – престъпление по чл.242, ал.1, б. „д“ от НК.", "date": "2019.02.19", "title": "Ямбол: Митнически служители са иззели контрабанден фреон и препарати за растителна защита за близо 400 000 лв. на ГКПП „Лесово“"}
{"url": "http://www.focus-news.net/news/2019/02/19/2625386/tass-petro-poroshenko-podpisa-zakon-s-koyto-zakrepva-v-konstitutsiyata-na-ukrayna-kursa-kam-nato-i-es-i-evropeyskata-identichnost-na-ukrainskiya-narod.html", "text": "Президентът на Украйна Петро Порошенко по време на заседание на Върховната рада подписа законопроект, с който закрепва курса на Киев към интеграция в ЕС и НАТО в Конституцията на страната, предава  ТАСС . \r\n„Измененията в Конституцията въобще не са излишни. Моята стратегическа мисия е необратимостта на европейската и трансатлантическата интеграция“, заяви Порошенко на заседание на украинския парламент по случай петата годишнина от „майдана“, след което подписа документа за внасяне на изменения в Основния закон. \r\nСъгласно текста на Закона, в преамбюла на Конституцията вече фигурира формулировката за „европейска идентичност на украинския народ и необратимостта на европейския и евроатлантическия курс на Украйна“. В член 102 от Основния закон се променят пълномощията на президента и той става „гарант на реализацията на стратегическия курс на държавата към придобиване на пълноправно членство в Европейския съюз и в Организацията на Северноатлантическия договор“. Също така се изключва точка, която предвижда аренда на украински военни бази на чуждестранни държави (въведена заради руската военноморска база в Севастопол – бел. „Фокус“). \r\nПарламентът, в съответствие със Закона, е упълномощен да определя основите на вътрешната и външната политика и стратегическия курс за придобиване на членство в ЕС и НАТО, а правителството – да осигури неговата реализация. \r\nПо-рано за законопроекта за внасяне на изменения в Конституцията в парламента гласуваха 334 депутати, при минимално необходими 300. Това бе предшествано от решение на Конституционния съд на Украйна, който одобри документа, признавайки, че той съответства на Основния закон на страната. Дългият път към ЕС и НАТО \r\nПорошенко заяви, че Украйна все още трябва да преодолее много проблеми по пътя към ЕС и НАТО. \r\n„Преди да се присъединим към ЕС и Северноатлантическия съюз, все още ни предстои дълъг, дълъг път“, каза президентът. \r\nСпоред Порошенко Киев трябва да „преодолее бедността, да постигне критериите за членство и да свърши трудната домашна работа“. В същото време държавният глава подчерта  \r\n„безпрецедентното“ сближаване с Европа. \r\nПолитикът отново повтори, че Украйна трябва да кандидатства за членство в ЕС и НАТО до 2023 година. „Виждам стратегическата си мисия за гарантиране на необратимостта на европейската и евроатлантическата интеграция. Не по-късно от 2023 г. трябва да подадем заявка за членство Европейския съюз и да получим План за действие за членство в НАТО“, заяви Порошенко.‘ \r\nВ същото време той изрази изненада, че мнозинството от кандидатите за президент не си поставят такава задача и в техните програми няма такива обещания. „За моя голяма изненада не намерих клауза за членството на Украйна в Европейския съюз и НАТО в повечето програми“, подчерта той. \r\nУкрайна през годините на независимост е партньор на НАТО и се стреми към евроатлантическа интеграция. НАТО преди почти 11 години - на срещата на върха на Алианса в Букурещ през април 2008 г. - обеща „с времето“ да приеме Украйна и Грузия. Но през април 2010 г. президентът Виктор Янукович забави процеса, премахвайки междуведомствената комисия за подготовка за влизане в Алианса и националния център за евроатлантическа интеграция. \r\nУкрайна отново започна да настоява за НАТО след преврата през февруари 2014 г. и идването на власт на екипа, воден от президента Петро Порошенко. Въпреки това, никой не е обещал Киев скорошно членство в Алианса. В края на януари специалният представител на Държавния департамент за Украйна Кърт Волкер заяви, че все още липсва единство по въпроса за членството на Украйна и че на нея й предстои дълъг път преди присъедини към НАТО. \r\nОбявявайки намерението си да участва в президентската надпревара в края на януари, Порошенко обеща също, че през 2024 г. страната ще кандидатства за членство в Европейския съюз. Въпреки че преди това председателят на Европейската комисия Жан-Клод Юнкер отбеляза, че Украйна „няма да бъде в състояние да стане член на ЕС и НАТО през следващите 20-25 години“. \r\nПревод и редакция:", "date": "2019.02.19", "title": "ТАСС: Петро Порошенко подписа Закон, с който закрепва в Конституцията на Украйна курса към НАТО и ЕС и европейската идентичност на украинския народ"}
{"url": "http://www.focus-news.net/news/2019/02/19/2625391/agentsiya-mitnitsi-200-kg-bebeta-zmiorki-ot-zastrashen-vid-zadarzhaha-mitnicheski-sluzhiteli-na-letishte-sofiya.html", "text": "Опит за митническа измама чрез нелегален износ на критично застрашен вид европейска змиорка Anguilla Anguilla е предотвратен на Летище „София“ на 15 февруари от митнически инспектори от Главна дирекция „Митническо разузнаване и разследване“, сектор Авиоконтрол, и митнически служители от ТД Югозападна. Това съобщиха от пресцентъра на  Агенция „Митници“ . Авиопратка, с направление Малайзия и тегло 1010 кг., е спряна за щателна проверка по метода „анализ на риска“. 90-те контейнера от стиропор, съдържащи милиони екземпляри, са били обявени в митническите документи като „шаран и толстолоб за зарибяване“. При проверката се установява, че контейнерите в действителност съдържат 200 кг. живи екземпляри, във фаза „млада змиорка“ (кристална фаза), с приблизителна дължина 7 – 8 см. За случая е информирана РИОСВ София, чийто експерти дават експресно експертно становище, потвърждаващо съмненията на митническите служители -  че задържаните змиорки са от критично застрашения вид европейската змиорка (Anguilla Anguilla), защитен от Конвенцията за международната търговия със застрашени видове от дивата флора и фауна (CITES). По първоначални данни пратката е пристигнала от друга европейска държава и според маркировка на контейнерите е изпратена от фирма, която има разрешение за улов. Въпреки това контейнерите са били обявени с друг вид стока, което представлява митническо нарушение. \r\nБебетата- змиорки са транспортирани спешно със съдействието на „Зелени Балкани“ към Спасителния център на Аквариума във Варна в опит да бъдат спасени, тъй като при опита за износ са били опаковани в неблагоприятни за вида условия. Змиорките Anguilla Anguilla са с голяма търговска стойност, тъй като цената на малките змиорки на азиатските пазари достига до 2000 долара за килограм. Случай със задържани змиорки от същия вид на Летище „София“ имаше и в началото на 2015 г., когато митническите служители са задържали над 2 милиона екземпляра в същата фаза на развитие, пътуващи като чекиран багаж в осем контейнера от Мадрид за София.", "date": "2019.02.19", "title": "Агенция „Митници“: 200 кг бебета змиорки от застрашен вид задържаха митнически служители на Летище „София“"}
{"url": "http://www.focus-news.net/news/2019/02/19/2625385/d-r-elena-chalganova-regionalen-istoricheski-muzey-blagoevgrad-apostolat-na-svobodata-vasil-levski-vinagi-shte-bade-velik-zaradi-dumite-i-delata-si.html", "text": "Апостолът на свободата Васил Левски е бил и винаги ще бъде велик, не само заради думите, но и заради делата си. Това каза за  Радио „Фокус“ – Пирин  д-р Елена Чългънова, историк и уредник в Регионален исторически музей – Благоевград. По думите ѝ като основател на Вътрешната революционна организация, той дава стимул на българския народ да се бори за жадуваната свобода. „Той е велик със своите завети и идеи, които са били актуални в неговото съвремие, през всичките години след смъртта му, та чак до нашето съвремие. В това всъщност се състои и част от неговото величие и безсмъртие“, посочи Чългънова.  \r\nТя коментира, че тъй като музеят е място и огнище, в което се съхраняват не само движими паметници на културата, но и духа на времето, на нашата история, в културната институция ежегодно се организират различни прояви, свързани с Васил Левски.  „Нашата цел е мероприятията, които подготвяме да бъдат публично достояние, за да може по подобаващ начин да отбележим годишнините, свързани с Апостола на свободата“, подчерта Чългънова. \r\nЛивия НИНОВА", "date": "2019.02.19", "title": "Д-р Елена Чългънова, Регионален исторически музей – Благоевград: Апостолът на свободата Васил Левски винаги ще бъде велик заради думите и делата си"}
{"url": "http://www.focus-news.net/news/2019/02/19/2625393/narodniyat-predstavitel-svetlana-angelova-v-bryuksel-evropeyskiyat-sayuz-tryabva-da-podkrepya-prosperiteta-i-blagosastoyanieto-na-vsichki-svoi-grazhdani.html", "text": "„Европейският съюз трябва да подкрепя просперитета и благосъстоянието на всички свои граждани, както и да преодолее социално-икономическите неравенства в един бързо променящ се свят. Ето защо България подкрепя Европейския стълб за социални права и постави засилването на социалното измерение на Европа в центъра на своето първо председателство на Съвета на ЕС. Ключови в тази връзка са мерките, подкрепящи преходите на пазара на труда, адекватното регулиране и защита при новите форми на работа и обучението през целия живот, мерки които са в неразделна част от политиките на България и които допринесоха за постигане на рекордно ниско равнище на безработица“. Това каза по време на заседанието на Комисията по заетост и социални въпроси днес заместник-председателят на комисията по труда, социалната и демографската политика в Народното събрание Светлана Ангелова, съобщиха от пресцентъра на  ПП ГЕРБ .  \r\nТя участва в Конференция за Европейския семестър - Интерпарламентарна конференция за стабилност, икономическа координация и управление в Европейския съюз, съорганизирани от Европейския парламент и от Парламента на Румъния. Форумите се провеждат в Брюксел по време на Европейската парламентарна седмица 2019 г. \r\nАнгелова подчерта, че в рамките на Европейския семестър, България продължава да работи за насърчаване на интеграцията на рисковите групи, дългосрочно безработните и хората с увреждания, провеждане на политика за повишаване на доходите на населението с акцент върху тези с най-ниски доходи, включително пенсионерите.  \r\nВ този контекст тя обърна специално внимание на приемането през декември миналата година в България на Закона за хората с увреждания, в изпълнение на един от основните приоритетите на Управленската програма на правителството за периода 2017-2021 г. Със Закона се създават възможности за осигуряване на заетост на хората с увреждания в обичайна, специализирана и защитена работна среда, както и предоставяне на адекватна подкрепа за работещите хора с увреждания и техните работодателите. \"Законът въвежда „квота на работната сила“, която да гарантира и увеличи заетостта на хората с трайни увреждания в обичайна работна среда, като по този начин им предоставя право на собствени доходи от трудова дейност\", посочи русенският народен представител. \r\n„Ще бъде създаден специализиран фонд „Заетост на хората с увреждания“ към министъра на труда и социалната политика, ще се разработят също така конкретни програми и мерки за насърчаване на заетостта, които да бъдат стимул за работодателите да разкриват работни места за хора с трайни увреждания“, отбеляза депутатът от 19-и МИР – Русе. \r\nПредстои да се създадат центрове за защитена заетост, като механизъм в подкрепа на трудовата интеграция на хора с тежки и множество увреждания. \r\n\"Хората с трайни увреждания са част от целевата група на още един приет наскоро закон, а именно Законът за предприятията на социалната и солидарна икономика, с който ще се подобри достъпът до заетост и обучения за придобиване или усъвършенстване на професионалната квалификация на хора от уязвимите групи\", добави народният представител. \r\nВ рамките на Националния план за действие по заетостта през 2019 г., с национално и европейско финансиране, се изпълняват редица мерки за насърчаване на заетостта и социалното включване на хората с увреждания\", каза Светлана Ангелова в заключение на изложението си по темата: „Постоянен мониторинг и оценка на дейностите на страните-членки, насочени към хората с увреждания“.", "date": "2019.02.19", "title": "Народният представител Светлана Ангелова в Брюксел: Европейският съюз трябва да подкрепя просперитета и благосъстоянието на всички свои граждани"}
{"url": "http://www.focus-news.net/news/2019/02/19/2625388/danka-georgieva-obshtinski-komitet-vasil-levski-burgas-lichnostta-na-levski-ni-posochva-edin-pat-po-koyto-vseki-chovek-bi-tryabvalo-da-se-razviva.html", "text": "Личността на Левски ни посочва един път, по който би трябвало всеки човек да се развива, един път, който означава да вярваш в собствените си сили, да се стремиш към свобода и най-вече да не засягаш другите. Това каза за  Радио „Фокус“-Бургас  Данка Георгиева, председател на Общински комитет „Васил Левски” - Бургас и директор на Държавен архив-Бургас. „За мен е важно да помним историята, защото тя ни дава много уроци. Обикновено тя ни показва какви грешки сме допуснали и, ако сме достатъчно умни и креативни, следващият път не трябва да допускаме тези грешки“, посочи Данка Георгиева. По думите й за съжаление Апостолът на свободата ни е завещал много малко като писмени документи, но според нея в тях има силен заряд и много истина. „И не на последно място така, както в едно писмо той пише - всичко се постига с нашите задружни сили. Това е едно от нещата, които ни е завещал, и то е, че трябва да работим заедно за просперитета“, заяви Георгиева. \r\nДеница ДИМИТРОВА", "date": "2019.02.19", "title": "Данка Георгиева, Общински комитет „Васил Левски” - Бургас: Личността на Левски ни посочва един път, по който всеки човек би трябвало да се развива"}
{"url": "http://www.focus-news.net/news/2019/02/19/2625396/ministar-nikolina-angelkova-edinnata-sistema-za-turisticheska-informatsiya-spomaga-za-izsvetlyavaneto-na-turisticheskiya-sektor.html", "text": "Единната система за туристическа информация спомага за изсветляването на туристическия сектор. Това каза министърът на туризма Николина Ангелкова по време на представянето на Единната система за туристическа информация (ЕСТИ), предаде репортер на  Агенция „Фокус“ . „Вследствие на почти 2 години обжалване на процедурата, миналата година подписахме договор за системата ЕСТИ. Системата свързва в реално време по защитени канали регистрите на хотелите, или по-скоро всичките места за настаняване на НАП, на МВР и на общините, както и разбира се, на Министерството на туризма, който е централен администратор“, заяви министър Ангелкова.  \r\n„Тази система е дълго чакана от всички, защото освен до изсветляване на сектора и това да имаме много по-голяма яснота какви са платените туристически данъци, от кого и съответно кога, ще имаме възможност да правим редица анализи, свързани с определянето на основните ни целеви пазари и съответно на туристите, които посещават нашата страна“, подчерта министърът на туризма. \r\nПо думите ѝ от утре Министерството на туризма ще стартира въвеждането на базата данни, с която системата ЕСТИ трябва да се напълни. „За да може тя да функционира, е необходимо да бъдат въведени първоначално абсолютно всички данни, които се намират в регистрите на общините и съответно хотелиерите могат да започнат да се включват в системата - дали чрез единен уеб интерфейс или система в система, чрез съществуващите хотелски софтуери. Ние сме дали различни възможности, така че това не оскъпява услугата - нито за общините, нито за хотелиерите“, посочи Ангелкова, като поясни, че това означава, че услугата няма да струва нищо.  \r\n„За да имаме максимално време за обучение, както на представителите на общините, които ще работят със системата, така и на туристическия сектор въвеждаме т. нар. „супер потребител“, който само и единствено ще има право да въвежда в системата, на базата на другата новост - универсален идентификационен код, който даваме за място за настаняване, за да се избегнат дублажи, за да може всеки хотел да има отделна партида и съответно всеки, който се интересува от това място за настаняване - да знае какво е движението по него“, каза още тя.  \r\nИрина ИВАНОВА", "date": "2019.02.19", "title": "Министър Николина Ангелкова: Единната система за туристическа информация спомага за изсветляването на туристическия сектор"}
{"url": "http://www.focus-news.net/news/2019/02/19/2625398/varna-visokotehnologichno-lechenie-spasyava-patsienti-s-ostar-insult-v-umbal-sv-marina.html", "text": "а всеки 30 минути пациент с инсулт, който е можел да бъде спасен, умира или се инвалидизира необратимо, тъй като е бил лекуван в болница, в която не се прилага специфично диференцирано лечение при показания на съответния болен. Това обясни проф. д-р Силва Андонова, началник на Втора  неврологична клиника в УМБАЛ „Св. Марина“-Варна. Прилагането на мултидисциплинарен подход при пациенти с остър исхемичен инсулт води до намаляване на смъртността и инвалидизацията и до по-добър клиничен изход от болестта, съобщиха от пресцентъра на  Медицински университет-Варна . Данните, изнесени от Националния център по обществено здраве и анализи за случаите на остра мозъчно съдова болест по диагнози през 2018 г., показват тенденция към увеличаване на пациентите с остър инсулт. Броят на хоспитализираните пациенти  през 2018 г. е 57  802, от които 52 205 с мозъчен инфаркт, 3 609 с вътремозъчен кръвоизлив, 551 със субарахноидален кръвоизлив, 1437  – с неуточнена етиология. Диференцирано лечение чрез интравенозна тромболиза е проведено при 748 пациенти с остър исхемичен инсулт. Проведена е ангиопластика или хирургична интервенция при 75 болни с хеморагичен инсулт и при 94 болни с мозъчен инфаркт. Няма данни колко от пациентите са лекувани в профилирано отделение за лечение на инсулти. Данни сочат, че от всички пациенти с остър инсулт  12 122 са лекувани в интензивно отделение. След проведен задълбочен анализ на броя на преминалите пациенти с остър мозъчен инсулт в УМБАЛ „Св. Марина“ – Варна, тежестта на инсулта  дава основание през 2013 година  да се създаде Отделение за лечение на остри мозъчни инсулти. Отделението е специализиран център с обособени легла, предлагащи интердисциплинарно лечение на инсулти чрез терапия, насочена към острия инсулт и придружена с ранна рехабилитация. Особено важна е организацията на медицинската помощ и най-вече последователното осъществяване на различните етапи на помощта – диагностика и лечение в острата фаза, вторична превенция и ранна рехабилитация. „Известни са видовете организации и структурите за лечение на острия инсулт, налице е концепция за разкриване на профилирани отделения за лечение на острия инсулт, заложени и в Националния консенсус за профилактика, диагноза, лечение и рехабилитация на мозъчно съдовите заболявания, но на практика в България все още структурирането на такива звена не е рутинна практика.“, казва проф. Андонова. Във връзка с непрекъснато увеличаващия се процент на пациенти с остър инсулт, хоспитализирани в УМБАЛ „Св. Марина“-Варна, в клиничната практика е въведено и периодично обучение на персонала (минимум два пъти годишно), насочено към диагностиката и лечението на болните с остър инсулт.  Диференцираното лечение на острия исхемичен инсулт включва самостоятелно или последователно прилагане на интравенозна тромболиза и/или тромбаспирация и/или механична тромбектомия. Изборът на лечебния подход е строго индивидуален и съобразен с възможностите на здравното заведение. Започналата интравенозна тромболиза може да бъде продължена с тромбаспирация и/или механична тромбектомия в най-близкия териториално разположен Високотехнологичен мозъчносъдов център, ако са спазени всички условия за това, липсват противопоказания и е осигурен специализиран медицински транспорт. Необходимо условие за провеждане на високоспециализирано диференцирано лечение е болницата да разполага  със спешно/интензивно отделение, КТ скенер 24 часа/ 7 дни в седмицата/365 дни в годината, клинична лаборатория и леглова база за настаняване на пациентите с инсулт след провеждане на специализираното лечение, обучени екипи за провеждане на лечение с  rt-PA и възможност за провеждане на ендоваскуларно лечение – обособен мултидисциплинарен екип от невролог, интервенционален рентгенолог/невролог/неврохирург, анестезиолог, както и специалист – неврлолог, който да ръководи терапевтичния процес. „В резултат на непрекъснатото обучение на медицински специалисти от различни звена, в УМБАЛ „Св. Марина“ расте броят на болните с остър исхемичен инсулт, лекувани с тромболиза. От три години в Университетската болница във Варна функционира високотехнологичен мозъчно съдов център, в който се провежда и ендоваскуларно лечение на пациентите с остър мозъчно съдов инсулт.“, казва още проф. Андонова.", "date": "2019.02.19", "title": "Варна: Високотехнологично лечение спасява пациенти с остър инсулт в УМБАЛ „Св. Марина“"}
{"url": "http://www.focus-news.net/news/2019/02/19/2625360/petar-paunov-kmet-na-kyustendil-predstoi-seriozno-obshtestveno-obsazhdane-otnosno-razporedbite-na-obshtinskite-naredbi-i-rabotata-na-zavedeniyata-v-grada.html", "text": "Предстои сериозно обществено обсъждане относно разпоредбите на общинските наредби и работата на заведенията в града. Това каза на пресконференция кметът на Община Кюстендил Петър Паунов, предаде репортер на  Радио „Фокус” – Кюстендил . По думите на кмета предстои и среща между собствениците на заведения и ръководството на МВР. „Очакваме и много сериозен обществен отзвук. Когато Община Кюстендил и Общински съвет гласувахме предложения пред всяко заведение да има линейка и патрулка, тогава се твърдеше, че репресираме бизнеса, по жалба на търговците, съдът отмени тези разпоредби”, отбеляза Петър Паунов. Според него трябва да се обсъди дали тези разпоредби трябва отново да влизат в сила, дали трябва да се коригира работното време на заведенията. Тези въпроси трябва да бъдат широко обсъдени, за да бъдат зачетени интересите на бизнеса и на обществото. Трябва да има и засилени проверки по отношение на образованието. Кметът посочи, че за втори път млад мъж отнема човешки живот, другият случай е бил в Русе.  \r\n„Това са хора, които са марганилизирани от липсата на образование, от липсата на участие в обществения живот, от липсата на каквито и да е обществени ангажименти и елементарни познания. За да цениш живота трябва да обичаш, някой да те е научил да обичаш. Тези деца са били лишени от това нещо, с мълчаливото съгласие на част от институциите”, каза Петър Паунов. По думите му там, където има подозрения, че процесът не тече както е записано в учебните програми, ще бъдат правени внезапни проверки. Кметът припомни, че през 2012 година е направено предложение от страна на Община Кюстендил Основно училище „Иван Вазов” да не бъде в циганската махала, а в рамките на друго място. Тогава е имало обществена вълна, която се е надигнала да защитава едно училище, което не произвежда ученици и обществено съвестни граждани, които след това да се реализират и на пазара на труда. \r\nВенцеслав ИЛЧЕВ", "date": "2019.02.19", "title": "Петър Паунов, кмет на Кюстендил: Предстои сериозно обществено обсъждане относно разпоредбите на общинските наредби и работата на заведенията в града"}
{"url": "http://www.focus-news.net/news/2019/02/19/2625399/montana-pp-gerb-organizira-grazhdanski-dialog-na-tema-regionalno-razvitie.html", "text": "ПП ГЕРБ организира граждански диалог на тема регионално развитие. Това съобщиха от пресцентъра на  ПП ГЕРБ . Събитието ще се проведе на 20 февруари 2019 г. от 16.00 часа в гр. Монтана, Младежки дом, етаж 2, заседателна зала. Форумът е част от платформата за граждански диалог „Европа в нашия дом”. Участие в него ще вземат Дилян Димитров - областен координатор и народен представител на ГЕРБ – Монтана, Ирена Димова народен представител от ГЕРБ – Монтана и областният управител на Монтана Росен Белчев. Поканени за участие във форума са и  Николай Нанков – зам.-министър на регионалното развитие и благоустройството. Гражданският диалог е отворен за всички представители на образователните институции и гражданите.", "date": "2019.02.19", "title": "Монтана: ПП ГЕРБ организира граждански диалог на тема регионално развитие"}
{"url": "http://www.focus-news.net/news/2019/02/19/2625390/plovdiv-predstaviteli-na-gerb-plovdiv-oblast-pochetoha-146-ta-godishnina-ot-tragichnata-gibel-na-apostola-na-svobodata-vasil-levski.html", "text": "Народните представители ген. Константин Попов, Запрян Янков, областният ръководител на ЖГЕРБ Евелина Апостолова, общинската структура на ГЕРБ – Карлово с ръководител Данка Зидарова-Люртова, председателят на Общинския съвет – Карлово Теодор Шойлеков, почетоха 146-та годишнина от трагичната гибел на Апостола на Свободата Васил Левски в Карлово. Това съобщиха от пресцентъра на  ПП ГЕРБ . Те присъстваха на възпоменателното отбелязване на годишнината на едноименния площад пред паметника на Дякона вечерта на 18 срещу 19 февруари. \r\nВ церемонията по традиция  се включиха военни от 61-ва Стрямска бригада, членове на Общински Комитет „Васил Левски” и Комитет „Родолюбие”. \r\nНа 19 февруари в памет на Апостола бе отслужена Архиерейска света литургия и панихида в храма „Света Богородица“. Възпоменателното отбелязване на 146-ата годишнина от гибелта на Левски продължи с митинг-поклонение, където представителите на ГЕРБ, карловци и гостите на града,  сведоха глави в памет на  „великия син на България“ и поднесоха венци и цветя пред паметника на Апостола на едноименния площад. Не беше", "date": "2019.02.19", "title": "Пловдив: Представители на ГЕРБ - Пловдив област почетоха 146-та годишнина от трагичната гибел на Апостола на Свободата Васил Левски"}
{"url": "http://www.focus-news.net/news/2019/02/19/2625400/api-dvizhenieto-e-v-edna-lenta-po-pat-i-1-mursalevo-blagoevgrad-v-rayona-sled-kv-levski-na-kocherinovo-v-posoka-blagoevgrad-poradi-patnotransportno-proizshestvie.html", "text": "Движението е в една лента по път I-1 Мурсалево - Благоевград в района след кв. \"Левски\" на Кочериново в посока Благоевград поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Шофьорите да се движат с повишено внимание и съобразена скорост.", "date": "2019.02.19", "title": "АПИ: Движението е в една лента по път I-1 Мурсалево - Благоевград в района след кв. \"Левски\" на Кочериново в посока Благоевград поради пътнотранспортно произшествие"}
{"url": "http://www.focus-news.net/news/2019/02/19/2625395/ruse-gerb-pochete-pametta-na-vasil-levski.html", "text": "Венец и цветя поднесоха пред паметника на Васил Левски тази сутрин от името на областната структура на ГЕРБ в Русе младежи от МГЕРБ. Това съобщиха от пресцентъра на  ПП ГЕРБ . Така те изразиха почит към паметта и делото на Апостола на свободата по време на церемония пред единствения паметник в Русе, посветен на този велик българин. Събитието се състоя в СОУ „Васил Левски“ – Русе.", "date": "2019.02.19", "title": "Русе: ГЕРБ почете паметта на Васил Левски"}
{"url": "http://www.focus-news.net/news/2019/02/19/2625367/viktor-yanev-oblasten-upravitel-na-kyustendil-v-poslednite-godini-kyustendil-izgrazhda-imeto-na-edin-ot-nay-tolerantnite-etnicheski-gradove.html", "text": "В последните години Кюстендил изгражда името на един от най-толерантните етнически градове. Това каза на пресконференция Виктор Янев, областен управител на Кюстендил, предаде репортер на  Радио „Фокус” – Кюстендил . „Направи се опит да се политизира един чисто криминален битов инцидент, нараства едно напрежение сред хората. Поради тази причина ние сме тук да се обърнем към тях, да ги призовем правоохранителните и правораздавателните органи да намерят истината, да свършат професионално своята работа за да можем да вземем конкретни мерки за в бъдеще тези инциденти да се минимизират и нашият град да остане толерантен, както е бил и до сега”, посочи Виктор Янев.  \r\nПо думите му уроците от инцидента, при който беше убит 35-годишен мъж в Кюстендил, са два. Единият урок е, че човекът има нужда от очовечаване. Другият е, че все по-нисък е коефициентът на полезно действие от процеса по очовечаване. „Обръщам се към нашите съграждани, за повече толерантност и повече човешко мислене по отношение на събитията, които се случиха”, каза Виктор Янев. \r\nВенцеслав ИЛЧЕВ", "date": "2019.02.19", "title": "Виктор Янев, областен управител на Кюстендил: В последните години Кюстендил изгражда името на един от най-толерантните етнически градове"}
{"url": "http://www.focus-news.net/news/2019/02/19/2625403/stanislava-stoyanova-gerb-v-kraya-na-mandata-vaznagrazhdeniyata-na-pedagozite-shte-sa-dva-pati-po-visoki-spryamo-2017-g.html", "text": "Народният представител от ГЕРБ – Велико Търново и член на парламентарната Комисия по образование и наука Станислава Стоянова посети най-голямото детско заведение в Павликени – ДГ „Слънце”. Това съобщиха от пресцентъра на  ПП ГЕРБ . Заедно с местния общински съветник Венцислав Георгиев тя разговаря с ръководството и персонала на детската градина. Работещите в ДГ „Слънце“ не скриха огромното си задоволство от политиката на правителството в сферата на образованието. По думите им, повишаването на възнагражденията в сектора е довело до повишена мотивация на педагозите и възпитателите, респективно и на качеството на процеса по обучение и образование. Доброто възнаграждение вече се отразява благоприятно върху авторитета и атрактивността на професията сред младите хора, споделиха работещите в Детска градина „Слънце“ в Павликени. \r\nСтанислава Стоянова припомни, че сектор образование е основен приоритет в програмата на настоящото правителство и е поет ангажимент в края на мандата възнагражденията в сектора да са два пъти по-високи от тези през 2017 г., като по предварителна оценка това ще коства около 1.380 млрд. лв. на държавния бюджет, в рамките на мандат 2017 - 2021 г.  \r\nПо време на разговора народния представител от ГЕРБ Станислава Стоянова съобщи, че за периода 2018-2019 г. са осигурени 700 млн. лв. за инвестиции в подобряване на инфраструктурата на 500 училища и детски градини в цялата страна. В детска градина „Слънце“ са реализирани два големи проекта, обясни местният парламентарист Венцислав Георгиев. Сградата е санирана по проект за енергийна ефективност, финансиран от международен фонд „Козлодуй” към Европейската банка за възстановяване и развитие. А в двора на заведението са изградени четири модерни детски съоръжения по финансираща програма Проект „Красива България”. \r\nГолямата гордост на ДГ „Слънце”, освен нейните възпитаници, е т. нар. „Слънчева библиотека”. Според директора на звеното Грета Георгиева това е първата в областта градина, в която е обособена детска библиотека. С голяма радост народният представител подари книжка с приказки, която попълни фонда на библиотеката за подрастващи. \r\nВ Павликени Станислава Стоянова и Венцислав Георгиев проведоха разговори и със земеделски производители от района. Подобни срещи са своеобразно продължение на работата на народния представител в Комисията по земеделието и храните в НС, на която Стоянова също е член. „Павликени е традиционен земеделски край и затова за мен е много важно да съм в активен диалог с хората от сектора. Имах възможността да разбера мнението на местни производители по отношение на политиките ни в сферата на земеделието. Обсъдихме също Закона за горивата, Общата стопанска политика на ЕС и др.“, коментира народният представител Станислава Стоянова.  \r\nИнтерес по време на разговорите предизвика т.нар. проект за нов „Закон за земята”, който цели да изглади противоречията между сега действащите норми като обедини Закона за собствеността и ползването на земеделските земи, Закона за опазването на земеделските земи и правилниците и наредбите по отношение на тяхното прилагане, както и да уреди собствеността на земеделските земи, арендните отношения и опазването на селскостопанското имущество. Земеделците, с които Станислава Стоянова и Венцислав Георгиев разговаряха, изразиха мнение, че такъв закон е необходим, тъй като някои от сега действащите норми вече са станали неприложими, поради морално и практическо остаряване. По думите на Станислава Стоянова, един такъв пример е Законът за опазване на селскостопанското имущество, който е приет през далечната 1974 г.", "date": "2019.02.19", "title": "Станислава Стоянова, ГЕРБ: В края на мандата възнагражденията на педагозите ще са два пъти по-високи, спрямо 2017 г."}
{"url": "http://www.focus-news.net/news/2019/02/19/2625402/shumen-okrazhniyat-sad-naznachi-vtoro-veshto-litse-za-izgotvyane-na-kompleksna-spetsializirana-ekspertiza-za-strelka-5-i-infrastrukturata-na-zhp-garata-v-hitrino.html", "text": "Окръжният съд в Шумен назначи второ вещо лице за изготвяне на комплексна специализирана експертиза за стрелка №5 и инфраструктурата на жп гарата в Хитрино по делото за влаковата катастрофа в селото през 2016 година, предаде репортер на  Радио „Фокус“-Шумен . На заседанието в края на месец януари,  съденият състав уважи молба за удължаване на срока на изготвянето и, именно поради липса на второ вещо лице, като бяха одобрени и допълнителни изисквания към него- да няма търговски отношения- пряко или чрез дружества, с Национална компания „Железопътна инфраструктура“ или „Булмаркет“, с оглед на безпристрастността при изготвяне на заключенията. По време на днешното заседание по делото „Хитрино“ съдебният състав посочи, че на тяхно запитване за осигуряване на специалист, от Висшето транспортно училище „Т. Каблешков“ е получено съгласие. Така проф. Мая Георгиева ще има възможност да се запознае с материалите по делото и заедно с Коста Костов, да изготвят ннеобходимата експертиза. Тя трябва да бъде представена до 11 март, т. е. - в 7-дневен срок, преди датата на следващото заседание по делото, което е насрочено на 19 март. В случай, че експертизата не може да бъде представена в този срок, съдебният състав определи това да стане за следващото съдебно заседание, насрочено на 19 април. По време на делото бяха четени и съдебно- медицински експертизи на загиналите при влаковата катастрофа в Хитрино през декември 2016 година, бяха представени и данни от освидетелстването на двата обвиняеми машинисти, Пробите им за алкохол и наркотици са били отрицателни. \r\nИвелина ИВАНОВА", "date": "2019.02.19", "title": "Шумен: Окръжният съд назначи второ вещо лице за изготвяне на комплексна специализирана експертиза за стрелка №5 и инфраструктурата на жп гарата в Хитрино"}
{"url": "http://www.focus-news.net/news/2019/02/19/2625394/burgas-pomorie-napravi-dalbok-poklon-pred-pametta-na-apostola.html", "text": "С общоградска възпоменателна церемония Поморие направи дълбок поклон пред гения на българската национална революция. Това съобщиха от пресцентъра на Община  Поморие . Беше прочетена заупокойна молитва, а бюст-паметникът на Апостола бе отрупан с венци и цветя. Денят, в който Дяконът увисва на бесилото, е началото на неговото безсмъртие и превръщането на образа му в икона. Но за да се учим от него и делото му, ние не трябва просто да се кланяме пред неговата икона, а да помним онзи, някогашния, неподправения и неподменен Левски. Още приживе той се превръща в легенда, разорава пустинята на робството и посява семената на свободата, така че никакъв съд, никакво бесило, никакъв погром не биха могли да ги унищожат. Това бе част от словото, което преподавателят по история в ПГТ „Ал. Константинов” Райко Георгиев изнесе по случай годишнината. В чест на Левски вече шеста година екипът на Центъра за подкрепа на личностното развитие Общински детски комплекс – Поморие организира литературен конкурс за ученици. Темата тази година бе „Мракът и светлината за един герой“ и провокира десетки ученици от цялата страна да вземат участие в конкурса. За подготовката и желанието на децата говори Марияна Маринова, преподавател в СУ „Иван Вазов” Поморие и ръководител в Литературен клуб „Звъниче” към ОДК – Поморие. Част от най-добрите творби бяха прочетени днес пред лика на Апостола, а наградите на отличените млади литератори връчи лично кметът Иван Алексиев. На поклонението присъстваха и заместник-кметът Янчо Илиев, председателят на Общински съвет – Поморие Адам Адамов, общински съветници, общественици, жители и гости на града.", "date": "2019.02.19", "title": "Бургас: Поморие направи дълбок поклон пред паметта на Апостола"}
{"url": "http://www.focus-news.net/news/2019/02/19/2625405/ministar-nikolina-angelkova-v-momenta-ima-nad-18-800-mesta-za-nastanyavane-v-natsionalniya-turisticheski-registar-do-1-oktomvri-e-srokat-za-vavezhdaneto-na-tsyalata-baza-danni.html", "text": "В момента има над 18 800 места за настаняване в Националния туристически регистър, до 1 октомври е срокът за въвеждането на цялата база данни. Това каза министърът на туризма Николина Ангелкова по време на представянето на Единната система за туристическа информация (ЕСТИ), предаде репортер на  Агенция „Фокус“ . „За да може всичко да се случва максимално плавно и да няма срив в системата и добре да функционират както местата за настаняване, така и хотелите. Ще дадем възможност до 1 октомври да се случи въвеждането на цялата база данни“, заяви Николина Ангелкова, като добави, че базата с данни е наистина огромна. \r\n„В момента има над 18 800 места за настаняване в Националния туристически регистър, организирали сме обучителни материали заедно с „Технологика“, които ще се раздават на място, за да може нашите екипи да разясняват на бизнеса как да се случва въвеждането най-правилно“, посочи още министърът на туризма. \r\nПо думите ѝ съгласно закона, системата ЕСТИ не е публична и право на достъп до информация има кръга от лица, вписани в закона. „Това са НАП, МВР и общините, Министерство на туризма и местата за настаняване чрез техните определени т. нар. администратори - „супер потребители“ на база на данните, които въвеждат“, каза още тя.  \r\nМинистър Ангелкова допълни, че Националният туристически регистър определя т. нар. „отворена база данни“ до която и в момента всяко едно лице има достъп до необходимата информация.  \r\nИрина ИВАНОВА", "date": "2019.02.19", "title": "Министър Николина Ангелкова: В момента има над 18 800 места за настаняване в Националния туристически регистър, до 1 октомври е срокът за въвеждането на цялата база данни"}
{"url": "http://www.focus-news.net/news/2019/02/19/2625409/sport-adrian-andreev-se-klasira-za-vtoriya-krag-na-turnira-v-antaliya.html", "text": "Адриан Андреев се класира за втория кръг на на турнира по тенис в турския курортен град Анталия. В първия етап на надпреварата българинът победи представителя на домакините Сарп Агабигун от с 6:2, 6:2. Двубоят помежду им продължи 87 минути.  \r\nВъв втория кръг Андреев ще играе срещу победителя от мача между втория поставен в схемата Жорди Сампер-Монтана от Испания и Ерги Киркин от Турция.", "date": "2019.02.19", "title": "Спорт: Адриан Андреев се класира за втория кръг на турнира в Анталия"}
{"url": "http://www.focus-news.net/news/2019/02/19/2625397/pernik-kmetat-vyara-tserovska-i-narodni-predstaviteli-ot-gerb-se-prekloniha-pred-pametta-i-geroizma-na-vasil-levski.html", "text": "146-ата годишнина от гибелта на Апостола на българската свобода събра пред паметника на националния герой в Перник десетки граждани. Това съобщиха от пресцентъра на  ПП ГЕРБ . Кметът Вяра Церовска и нейният екип, народният представител д-р Александър Александров, областният управител Ирена Соколова, кметът на „Изток“ Емил Костадинов, общински съветници, членове и симпатизанти на ГЕРБ поднесоха венци и цветя в знак на признателност към святата личност на бележития българин. \r\nПерничани сведоха глави в едноминутно мълчание, за да почетат паметта на Апостола на свободата с ясната мисъл, че винаги ще го носят в сърцата си.", "date": "2019.02.19", "title": "Перник: Кметът Вяра Церовска и народни представители от ГЕРБ се преклониха пред паметта и героизма на Васил Левски"}
{"url": "http://www.focus-news.net/news/2019/02/19/2625401/vratsa-s-vazpomenanie-pred-pametnika-na-vasil-levski-v-grada-byaha-pocheteni-146-godini-ot-gibelta-na-apostola-na-svobodata.html", "text": "Враца се поклони пред Апостола на свободата. Това съобщиха от пресцентъра на  ПП ГЕРБ . На възпоменанието пред паметника на Васил Левски, в центъра на града присъства народният представител от парламентарната група на ГЕРБ от област Враца Станислав Попов.  \r\n„Скъпи съграждани, не бива да забравяме, че основните мечти на Васил Левски се сбъднаха – имаме свободна държава, независима църква и светско образование. От нас се изисква да знаем нашето минало, да го носим с гордост в сърцата си и да работим за доброто на страната ни. Ако го направим, то сигурен съм, че делото на този велик българин няма да е било напразно. Гордейте се, че сте българи всеки ден и почитайте паметта на нашите предци не само в деня на тяхната гибел или рождение. Само тогава ще бъдем достойни продължители на делото Апостола“, каза в словото си кметът Калин Каменов. \r\nНа отбелязването, по повод 146-та годишнина от гибелта на Апостола присъстваха още Негово Високопреосвещенство Врачански митрополит Григорий, областният управител Малина Николова, председателят на Общински съвет – Враца Румен Антов, общински съветници, директори на институции, ученици и граждани. \r\nВенци пред паметника на Апостола бяха поднесени от името на министъра на регионалното развитие и благоустройството инж. Петя Аврамова, евродепутата Владимир Уручев, народните представители Красен Кръстев и Станислав Попов и ПП ГЕРБ – Враца.", "date": "2019.02.19", "title": "Враца: С възпоменание пред паметника на Васил Левски в града бяха почетени 146 години от гибелта на Апостола на свободата"}
{"url": "http://www.focus-news.net/news/2019/02/19/2625406/sliven-gradat-se-pokloni-pred-apostola-na-svobodata.html", "text": "Десетки граждани, ученици и учители, представители на обществени организации, съветници участваха във възпоменателната церемония в Сливен по повод 146-годишнината от гибелта на Апостола на свободата. Това съобщиха от пресцентъра на  Областната администрация . \r\nЦеремонията по традиция се състоя пред паметника на Васил Левски (1837-1873 г.) на едноименния площад в града. Областният управител Чавдар Божурски, кметът на Общината Стефан Радев, председателят на общинския съвет Димитър Митев, депутати, ръководители на държавни ведомства или техни представители поднесоха венци и цветя в знак на признателност.  „В днешни дни често говорим за европейски ценности. Вглеждайки се в делата на Левски, тези европейски ценности са там, още в края на ХІХ век: ценности като човешки права, свободна инициатива, равенство пред закона. Можем да се гордеем, че Васил Левски, един от българския народ, ги е формулирал преди изобщо да се заговори за обединена Европа. Няма по-вдъхновяващ пример в днешната история за единство на думи, на дела, за един живот, целия пропит с любов към хората и България“, каза в словото си кметът Радев. \r\nВъзпоменателната церемония бе проведена с военни почести и с участието на Регионален клуб „Х. Димитър“. Организатори бяха Община Сливен, военно формирование 22220, Сливенската митрополия, Регионалния инспекторат на образованието, сдружение „Мати Болгария“, училища от града.", "date": "2019.02.19", "title": "Сливен: Градът се поклони пред  Апостола на свободата"}
{"url": "http://www.focus-news.net/news/2019/02/19/2625404/pernik-otbelyaza-146-godini-ot-obesvaneto-na-apostola-na-svobodata.html", "text": "Перник отбеляза 146 години от обесването на Апостола на Свободата. Това съобщиха от пресцентъра на  Община Перник . На днешната дата всички, изпълнени с неподправено чувство на патриотизъм, прекланят глава пред подвига на Апостола на свободата. Възпоменателната церемония в Перник започна с химна на Република България, след което събралите се граждани запазиха едноминутно мълчание в знак на признателност към националния ни герой. \r\nПо традиция по време на ритуала дадоха почетен караул членове на местното дружество „Традиция“. \r\nКметът на Община Перник Вяра Церовска и екипът ѝ също сведоха глава пред подвига на Апостола на свободата. Пред бюст-паметника му бяха рецитирани стихове от възпитаниците на 12-то ОУ „Васил Левски”.  \r\nЛевски е основна фигура в българското освободително движение. Организира Вътрешната революционна организация (ВРО) и Българския революционен централен комитет (БРЦК). Един от най-дейните българи в борбата за освобождение на България от турско робство. Неговите политически и държавнически виждания следват духа на най-доброто от европейските демократични принципи. \r\nПред паметта на Апостола се поклониха с едноминутно мълчание и народните представители от Пернишки регион, областният управител, общински съветници, кметът на кв. „Изток“ Емил Костадинов, политически партии, културни дейци и граждани. \r\nВенци и цветя на паметника на Левски бяха поднесени още от малките възпитаници на детските градини в Перник от учениците от ПГЕМП „Христо Ботев“, 5-то ОУ „П.Р. Славейков“ и ГПЧЕ „Симеон Радев“.", "date": "2019.02.19", "title": "Перник отбеляза 146 години от обесването на Апостола на Свободата"}
{"url": "http://www.focus-news.net/news/2019/02/19/2625412/afp-germaniya-i-frantsiya-sazdavat-strategiya-za-industrialni-evropeyski-shampioni.html", "text": "Германия и Франция се споразумяха за стратегия за създаване на европейски индустриални „шампиони\", като производството на електрически батерии е техният първи конкретен проект за сътрудничество, предава  AFP . \r\n„Това е важен ден, защото след месеци на работа ние се договорихме за дефинирането на индустриална стратегия за Европа, която ще бъде предложена на нашите европейски партньори\", заяви френският министър на икономиката Бруно Льо Мер в Берлин след разговори с немския си колега Петър Алтмайер.  \r\nДруги подробности за проекта към момента не се съобщават. Тереза Герова", "date": "2019.02.19", "title": "AFP: Германия и Франция създават стратегия за индустриални „европейски шампиони\""}
{"url": "http://www.focus-news.net/news/2019/02/19/2625410/veliko-tarnovo-dyakonskiyat-poyas-na-levski-i-dvata-pechata-na-brtsk-se-sahranyavat-v-regionalniya-istoricheski-muzey.html", "text": "Дяконският пояс на Левски и двата печата на БРЦК съхранява се съхраняват в музея във Велико Търново. Това съобщи за  Радио „Фокус“ – Велико Търново  д-р Светла Атанасова, уредник в Регионалния исторически музей във Велико Търново. Ценните предмети са експонирани в Музей „Възраждане и Учредително събрание“ – мястото, където през 1972 година Левски е разпитван след залавянето му в Къкринското ханче. В музейната експозиция е представена и снимка на Апостола с автограф от 1870 година. Тя е дарена на търновския поборник и участник в Ботевата чета Сава Пенев. „Това са едни от най-ценните ни експонати, които са гостували в много градове в България. Те са особено атрактивни за всички наши посетители, които идват в Музей „Възраждане и Учредително събрание“, допълни д-р Светла Атанасова. \r\nТя посочи, че посетители с интерес разглеждат и Музея „Затвор“, където е лежал Левски. Сградата е построена през 1854 година, непосредствено до сградата на турския конак. „Това е единственият ориенталски музей затвор, запазен у нас. Той съществувал до 1954 година като действащ затвор. През 2001 година е възобновена музейната експозиция като е реставрирана и възстановена възрожденската му част в автентичен вид. Точно в тази част, в една от килиите, е бил затворен и Левски. Тя е възстановена в този си вид, така както е изглеждала 1872 година“, посочи д-р Светла Атанасова. \r\nНадежда КРЪСТЕВА", "date": "2019.02.19", "title": "Велико Търново: Дяконският пояс на Левски и двата печата на БРЦК се съхраняват в Регионалния исторически музей"}
{"url": "http://www.focus-news.net/news/2019/02/19/2625407/pleven-s-panihida-i-ritual-po-polagane-na-ventsi-na-pametnika-na-vasil-levski-v-grada-byaha-otbelyazani-146-godini-ot-gibelta-na-apostola.html", "text": "С панихида и ритуал по полагане на венци на паметника на Васил Левски в града бяха отбелязани 146 години от гибелта на Апостола, предаде репортер на  Радио ,,Фокус\" . Панихида в памет на Апостола на свободата отслужиха плевенски свещеници. Слово произнесе кметът Георг Спартански. Ученичката от 11-и клас в Математическа гимназия ,,Гео Милев\" Павла Манова прочете есе, посветено на Левски. Венци и цветя бяха поднесени от името на Общински съвет, народни представители, политически партии и институции. \r\nВиолета КРЪСТЕВА", "date": "2019.02.19", "title": "Плевен: С панихида и ритуал по полагане на венци на паметника на Васил Левски в града бяха отбелязани 146 години от гибелта на Апостола"}
{"url": "http://www.focus-news.net/news/2019/02/19/2625415/sliven-55-godishen-yubiley-shte-praznuva-lekoatleticheskata-shtafeta-v-grada-po-sluchay-3-mart-denyat-na-osvobozhdenieto-na-balgariya.html", "text": "За пореден 55-и път сливенският ученически спорт ще излезе по градските улици, за да стартира лекоатлетическата щафета в чест на Националния празник на България. Това съобщиха от пресцентъра на  Община Сливен . \r\nИ тази година спортната проява ще се проведе в три възрастови групи. Това са момичета и момчета от 5-7 клас, юноши и девойки, 8-10 клас и 11-12 клас. Броят на участниците в отбора са 8, разделени по 4 момичета и момчета. Стартът на първата възрастова  група ще бъде даден в 11.00 ч. на 3 март 2019 г. на пл. „Хаджи Димитър“, пред входа на Съдебната палата. Трасето продължава по бул. „Цар Освободител“ и продължава надясно по бул. „Цар Симеон“,  по ул. „Генерал Скобелев“, в посока полицията, включване по ул. „Великокняжевска“, а финалът е пл. „Хаджи Димитър“. \r\nРегламентът за участие е изпратен до всички училища и е публикуван в  . \r\nНаграждаването на победителите ще се състои в 12.00 ч. на площада. \r\nОбщина Сливен е осигурила индивидуални награди за всеки един участник в училищен отбор, а за победителите от първо до трето място купи и спортни якета. \r\nОрганизатори са Община Сливен, Детски комплекс – Сливен и АСК по лека атлетика в Сливен.", "date": "2019.02.19", "title": "Сливен: 55-годишен юбилей ще празнува лекоатлетическата щафета в града по случай 3 март – Денят на Освобождението на България"}
{"url": "http://www.focus-news.net/news/2019/02/19/2625408/plovdiv-obshtinskata-organizatsiya-na-gerb-stamboliyski-otdade-pochit-na-vasil-levski.html", "text": "Представители на общинската организация на ГЕРБ - Стамболийски с ръководител Стоян Богданов, областният ръководител на ГЕРБ - Пловдив област и кмет на Община Стамболийски Георги Мараджиев, областният ръководител на МГЕРБ и председател на групата общински съветници на ГЕРБ Владимир Пильов, членове и симпатизанти и много граждани почетоха 146-ата годишнина от трагичната гибел на Апостола на свободата пред паметника на Левски в центъра на Стамболийски. Това съобщиха от пресцентъра на  ПП ГЕРБ . \r\n„Днес паднахме на колене пред светлата личност, която българският народ загуби преди 146 години. Не се е загубил обаче духа на Апостола и вярвам, че всеки един от нас, които се събрахме на площада пред паметника на Васил Левски днес, го е почувствал. Да, днес се поклонихме пред паметта на Дякона, но изпитахме и вълнение, заради личността, която години наред е лицето на България пред света! Благодаря на всички жители на общината, които също донесоха цветя за Апостола и съм убеден, че в сърцата на всички нас винаги ще има място за частица от сърцето на Васил Левски!\", каза в словото си областният координатор и кмет на Стамболийски Георги Мараджиев. След това представителите на ГЕРБ-Стамболийски и присъстващите на възпоменанието  поднесоха венци и цветя в памет на Апостола на свободата.", "date": "2019.02.19", "title": "Пловдив: Общинската организация на ГЕРБ - Стамболийски отдаде почит на Васил Левски"}
{"url": "http://www.focus-news.net/news/2019/02/19/2625418/plovdiv-predpriemachi-gerb-shte-provedat-regionalen-forum-zemedelie-i-ikonomika-tendentsii-i-predizvikatelstva-v-kompleks-starosel.html", "text": "На 21 февруари от 14.00 часа Предприемачи ГЕРБ ще проведат регионален форум „Земеделие и икономика. Тенденции и предизвикателства“ в комплекс Старосел в село Старосел. Това съобщиха от пресцентъра на  ПП ГЕРБ . На него ще присъстват представители на бизнеса от Стара Загора, Пловдив и общините от област Пловдив, кметове на ГЕРБ от област Пловдив. Форумът ще бъде открит от областния координатор на ГЕРБ - Пловдив област Георги Мараджиев и от председателя на Предприемачи ГЕРБ Валя Чилова. На събитието ще присъстват министърът на земеделието, храните и горите Румен Порожанов, който ще даде яснота по темата за общата селскостопанска политика след \r\n2020 година и зам.-министърът на икономиката Александър Манолев, който ще говори за новостите и тенденциите в икономиката.", "date": "2019.02.19", "title": "Пловдив: Предприемачи ГЕРБ ще проведат регионален форум „Земеделие и икономика.  Тенденции и предизвикателства“ в комплекс Старосел"}
{"url": "http://www.focus-news.net/news/2019/02/19/2625413/haskovo-v-grada-byaga-pocheteni-146-godini-ot-gibelta-na-vasil-levski.html", "text": "146 години от гибелта на Васил Левски бяха отбелязани в Хасково. Това съобщиха от пресцентъра на  Общината . Венци и цветя пред паметника на Апостола на Свободата поднесоха кметът Добри Беливанов, областният управител Станислав Дечев, военнослужещи граждани и деца. В ритуала участваха военнослужещи от хасковския гарнизон и Духовия оркестър към Община Хасково. Заупокойна молитва отслужиха свещеници от Хасково. Рецитал посветен на Васил Левски представиха учениците от едноименното училище.  \r\nВ словото си кметът Беливанов заяви: „Трябва да се гордеем, че имаме светиня надживяла превратностите на времето. Неговите думи и завети за братство, за свобода, за родолюбие, звучат всеки път когато отбелязваме рождението или смъртта на Васил Левски. Апостола посвети живота си на днешната свободна България. Думите му и днес са актуални, прелетели през времето и достигнали до съвремието за да ни учат и водят.\"", "date": "2019.02.19", "title": "Хасково: В града бяга почетени 146 години от гибелта на Васил Левски"}
{"url": "http://www.focus-news.net/news/2019/02/19/2625411/haskovo-obshtinski-savetnitsi-i-chlenove-na-gerb-haskovo-otdadoha-pochit-pred-deloto-na-apostola.html", "text": "Общинският лидер на ГЕРБ - Хасково Станислав Дечев, общински съветници и членове на ГЕРБ - Хасково поднесоха венци и цветя на признателност пред паметта на Апостола на българската свобода Васил Левски. Това съобщиха от пресцентъра на  ПП ГЕРБ . 146-ата годишнина от гибелта на Дякона беше почетена от стотици граждани на Хасково. Пред паметника на Васил Левски в двора на едноименното училище цветя поднесоха представители на държавни институции, община Хасково, представители на политически партии, патриотични организации и съюзи. Панихида в памет на Васил Левски отслужиха свещеници от православните храмове в града. Военните от формирование 52 740 бяха на почетен караул пред Апостола, а учениците от СУ “Васил Левски“ изнесоха рецитал по стихове на български поети, възпели ненадминатото дело на Васил Левски.", "date": "2019.02.19", "title": "Хасково: Общински съветници и членове на ГЕРБ - Хасково отдадоха почит пред делото на Апостола"}
{"url": "http://www.focus-news.net/news/2019/02/19/2625422/burgas-narodniyat-predstavitel-ot-gerb-galya-zhelyakova-obsadi-s-zhiteli-na-sredets-problemi-ot-zakonodatelni-promeni-i-sotsialen-harakter.html", "text": "Казуси, свързани със законодателни промени и от социален характер, бяха сред обсъжданите теми по време на приемния ден на народния представител от ГЕРБ Галя Желякова. Той се проведе в офиса на партията в Средец. Това съобщиха от пресцентъра на  ПП ГЕРБ . Бургаският депутат се срещна с председателя за областите Бургас и Ямбол на сдружение с нестопанска цел „Професии на дълга към отечеството и родината“ – Божидар Камалиев. Той постави въпроса за по-ранното пенсиониране и ощетяването в тази насока на бившите военни, които имат 10 години трудов стаж в системата. Галя Желязкова получи в писмен вид подробно описание на проблема, както и предложение за промяна в законовата наредба, действаща към настоящия момент. Тя коментира, че ще поиска още информация по казуса от Министерството на труда и социалната политика, както и точна статистика за засегнатите лица.  \r\nВ рамките на откритата приемна бургаският депутат се срещна с директора на „Дом за възрастни хора с умствена изостаналост“ Красимира Апостолова от с. Факия.  \r\n„Това е поредната ни дискусия в търсене на решение на проблем, който имат обитателите и ръководството на социалното заведение. Липсва подходящ автомобил, който да транспортира домуващите при пътувания до Средец или Бургас, най-често по здравословни причини. Заедно с кмета на общината Иван Жабов разглеждаме различни варианти как може това неудобство да бъде отстранено и сме се ангажирали с казуса“, сподели Желязкова.", "date": "2019.02.19", "title": "Бургас: Народният представител от ГЕРБ Галя Желякова обсъди с жители на Средец проблеми от законодателни промени и социален характер"}
{"url": "http://www.focus-news.net/news/2019/02/19/2625424/api-vazstanoveno-e-dvizhenieto-v-dvete-lenti-po-pat-i-1-mursalevo-blagoevgrad-v-rayona-na-kocherinovo-v-posoka-blagoevgrad.html", "text": "Възстановено е движението в двете ленти по път I-1 Мурсалево - Благоевград в района след кв. \"Левски\" на Кочериново в посока Благоевград. Това съобщиха от пресцентъра на  Агенция „Пътна инфраструктура“ .", "date": "2019.02.19", "title": "АПИ: Възстановено е движението в двете ленти по път I-1 Мурсалево - Благоевград в района на Кочериново в посока Благоевград"}
{"url": "http://www.focus-news.net/news/2019/02/19/2625417/prokuror-lidiya-manolova-45-litsa-sa-zadarzhani-pri-provedenata-spetsializirana-aktsiya-za-izdavane-na-falshivi-telk-resheniya-vav-varna-na-shest-ot-tyah-sa-povdignati-obvineniya.html", "text": "45 лица са задържани при проведената специализирана акция за издаване на фалшиви ТЕЛК решения във Варна. Това каза наблюдаващият прокурор Лидия Манолова относно досъдебно производство на Специализираната прокуратура срещу лекари от Варна, предаде репортер на  Агенция „Фокус“ . \r\n„След събрани множество материали установихме, че в област Варна и област Бургас и близо до тях места функционира организирана престъпна група. От материалите, които сме събрали можем да кажем, че групата се състои от 6 души, петима са лекари, а само едно лице не е“, обясни тя. „Лицето, което не е лекар, има брат лекар. Те са сирийски граждани със семейства и българско гражданство. Те са посредници, набират лица, които да получат експертно решение от ТЕЛК“, поясни тя.  \r\nПрокурорът обясни, че срещу заплащане от 1 500 - 2 000 лв. на посредниците напълно здрави са получавали облаги. След заплатената сума лицата са изпращани от посредниците при лекари, които са членове на ТЕЛК комисия. При прегледа пациентите казват секретна парола, чрез която самите лекари разбират, че това са изпратени лица от посредниците и така получават ТЕЛК-овите решения. „При проведената акция бяха задържани са 45 лица, 6 от тях са привлечени за наказателна отговорност, 31 са свидетели, ползватели на ТЕЛК решения и 15 от тях са разпитани от съдия от Специализирания наказателен съд.  \r\nДаяна ДЮЛГЕРОВА", "date": "2019.02.19", "title": "Прокурор Лидия Манолова: 45 лица са задържани при проведената специализирана акция за издаване на фалшиви ТЕЛК решения във Варна, на шест от тях са повдигнати обвинения"}
{"url": "http://www.focus-news.net/news/2019/02/19/2625419/vidinskiyat-mitropolit-daniil-da-izpalnim-tozi-posleden-zavet-na-yeromonah-ignatiy-koyto-kazva-che-vsichko-koeto-pravi-e-za-narodnata-polza.html", "text": "Да изпълним този последен завет на йеромонах Игнатий, който казва, че всичко, което прави, е за народната полза. С тези думи се обърна Видинският митрополит  Даниил към хората, които бяха дошли да почетат паметта на Васил Левски в катедралния храм „Свети Димитър“ във Видин, предаде репортер на  Радио „Фокус“ – Видин . На северната стена на храма, където е престола на закрилника на българския народ свети Йоан Рилски, грее образа на Васил Левски. На една голяма площ от стената е изрисувана сцената, когато при Йоан Рилски отиват войниците на цар Петър и носят дарове на монаха. Йоан Рилски посреща войниците пред пещерата и връща даровете от злато, приема само даровете с плодове. В образите на войниците са изобразени Васил Левски, Христо Ботев, Георги Раковски, Любен Каравелов и Тодор Александров. Според църковните документи такава е била волята на дарителите. Видинчани запалиха свещи и се помолиха за упокоение на паметта на Васил Левски, чийто образ е съхранил катедралният храм „Свети Димитър“. \r\nАнна ЛОЗАНОВА", "date": "2019.02.19", "title": "Видинският митрополит Даниил: Да изпълним този последен завет на йеромонах Игнатий, който казва, че всичко, което прави, е за народната полза"}
{"url": "http://www.focus-news.net/news/2019/02/19/2625416/gerb-varna-se-pokloni-pred-pametta-na-vasil-levski.html", "text": "С общоградско поклонение Варна отбеляза 146 години от гибелта на Васил Левски. Това съобщиха от пресцентъра на  ПП ГЕРБ . Пред паметника на Апостола на свободата в Морската градина се поклониха областният управител Стоян Пасев, кметът на Варна и областен координатор на ГЕРБ Иван Портних, народният представител от Парламентарната група на ГЕРБ Нели Петрова, председателят на Общинския съвет Тодор Балабанов и общински съветници от ГЕРБ, районните кметове, дипломати, представители на редица институции, граждани.  \r\nМладежи от организацията на ГЕРБ във Варна поднесоха цветя в знак на почит и признателност.  \r\nОбщоградското поклонение премина с военен ритуал, а Варненският и Великопреславски митрополит Йоан отслужи заупокойна молитва.  \r\nДесетки граждани отдадоха почит с едноминутно мълчание. Сред хората, дошли да се поклонят пред паметника на великия българин, имаше и много деца и младежи.", "date": "2019.02.19", "title": "ГЕРБ - Варна се поклони пред паметта на Васил Левски"}
{"url": "http://www.focus-news.net/news/2019/02/19/2625414/narodniyat-predstavitel-ot-gerb-evgeniya-angelova-podnese-tsvetya-pred-barelefa-na-vasil-levski-v-bryuksel.html", "text": "Народният представител от ГЕРБ Хасково Евгения Ангелова поднесе цветя пред барелефа на Апостола на Свободата в Консулската служба на посолството на Република България в Кралство Белгия. Това съобщиха от пресцентъра на  ПП ГЕРБ . Своята почит и синовно признание за великото дело на Васил Левски изразиха народни представители от България, които са част от българската делегация, участваща в Европейската парламентарна седмица в белгийската столица. Барелефът на Апостола на Свободата се намира пред консулската служба на Република България на Аvenue Hamoir 58 в Брюксел. Той е един от  20-те паметника на Васил Левски извън пределите на България. Най-старият паметник на Дякона в чужбина е направен през 1981 година в Куба, а един от последните е издигнат от българската общност в Чикаго през  2015г.", "date": "2019.02.19", "title": "Народният представител от ГЕРБ Евгения Ангелова поднесе цветя пред барелефа на Васил Левски в Брюксел"}
{"url": "http://www.focus-news.net/news/2019/02/19/2625428/pochina-bivshiyat-zamestnik-kmet-na-obshtina-stara-zagora-arh-ivan-georgiev.html", "text": "На 67-годишна възраст почина бившият заместник-кмет на Община Стара Загора арх. Иван Георгиев. Това съобщиха от пресцентъра на  Община Стара Загора .  \r\nТой е роден на 19 ноември 1951 г. в Стара Загора. От 1999 г. до 2007 г. той отговаряше за ресор „Строителство“ в двата мандата на тогавашния кмет д-р Евгений Желев. Преди това Иван Георгиев е бил и главен архитект на общината. Като проектант е автор на множество проекти и реализации на жилищни, обществени и промишлени сгради в града и страната. \r\nПоклонението пред тленните му останки ще се състои на 20 февруари 2019 г. от 11.00 часа във фоайето на залата на Общинския съвет в Стара Загора. \r\nРъководството и администрацията на Община Стара Загора изказват съболезнования на роднините и близките на арх. Иван Георгиев.", "date": "2019.02.19", "title": "Почина бившият заместник-кмет на Община Стара Загора арх. Иван Георгиев"}
{"url": "http://www.focus-news.net/news/2019/02/19/2625420/gerb-sliven-pochete-pametta-na-vasil-levski.html", "text": "Възпоменателната церемония по случай 146-ата годишнина от гибелта на един от най-великите синове на България - Васил Иванов Кунчев – Левски се проведе на едноименния площад в Сливен. Общински съветници от ПП ГЕРБ Сливен, представители на общинското ръководство и младежката организация, членове, и симпатизанти поднесоха цветя и се преклониха пред паметника на Апостола. Това съобщиха от пресцентъра на  ПП ГЕРБ . Цветя бяха поднесени и от името на депутата и областен координатор на ПП ГЕРБ-Сливен Десислава Танева. В общоградската възпоменателна церемония се включиха още кметът на Сливен Стефан Радев, председателят на Общински съвет Димитър Митев, директори и управители на държавни и регионални институции, ученици, много жители и гости на града. \r\nВ приветственото си слово кметът Стефан Радев заяви, че няма по-вдъхновяващ пример от Левски за единство на думи, дела, за един живот, пропит с любов към хората и България. „В днешни дни често говорим за европейски ценности. Вглеждайки се в делата на Левски, тези европейски ценности са там, още в края на ХІХ век. Ценности като човешки права, свободна инициатива, равенство пред закона. Можем да се гордеем, че Васил Левски, един от българския народ, ги е формулирал преди изобщо да се заговори за обединена Европа\", каза кметът Стефан Радев. \r\nОрганизатори на церемонията са Община Сливен, Военно формирование 22220, Сливенска митрополия, Регионално управление на образованието, Общински комитет „Васил Левски“, Сдружение „Мати Болгария”, Основно училище „Д-р Иван Селимински“, Профилирана природо-математическа гимназия „Добри Чинтулов”, Професионална гимназия по икономика „Проф. д-р Димитър Табаков”, Професионална гимназия по електротехника и електроника „Мария Кюри“ и Основно училище „Панайот Хитов“.", "date": "2019.02.19", "title": "ГЕРБ-Сливен почете паметта на Васил Левски"}
{"url": "http://www.focus-news.net/news/2019/02/19/2625421/pleven-regionalniyat-istoricheski-muzey-podgotvya-izlozhba-posvetena-na-godishnina-ot-osnovavaneto-na-parviya-taen-revolyutsionen-komitet-ot-vasil-levski.html", "text": "Регионалният исторически музей подготвя изложба, посветена на годишнина от основаването на първия таен революционен комитет от Васил Левски, предаде кореспондент на  Радио \"Фокус\" . Изложбата се осъществява със съдействието на Община Плевен и ще включва експонати от музеи от цялата страна, свързани с делото на Апостола. В музея е разположена зала Първи таен революционен комитет, основан от Васил Левски в Плевен, 06.05.1869 г. Изложбата ще бъде представена в края на месец април. По този повод се организира и кръгла маса, която ще даде среща на изследователи на делото на Левски. Научният форум ще се проведе под ръководството на проф. д-р Пламен Митев от Софийския университет \"Св. Климент Охридски\".  \r\nВиолета КРЪСТЕВА", "date": "2019.02.19", "title": "Плевен: Регионалният исторически музей подготвя изложба, посветена на годишнина от основаването на първия таен революционен комитет от Васил Левски"}
{"url": "http://www.focus-news.net/news/2019/02/19/2625423/kathimerini-kongresat-na-sasht-iska-zabrana-za-dostavka-na-f-35-za-turtsiya.html", "text": "Съвместна комисия на двете камари на Конгреса на САЩ призова за временна забрана за доставка на изтребители F-35 в Турция, която да остане в сила до 1 ноември, съобщава електронното издание на гръцкия вестник  Kathimerini . \r\nАмериканските законодатели се опитват да блокират доставката на изтребителите с цел да окажат натиск на Турция да се откаже от плановете за закупуване на руската зенитно-ракетна система С-400.  \r\nПризивът за забрана бе представен по време на гласуване на бюджета за 2019 г., в което комисията заяви, че няма да одобри финансиране за транспортирането на изтребителите до Турция, докато Пентагонът не представи на Конгреса доклад, в който да изложи плановете си за действие, в случай че Анкара не се откаже от С-400.  \r\nРазвитието идва в резултат на интензивно лобиране от страна на Гръцко-американския съвет за лидерство (HALC), както и на Арменския национален комитет на Америка (ANCA). И двете организации се противопоставят остро на закупуването на F-35 от Турция. \r\nРешението на съвместната комисия  трябва да получи одобрението на Камарата на представителите и на Сената, подчертават от редакцията.  . Тереза Герова", "date": "2019.02.19", "title": "Kathimerini: Конгресът на САЩ иска забрана за доставка на F-35 за Турция"}
{"url": "http://www.focus-news.net/news/2019/02/19/2625429/ministar-nikolina-angelkova-globata-za-nevavezhdane-na-danni-v-esti-e-ot-1000-lv-do-3-000-lv-pri-povtorno-narushenie-stava-dvoyna-a-pri-treto-sledva-zalichavane-na-firmata.html", "text": "Глобата за невъвеждане на данни в ЕСТИ е от 1000 лв. до 3 000 лв., при повторно нарушение става двойна, а при трето следва заличаване на фирмата. Това каза министърът на туризма Николина Ангелкова по време на представянето на Единната система за туристическа информация (ЕСТИ), предаде репортер на  Агенция „Фокус“ . „За да може все пак да не разчитаме само на добрата воля, бидейки контролен орган, сме въвели изключително строги санкции за невъвеждане на данни в системата. Глобата е от 1000 лв. до 3 000 лв., при повторно нарушение става двойна, а при трето следва заличаване на фирмата“, заяви Ангелкова. \r\nПо думите ѝ за да може системата да функционира правилно и да бъда полезна на всички, тя трябва да съдържа наличната база данни в пълен размер. „Именно за това всички отговорници в системата, които трябва да въвеждат тези данни, са длъжни да спазват поетия ангажимент. Системата е плод на труда на правителството, общините и бизнеса“, каза още тя. \"Днес отстранихме 40 туроператора. Това доказва, че сме безкомпромисни по отношение на туристическия бизнес\", заяви министърът.  \r\nИрина ИВАНОВА", "date": "2019.02.19", "title": "Министър Николина Ангелкова: Глобата за невъвеждане на данни в ЕСТИ е от 1000 лв. до 3 000 лв., при повторно нарушение става двойна, а при трето следва заличаване на фирмата"}
{"url": "http://www.focus-news.net/news/2019/02/19/2625432/ombudsmanat-maya-manolova-se-sreshtna-v-dobrich-s-rabotnitsi-ot-manganovata-mina-obrochishte.html", "text": "Омбудсманът Мая Манолова се срещна и разговаря с работници от мангановата мина „Оброчище“. Срещата се състоя в Малката зала на Община град Добрич, предаде кореспондентът на  Радио „Фокус” – Варна . Група от двадесетина работници търпеливо очакваха срещата, която започна с поднасяне на букет от червени рози в знак на благодарност за проявеното внимание и за защитата, която Мая Манолова на практика осъществява на правата на работниците. В началото Манолова отправи запитване към присъстващите дали желаят представители на медиите да бъдат на срещата. Работниците не се възпротивиха, дори настояха за присъствие на журналисти, за да бъде разгласена истината. Димитър Иванов представи накратко позицията на миньорите пред омбудсмана. По думите му работниците се водят в платен годишен отпуск за сметка на работодателя. Според него това е така от месец юни миналата година. Дължат се заплати от тогава до януари тази година. Ваучери трябва да се получават за октомври и декември 2018 г. Той добави, че към момента е намален обемът на работа в мината, единствено се изпомпва вода, за да се поддържат галериите. „Но нищо не се прави, защото няма пари нито за материали, нито да се поддържа персонал“, подчерта Димитър Иванов. Той добави, че осигуровките на работниците са платени до декември месец миналата година.  \r\n„В крайна сметка, ако работодателят фалира, това, което може да бъде спасено, са шест заплати, всяка една не по-висока от 1400 лв. Това е от фонда за гарантиране на вземания. Трябва да се сезира инспекцията по труда и тя да започне процедура по несъстоятелност на дружеството. И когато мине първото решение, че се започва производство, фондът ще плати на работниците шест заплати, заради несъстоятелност на работодателя“, заяви омбудсманът Мая Манолова. Тя посочи, че за нея е важно какво е желанието на работниците.  \r\nДимитър Иванов каза още, че той и неговите колеги искат да си получат заработените заплати и да продължат да работят, за да има поминък за семействата им. Според тях ако концесионерът не се справя, най-добре е той да бъде сменен и на негово място да дойде друг.  \r\nМая Манолова добави, че процедурата по несъстоятелно ще има необратими последици за концесията и може би за съществуването на мината. Според омбудсмана има и добра новина, че повечето миньори са успели да се пенсионират, благодарение на направените промени. За друга част от хората обаче миньорството остава препитание.  \r\nЖулиета НИКОЛОВА", "date": "2019.02.19", "title": "Омбудсманът Мая Манолова се срещна в Добрич с работници от мангановата мина „Оброчище“"}
{"url": "http://www.focus-news.net/news/2019/02/19/2625426/gerb-vidin-pochete-pametta-na-apostola-na-svobodata.html", "text": "Народният представител от ГЕРБ Владимир Тошев участва във възпоменателната церемония, с която във Видин бе отбелязана 146-годишнината от гибелта на Васил Левски. Това съобщиха от пресцентъра на  ПП ГЕРБ . По традиция паметта на Апостола на свободата бе почетена с панихида в Катедралния храм „Св. Димитър”. В най-големия видински храм има уникален стенопис с образа на Васил Левски и други възрожденци. Стенописът е от 1926 година и представлява сцена от времето на Цар Петър. Според църковните архиви воля на дарителите била в храма да бъдат изографисани националните ни герои.  \r\nЗаупокойната молитва бе последвана от литийно шествие до паметника на Васил Левски, където се състоя тържествено поклонение. Народният представител Владимир Тошев, членове на младежката организация на ГЕРБ – Видин и общинското ръководство на партията поднесоха венци и цветя пред бюст-паметника на Апостола. На събитието присъстваха кметът на община Видин Огнян Ценков, областният управител Албена Георгиева, общински съветници, ръководители на културни институции, ученици от видинските училища и детски градини, общественици и граждани.  \r\nКметът на Видин Огнян Ценков връчи награда на тазгодишния победител в традиционното състезание \"Лъвски скок\" - Димитър Димитров, ученик в ГПЧЕ \"Йордан Радичков\". Възпитаниците от подготвителната група на филиал \"Васил Левски\" към ДГ \"Детелина\" изнесоха рецитал, посветен на живота и делото на най-великия българин. \r\n“Заветите на Левски преминават през времето и изненадват със своята правдивост и сила и нас, съвременните хора. Те са учебник по родолюбие, морална устойчивост, висока нравственост и вяра в човешкия дух. Тук сме, за да се преклоним пред този велик българин, запазвайки и гордеейки се със своята национална идентичност в общия европейски дом. \"Времето е в нас и ние сме във времето\", изрича Васил Левски, а неговият образ остава непокътнат. Поклон пред светлата му памет!“, каза в словото си кметът на Видин Огнян Ценков.", "date": "2019.02.19", "title": "ГЕРБ – Видин почете паметта на Апостола на свободата"}
{"url": "http://www.focus-news.net/news/2019/02/19/2625433/tehran-times-pakistanets-e-izvarshil-samoubiystveniya-atentat-sreshtu-revolyutsionnata-gvardiya-na-iran.html", "text": "Самоубийствената атака, извършена преди няколко дни срещу членове на Ислямския революционен гвардейски корпус на Иран, е дело на гражданин на Пакистан. Това обяви бригаден генерал Мохамад Пакпур, коментирайки нападението в граничната провинция Систан-Белуджистан, съобщава иранското англоезично издание  Tehran Times . \r\n„Двама от членовете на терористичния екип са пакистанци, самоубийственият атентатор е лице на име Хафиз Мохамед Али от Пакистан\", поясни Пакпур, като същевременно допълни, че двама от предполагаемите терористи са арестувани. Трети е на свобода.  \r\nПри самоубийствената атака срещу автобус на Иранската Революционна гвардия загинаха 27 войници, връщащи се от мисия на границата. \r\n„При тази терористична атака бяха убити 27 смели ирански бойци, а 13 бяха ранени,“ се посочва в изявлението на Революционната гвардия, обвинявайки „световното господство и ционистките разузнавателни служби“ в подкрепа на нападателите. Тереза Герова", "date": "2019.02.19", "title": "Tehran Times: Пакистанец е извършил самоубийствения атентат срещу Революционната гвардия на Иран"}
{"url": "http://www.focus-news.net/news/2019/02/19/2625425/bsp-nyama-da-se-varne-v-parlamenta-upravlyavashtite-shte-osiguryat-kvoruma-obzor.html", "text": "Коалиционните партньори ГЕРБ и „Обединени патриоти“ обсъдиха кворума в Народното събрание. Срещата идва след решението на БСП да напусне парламента. На заседание на Националния съвет на левицата на 17 февруари стана ясно, че условията за връщане в пленарна зала са: отпадане на последните изменения в Изборния кодекс и пристъпване към изпълнение на законовото изискване за избор на нова Централна избирателна комисия. Ден по-късно от ГЕРБ обявиха, че ще върнат преференциите и ще бъде избран нов състав на комисията. Въпреки това решението БСП да не влиза в Народното събрание остава. След среща на Изпълнителната комисия на ГЕРБ за изборните промени премиерът и лидер на партията Бойко Борисов обяви, че е поканил на среща коалиционните партньори от „Обединени патриоти“.  \r\nСлед Коалиционния съвет председателят на ПГ на „Обединени патриоти“ и лидер на „Атака“ Волен Сидеров обяви, че управляващата коалиция ще докаже, че парламентаризмът няма алтернатива и да отсъстваш не е решение. „Ще покажем, че сме управляваща коалиция, която ще изпълни управленския мандат, независимо от изборната година, в която влязохме“, подчерта той. По думите му след като БСП отказват да присъстват на заседанията, може би някои важни теми ще се придвижват по-бързо, защото опозицията често умишлено предизвиква забавяне. Волен Сидеров прогнозира делови период за парламента в следващите седмици и месеци. Лидерът на ВМРО Красимир Каракачанов коментира: „Обсъдихме това да не разчитаме на БСП, които играят на варианта „иди ми, дойди ми“ и смятат, че през парламентаризма може да си правят предизборната кампания“. Той уточни, че на срещата е обсъдено съгласуването на законодателните програми, както и стягане на дисциплината. Каракачанов изтъкна, че въпреки различията по определени законопроекти, ангажиментите за формиране на мнозинство и подкрепа на правителството до края на мандата ще се изпълняват. Председателят на ПГ на ГЕРБ и зам.-председател на партията Цветан Цветанов беше категоричен, че предложението за връщане на преференциите е в обществен интерес, а не за задоволяване на капризите на БСП. Той обърна внимание, че управляващото мнозинство е достатъчно отговорно в парламентарната си дейност. По думите му осигуряването на кворум обаче ще доведе до ограничаване на работата на депутатите на форуми извън страната. Цветанов определи като несъстоятелна тезата, че ГЕРБ е в съглашателство с ДПС. „Хубаво е, че ГЕРБ няма такъв авторитарен лидер, какъвто е Корнелия Нинова. Имаме демократичен лидер“, коментира той и обясни, че Корнелия Нинова стяга политическата дисциплина в левицата с авторитарен начин на поведение. Цветан Цветанов заяви, че смяната на ЦИК е жизненоважна за БСП, за да могат да сменят хората в комисията, които не са на Нинова. Той поясни, че ГЕРБ ще използва досегашните си представители в ЦИК, като не е проблем да номинира тези, които са си вършили работата. Цветанов коментира, че ГЕРБ прави отстъпка за преференциите и за ЦИК, а оттам нататък какво ще предложи БСП, си е решение на опозицията. От НФСБ обявиха, че независимо как малката коалиция ще се яви на евроизборите, ангажиментите към ГЕРБ трябва да се изпълняват. Зам.-председателят на НФСБ Борис Ячев посочи, че трябва да се обърне внимание не само на дисциплината в парламента, но и на динамиката в реализирането на приоритетите в управленската програма. \r\nПо-късно от БСП обявиха, че няма да влизат в парламента до вземане на ново политическо решение. Левицата тръгва по страната, за да решава проблемите на гражданите. Зам.-председателят на ПГ на БСП Крум Зарков коментира: „Рестарт на политическия процес минава през избори, да дойде мнозинство, което разбира какво значи парламентаризъм и Конституция“. Той попита що за парламентаризъм е премиерът да решава как да се държи парламентарната група. „Що за парламентаризъм е този, в който се правят промени на промените, преди тези промени да са влезли в сила“, допълни Зарков. От БСП обясниха, че отчитат промяната в позицията на ГЕРБ за преференциите и ЦИК, но е трябвало да изчакат президентското вето. Според опозицията е очевидно, че управляващата коалиция е нестабилна. \r\nБиляна ИВАНОВА", "date": "2019.02.19", "title": "БСП няма да се върне в парламента, управляващите ще осигурят кворума (ОБЗОР)"}
{"url": "http://www.focus-news.net/news/2019/02/19/2625427/danka-georgieva-obshtinski-komitet-vasil-levski-burgas-osven-za-sashtestvuvaneto-na-edna-svobodna-balgarska-darzhava-vasil-levski-se-e-boril-i-za-obshtochoveshkata-svoboda.html", "text": "Освен за Освобождението на България и за съществуването на една свободна българска държава, Васил Левски се е борил и за общочовешката свобода. Това каза за  Радио „Фокус“-Бургас  Данка Георгиева, председател на Общински комитет „Васил Левски” - Бургас и директор на Държавен архив-Бургас, по повод 146-ата годишнина от обесването на Апостола. На въпроса как днес младите хора виждат идеалите на Васил Левски, Георгиева отговори, че не би желала да „залита“ в посоката, че Дяконът не е познат на младото поколение. „Точно обратното и може би тази вечер присъствието на младите хора на събитията, посветени на годишнината от смъртта на Левски, ще ни покаже какво мислят те и как приемат заветите на Дякона. В петък ще има пленер, в който около 25 ученици ще покажат как изразяват Левски с други средства“, посочи Данка Георгиева.  \r\n„Преди известно време, когато провеждахме конкурс за есе, свързано с Васил Левски, голямо впечатление ми направи една ученичка, която написа, че съжалява, че Левски не е оставил преки наследници, които да бъдат пример за новите поколения“, допълни Георгиева. По думите й Левски е символът на българската душа, на българския народ и той олицетворява свободно мислещия българин. \r\nДеница ДИМИТРОВА", "date": "2019.02.19", "title": "Данка Георгиева, Общински комитет „Васил Левски” - Бургас: Освен за съществуването на една свободна българска държава, Васил Левски се е борил и за общочовешката свобода"}
{"url": "http://www.focus-news.net/news/2019/02/19/2625431/prokuror-lidiya-manolova-6-litsa-sa-privlecheni-kato-obvinyaemi-za-zloupotrebi-s-telk-resheniya-vav-varna-u-tyah-sa-namereni-blizo-16-mln-lv.html", "text": "6 лица са привлечени като обвиняеми за злоупотреби с ТЕЛК решения във Варна, у тях са намерени близо 1,6 млн. лв. Това каза по време на брифинг наблюдаващият прокурор Лидия Манолова по досъдебно производство на Специализираната прокуратура срещу лекари от Варна, предаде репортер на  Агенция „Фокус“ . „На 17 и 18 февруари са направени 45 претърсвания и обиски. В двама от лекарите бяха намерени суми около 20 хил. лв. В банкови касети, на един от обвиняемите - близо 1,4 млн. лв., в другата касета - 270 хил. лв. Иззети са много експертни решения, които предстоят да бъдат анализирани“, поясни тя. Прокурор Манолова подчерта, че доказателствата предстоят да бъдат прецизирани, за да се установи дали и други лица ще бъдат привлечени като обвиняеми. „Всички са задържани за срок от 72 часа, утре предстои да бъде внесено искане за вземане на мярка за неотклонение „задържане под стража“ на всеки от тях“, допълни тя. \r\nДаяна ДЮЛГЕРОВА", "date": "2019.02.19", "title": "Прокурор Лидия Манолова: 6 лица са привлечени като обвиняеми за злоупотреби с ТЕЛК решения във Варна, у тях са намерени близо 1,6 млн. лв."}
{"url": "http://www.focus-news.net/news/2019/02/19/2625436/evrodeputatat-momchil-nekov-zemedelskata-komisiya-v-ep-glasuva-2020-da-prekrati-smyanata-na-strelkite-dovolen-sam-che-uspyah-da-nalozha-balgarskata-pozitsiya.html", "text": "Земеделската комисия в ЕП гласува 2020 да прекрати смяната на стрелките. Това беше позицията, около която се обединиха почти всички български участници в експертна среща, домакинствана от Момчил Неков, съобщиха от  пресофиса на евродепутата . \r\nПрез 2020 да спрем да сменяме стрелките на часовници от астрономическо на лятно време, гласува днес Комисията по земеделие на ЕП.  \r\nДопитване до eвропейските граждани проведено миналата година показа, че мнозинството европейци искат тази практика да спре. В България също имаше анкета, която макар и лошо проведена, показа, че повечето българи също искат да прекрати тази смяна. “Доволен съм, че успях да наложа българската позиция в Комисията по земеделие. Има редица сектори и сфери на живота, където смяната на времето води до умора, намалена производителност и крие рискове за редица групи граждани. Сектор Селско стопанство също ще бъде пряко засегнат. По оценки на експерти животновъди, годишно в продължение на около 6 седмици, лактацията на овцете намалява, а това води до намалена продукция.“ Това коментира Момчил Неков във връзка с приетото становище, на което той беше докладчик за социалистите в земеделската комисия на ЕП. \r\nПрез септември 2018 г. Европейската комисия предложи ЕС да сложи край на смяната на времето още през март 2019 г. Имайки предвид обаче процедурата по вземане на решение в ЕС и необходимостта на сектори като например Транспорт и въздухоплаване, този срок ще предизвика сътресение и проблеми. Поради тази причина евродепутатите смятат, че най-реалистично и гладко би било край на смяната да стане през 2020 г. Предложението за директива дава възможност на държавите членки все пак да сменят зоната си, ако преценят, че изборът им създава неудобство. Това трябва да се прави с предизвестие към ЕК. \r\n“Държавите-членки запазват суверенното си право да изберат в коя часова зона да бъдат. Трябва да се вземат предвид всички последствия за икономиката и търговските отношения при един такъв избор” коментира още българският евродепутат Момчил Неков.  \r\nБългарските учени споделят, че часовата зона, в която се намира сега България - 2 часа преди Гринуичко време, са естествената часова зона за страната ни и трябва да останем в нея. \r\nВ гласуваното днес становище бяха гласувани и текстове с препоръка държавите да проведат проучване кое би било най- подходящото за самите тях време, както и да хармонизират помежду си, за да се избегнат нелогични времеви зони и нарушения на единния пазар.", "date": "2019.02.19", "title": "Евродепутатът Момчил Неков: Земеделската комисия в ЕП гласува 2020 да прекрати смяната на стрелките, доволен съм, че успях да наложа българската позиция"}
{"url": "http://www.focus-news.net/news/2019/02/19/2625435/veliko-tarnovo-sas-150-000-leva-remontirat-aleyata-koyato-svarzva-svishtov-s-mestnostta-pametnitsite.html", "text": "Със 150 000 лева ремонтират алеята, която свързва Свищов с местността „Паметниците“. Парите бяха отпуснати от Министерски съвет, след настояване от страна на местната администрация, каза за  Радио „Фокус“ – Велико Търново  кметът Генчо Генчев. Със средствата ще бъде преасфалтирана отсечката от млекоцентралата в града до емблематичния парк. „Това е една алея, която се нуждаеше от реконструкция и ремонт. В рамките на няколко месеца алеята ще бъде реабилитирана и преасфалтирана, за да осигурим добро  и безопасно преминаване на всички, които ползват алеята за разходка, за отдих, за велотуризъм и т.н.“, допълни градоначалникът. „Фокус“ припомня, че от 1969 година местността е обявена за исторически резерват. През миналата година там бе извършен основен ремонт на алеите и парковите съоръжения и сега само пътят до „Паметниците“ е в лошо състояние. Средствата, които бяха поискани  за реконструкция и ремонт на плочки, тротоари, липсващи табели, ремонт и консервация на част от историческите паметници, бяха в размер на 41 000 лева. \r\nЛуиза ТРАНЧЕВА", "date": "2019.02.19", "title": "Велико Търново Със 150 000 лева ремонтират алеята, която свързва Свищов с местността „Паметниците“"}
{"url": "http://www.focus-news.net/news/2019/02/19/2625437/dobrich-v-okrazhniya-sad-sa-postapili-dve-molbi-za-otkrivane-na-proizvodstvo-po-nesastoyatelnost-na-evromangan-ead.html", "text": "В Окръжен съд – Добрич са постъпили две молби за откриване на производство по несъстоятелност на „Евроманган“ ЕАД – село Църква, Община Балчик, съобщиха от пресцентъра на  съда . Исковите молби са внесени от Изпълнителна агенция „Главна инспекция по труда“ – София и „Енерго Про Продажби“ АД – Варна заради неизплатени трудови възнаграждения на работници и непогасени задължения за доставка на електроенергия. „Енерго Про Продажби”АД твърди, че към момента на подаване на молбата ответникът има непогасени задължения в общ размер на 64 986.38 лева. Доставчикът на електроенергия иска Окръжният съд да постанови решение, с което да открие производство по несъстоятелност на „Евроманган”ЕАД поради неплатежоспособност и свръхзадълженост.  \r\nВ молбата на Изпълнителна агенция „Главна инспекция по труда“ се посочва, че дружеството в качеството му на работодател не е изплатило трудовите възнаграждения към най-малко една трета от работниците и служителите му за повече от два месеца. На това основание се иска да бъде установена неплатежоспособността на „Евроманган“ и да се открие производство по несъстоятелност. Окръжният съд назначи съдебно-счетоводни експертизи, които трябва да изяснят има ли проверяваното дружество финансови затруднения, какъв характер имат те – временен, траен или необратим и в състояние ли е бил ответникът да покрива краткосрочните си задължения за проверяваните периоди. Първото заседание по делото, заведено от Изпълнителна агенция „Главна инспекция по труда“, е насрочено за 22 февруари, от 10.30 часа. Заседанието по другото дело е на 19 март, от 10.00 часа.", "date": "2019.02.19", "title": "Добрич: В Окръжния съд са постъпили две молби за откриване на производство по несъстоятелност на „Евроманган“ ЕАД"}
{"url": "http://www.focus-news.net/news/2019/02/19/2625439/varna-lek-avtomobil-e-izgoryal-v-grada-nyama-postradali.html", "text": "Лек автомобил е изгорял напълно тази нощ във Варна. Това съобщиха от пресцентъра на  Областната дирекция на МВР . Сигнал за инцидента е постъпил на тел. 112 около 03.00 часа. Лекият автомобил се е намирал на паркинг пред жилищен блок в квартал „Владислав Варненчик“. Няма пострадали хора. Причината за инцидента се изяснява. Унищожен е целият автомобил. От огъня са засегнати още три автомобила, които са се намирали в близост.  \r\n6 са регистрираните пожари без преки материални щети през изминалото денонощие – в сухи треви и храсти, в отпадъци.", "date": "2019.02.19", "title": "Варна: Лек автомобил е изгорял в града, няма пострадали"}
{"url": "http://www.focus-news.net/news/2019/02/19/2625430/ivanka-deleva-regionalen-istoricheski-muzey-burgas-vasil-levski-e-umeel-da-spechelva-sartsata-na-slushatelite-si.html", "text": "Васил Левски е умеел да спечелва сърцата на слушателите си. Това каза за  Радио „Фокус“ – Бургас  Иванка Делева, историк в Регионалния исторически музей в Бургас. Тя заяви, че това негово качество, добито в годините преди да се заеме с вътрешната революционна организация, е помогнало много. „Много е важно, че той е бил роден в една истинска възрожденска среда – в един град, където са били много силно затъпени българските семейни ценности. Семейството му е било такова. Майка му е била изключително благороден човек. Много мъжествено се е справяла след смъртта на баща му с цялото предизвикателство, което представлява отглеждането на деца и поддържането на дома“, разказа Делева и добави, че друго негово достойнство е било опознаването на хората и по този начин умението да предвижда последващите им действия. \r\n„Освен това, закалката, която е добил, минавайки през четничеството при Панайот Хитов в Първата българска легия и учителстването, също са спомогнали за това. Опознавайки навиците на хората, той е умеел да върви по правилния път“, допълни още историкът. По думите ѝ, говорейки за Апостола, трябва да отчитаме това, че той не е бил като обикновените хора. „В онова време те са имали нужда от едно такова олицетворение на свободата, в което се превръща той. Когато се чувстваме изгубени по житейския си път, трябва да си спомним за него, за да разберем по какъв начин да продължим, за да изберем достойния път“, каза още Делева. \r\nМария ПОПЧЕВА", "date": "2019.02.19", "title": "Иванка Делева, Регионален исторически музей – Бургас: Васил Левски е умеел да спечелва сърцата на слушателите си"}
{"url": "http://www.focus-news.net/news/2019/02/19/2625434/prof-plamen-pavlov-prichinata-obesvaneto-na-apostola-na-svobodata-da-e-na-18-fevruari-a-da-se-otbelyazva-na-sledvashtiya-den-se-dalzhi-na-nevyarno-izchislenie.html", "text": "Причината обесването на Апостола на свободата да е на 18 февруари, а да се отбелязва на следващия ден - на 19 февруари, се дължи на някакво невярно изчисление, което става в края на 40-те и началото на 50-те години. Това каза историкът проф. Пламен Павлов в интервю за   Агенция „Фокус“  във връзка със 146 години от обесването на Васил Левски. „До този момент, до началото на 50-те години, винаги паметта на Левски е отбелязвана на 6 февруари и съответно на 18-и (по нов стил), защото за 19-и век датите се пресмятат не с 13, а с 12 дни“, заяви проф. Павлов. Той отбеляза, че тази грешка е допусната някъде първите години на „народната власт“. „Там, вероятно, някой е сбъркал и има даже запазени заповеди на военната академия и на народното училище, където до началото на 50-те години датата е 18-и февруари“, посочи историкът.  \r\n„Ние историците сме категорични. Искам специално да подчертая, че моят колега Петко Петков от Великотърновския университет „Св. Св. Кирил и Методий“ води битка за тази дата, както и проф. Пламен Митов, както и комитетите на Васил Левски и фондацията, в която аз имам честта да съм председател. В крайна сметка, след като имаме вярната дата по-добре, даже да не кажа задължително, е да преместим от сега почитта към Левски на вярната дата“, каза още той.  \r\nИрина ИВАНОВА Пълния текст на интервюто четете в „Мнение”", "date": "2019.02.19", "title": "Проф. Пламен Павлов: Причината обесването на Апостола на свободата да е на 18 февруари, а да се отбелязва на следващия ден се дължи на невярно изчисление"}
{"url": "http://www.focus-news.net/news/2019/02/19/2625441/predsedatelyat-na-ns-tsveta-karayancheva-obsadi-s-ruskiya-deputat-andrey-klimov-vazmozhnostite-za-zadalbochavane-na-parlamentarnoto-satrudnichestvo-mezhdu-balgariya-i-ruskata-federatsiya.html", "text": "Председателят на Народното събрание Цвета Караянчева обсъди с Андрей Климов – член на Съвета на Федерацията на Федералното събрание на Руската федерация, възможностите за задълбочаване на парламентарното сътрудничество между България и Руската федерация. Това съобщиха от пресцентъра на  Народното събрание . Съпредседателят на Групата за приятелство България – Русия Красимир Велчев също участва в разговора.  \r\nПредседателят на Народното събрание отбеляза, че отношенията между България и Русия се основават на дългогодишни исторически традиции, културна близост и приятелски връзки между двата народа. Българските народни представители отдават огромно значение на развитието на двустранния парламентарен диалог. Цвета Караянчева посочи, че навършването на 140 години от установяването на дипломатически отношения между България и Русия е важно събитие, което ще бъде отбелязано. Тя информира госта за честванията, посветени на 140 години от Учредителното събрание и приемането на Търновската конституция.  \r\nПредседателят на българския парламент декларира, че Народното събрание е готово да продължи да работи за утвърждаване и разширяване на парламентарното сътрудничество между България и Русия. Цвета Караянчева подчерта, че възможности за задълбочаване на сътрудничеството има в областите на икономиката, образованието и културата. Важно е да положим усилия за развитие на отношенията в областите на енергетиката и туризма, добави председателят на Народното събрание. Цвета Караянчева посочи, че българското Черноморие е желана дестинация от руските туристи и че страната ни полага усилия да стане предпочитано място за почивка през всички сезони на годината.  \r\nДепутатът от Съвета на Федерацията на Федералното събрание на Руската федерация Андрей Климов отбеляза традиционно добрите отношения между България и Русия. Той изрази увереност, че парламентаристите от двете страни могат да си сътрудничат в редица области от взаимен интерес и подчерта, че групите за приятелство могат да играят голяма роля за активизиране на парламентарния диалог.", "date": "2019.02.19", "title": "Председателят на НС Цвета Караянчева обсъди с руския депутат Андрей Климов възможностите за задълбочаване на парламентарното сътрудничество между България и Руската федерация"}
{"url": "http://www.focus-news.net/news/2019/02/19/2625440/ministerstvoto-na-energetikata-e-prekratilo-deystvieto-na-dogovora-za-predostavyane-na-kontsesiya-za-mina-obrochishte-prez-mesets-fevruari-tazi-godina.html", "text": "Последната проверка от Министерството на енергетиката на мина „Оброчище” е извършена на 15 май 2018 г. Това съобщиха от пресцентъра на  Министерство на енергетиката . След констатирано неизпълнение на концесионния договор е отправна покана за доброволно изпълнение в 30-дневен срок. В определения с поканата за доброволно изпълнение срок не са изпълнени паричните задължения в размер на 130 хил. лв. Във връзка с неизпълнение на основно договорно задължение, а именно - за заплащане на концесионно възнаграждение, на 07 февруари 2019 г. Министерството на енергетиката е спряло действието на договор от 01 юни 1999 г. за предоставяне на концесия с предмет „Особено право на ползване на подземни природни богатства – манганови руди чрез добив от находище „Оброчище – Северозападен участък“. Спирането на правата по концесионния договор не отменя задължението на концесионера да поддържа за своя сметка рудника в предексплоатационно състояние с необходимия водоотлив и вентилация. \r\nПо информация от служители на „Евроманган“ АД, не са изплатени заплатите от месец юли 2018 г., а дължимите суми за електроенергията се заплащат със закъснение. В края на месец януари е проведена среща между представители на Министерството на енергетиката и Национален синдикат „Защита“. Министерството на енергетиката има уверение от страна на „Евроманган”, че ще започне изплащането на дължимите суми.", "date": "2019.02.19", "title": "Министерството на енергетиката е прекратило действието на договора за предоставяне на концесия за мина „Оброчище” през месец февруари тази година"}
{"url": "http://www.focus-news.net/news/2019/02/19/2625442/kocherinovo-spukana-avtomobilna-guma-e-prichina-za-katastrofata-na-pat-i-1-mursalevo-blagoevgrad-nyama-postradali-pri-intsidenta.html", "text": "Спукана автомобилна гума е причина за катастрофата на път I-1 Мурсалево – Благоевград. Това съобщи за  Радио „Фокус” – Кюстендил  Катя Табачка, говорител на Областна дирекция на МВР – Кюстендил. По думите й при инцидента няма пострадали участници в движението. Катастрофата е станала в района след кв. „Левски“ в Кочериново в посока Благоевград. Заради спукана гума лекият автомобил се е блъснал в мантинелата.  \r\nНяма наложени ограничения за движението на моторни превозни средства в пътния участък. Произшествието се обслужва. \r\nВенцеслав ИЛЧЕ в", "date": "2019.02.19", "title": "Кочериново: Спукана автомобилна гума е причина за катастрофата на път I-1 Мурсалево – Благоевград, няма пострадали при инцидента"}
{"url": "http://www.focus-news.net/news/2019/02/19/2625444/gl-komisar-ivaylo-spiridonov-gdbop-90-ot-horata-pridobivali-falshivi-telk-resheniya-vav-varna-sa-balgarski-grazhdani-govoreshti-turski.html", "text": "90% от хората, които придобиват фалшиви ТЕЛК решения са български граждани, турско говорящи. Това каза на брифинг в Съдебната палата директорът на ГДБОП гл. комисар Ивайло Спиридонов относно досъдебно производство на Специализираната прокуратура срещу лекари от Варна, предаде репортер на  Агенция „Фокус“ . „С цигани не работят. Това е изрично условие- лицето, на което ще се издава това решение да не бъде циганин“, посочи той и уточни, че реалната работа по този случай е започнала през май 2017 г. „Първоначалната информация гласеше, че на територията на Варна има лица, които осъществяват посредническа дейност по издаване на фалшиви ТЕЛК решения. В последствия бяха установени двете основни лица, които играха посредническа роля- двамата братя сирийци“, допълни Ивайло Спиридонов и поясни, че двамата са доста уважавани във Варна. „За 4 месеца бяха установени над 200 лица, които са придобили такива ТЕЛК решения. Схемата е била стройна, защото така наречените посредници са нямали пряк контакт с лекарите, между тях е имало други посредници“, изтъкна директорът на ГДБОП. Той обясни, че много често са се използвали контактите на хора, които вече са взели фалшиви решения, които да направят връзка с други „клиенти“.  \r\nДаяна ДЮЛГЕРОВА", "date": "2019.02.19", "title": "Гл. комисар Ивайло Спиридонов, ГДБОП: 90% от хората, придобивали фалшиви ТЕЛК решения във Варна, са български граждани, говорещи турски"}
{"url": "http://www.focus-news.net/news/2019/02/19/2625447/washington-examiner-barni-sandars-vliza-v-prezidentskata-nadprevara-za-2020-godina.html", "text": "Сенаторът от Върмонт Бърни Сандърс обяви кандидатурата си за номинация от Демократическата партия за президентските избори в САЩ през 2020 г., съобщава американското издание  Washington Examiner , като припомня, че това ще бъде вторият му опит да влезе в Белия дом.  \r\n „Мисля, че настоящият обитател на Белия дом е срам за нашата страна. Мисля, че той е патологичен лъжец. Според мен той е расист, сексист, хомофоб, ксенофоб, някой, който печели евтини политически точки на гърба на малцинствата, на имигрантите без документи\", заяви Сандърс пред Общественото радио в родния му щат.  \r\n77-годишният Сандърс добави, че ще настоява за прокарването на прогресивни идеи, които той отдавна защитава, включително универсално здравно осигуряване, минимална заплата от 15 долара на час и намаляване на студентския дълг. \r\nИзявлението на Сандърс предизвика незабавен отговор от Републиканския национален комитет. „Бърни Сандърс е самоуверен социалист, който иска да удвои данъците ви, за да може правителството да поеме здравните грижи\", каза говорителят на комитета Майкъл Арънс. „Огромното мнозинство на гласоподавателите се противопоставят на радикалния му дневен ред, точно както ще направят през 2020 г.“., допълни Арънс. \r\nПрез 2016 г. Сандърс изненада с успеха си в първичните избори на Демократическата партия, привличайки подкрепата на работниците и избирателите от селските райони, припомня изданието.  \r\nВ кампанията за 2020 г. обаче Сандерс е изправен пред значително по-сложна ситуация. Няколко популярни демократи вече обявиха кандидатурите си, включително Елизабет Уорън от Масачузетс, Кори Букър от Ню Джърси, Камала Харис от Калифорния и Кирстен Гилибранд от Ню Йорк. Бившият вицепрезидент Джо Байдън също наблюдава надпреварата, но все още не е обявил дали ще се включи в нея. Тереза Герова", "date": "2019.02.19", "title": "Washington Examiner: Бърни Сандърс влиза в президентската надпревара за 2020 година"}
{"url": "http://www.focus-news.net/news/2019/02/19/2625449/blagoevgrad-rektorat-na-yugozapadniya-universitet-neofit-rilski-prof-d-r-borislav-yurukov-otkri-televizionno-i-zvukozapisno-studio-za-studentite-ot-fakulteta-po-izkustvata.html", "text": "Ректорът на Югозападния университет „Неофит Рилски“ в Благоевград проф. д-р Борислав Юруков откри нови телевизионно и звукозаписно студио за студентите от Факултета по изкуствата, предаде репортер на  Радио „Фокус“-Пирин . Отец Петър Стефанов направи водосвет на студиата. На събитието присъстваха деканът на Факултета по изкуствата проф. д-р Йордан Гошев, ръководители на катедри към факултета, десетки преподаватели и студенти.  \r\nСтудиата са създадени по проект „Интегриране на историческите и археологическите ценности от българо-гръцкия трансграничен регион в една устойчива тематична туристическа дестинация” по програмата за трансгранично сътрудничество ИНТЕРРЕГ V-A Гърция- България 2014-2020. Целта на проекта е съхранение и рехабилитация на археологически и културни ценности с трансгранично значение. В студията ще се създават документални и рекламни филми за визуализация и популяризация на нематериалното културно богатство, ще се събират, записват и съхраняват танцов, музикален и песенен фолклор, като ресурс за развитието на културния туризъм от двете страни на българо-гръцката граница. \r\nНатали СТЕФАНОВА", "date": "2019.02.19", "title": "Благоевград: Ректорът на Югозападния университет „Неофит Рилски“ проф. д-р Борислав Юруков откри телевизионно и звукозаписно студио за студентите от Факултета по изкуствата"}
{"url": "http://www.focus-news.net/news/2019/02/19/2625438/kmetat-na-pleven-georg-spartanski-pred-titanichniya-obraz-na-levski-zastavame-po-vatreshna-potrebnost.html", "text": "Пред титаничния образ на Левски заставаме по вътрешна потребност. Това каза кметът на Плевен Георг Спартански на паметния ритуал по повод годишнината от обесването на Васил Левски, предаде кореспондент на  Радио ,,Фокус\" . ,,От всеки от нас се изисква да изпълняваме честно и достойно своята обязаност, мислейки не за себе си, а за интересите на Отечеството. Очаква от нас, кметовете и местните власти, общинските съветници да спазваме клетвата, да служим на гражданите. Левски иска от нас да говорим това, което мислим, и да правим това, което казваме”, припомни Спартански. „За 1300 години да сме дали на света само личността на Левски, ние заслужено следва да се намираме в първата редица на всички народи”, каза още кметът Спартански. \r\nВиолета КРЪСТЕВА", "date": "2019.02.19", "title": "Кметът на Плевен Георг Спартански: Пред титаничния образ на Левски заставаме по вътрешна потребност"}
{"url": "http://www.focus-news.net/news/2019/02/19/2625450/veliko-tarnovo-obshtinata-obyavyava-priem-na-proektni-predlozheniya-po-programa-izkustvo-i-kultura.html", "text": "Община Велико Търново обявява прием на проектни предложения по Програма „Изкуство и култура“, съобщиха от пресцентъра на  Общината . Приемът на документи започва от 20 февруари и ще продължи до 22 март 2019 година. Правила за реда и условията за финансиране на проекти в областта на изкуството и културата от бюджета на Община Велико Търново са публикувани в интернет сайта на Общината в раздел „Култура и туризъм“  . Бюджетът на Програмата за 2019 г. е 50 хил. лева. Проекти се подават във формат pdf  на e-mail: izkustvoikulturavt@gmail.com. За допълнителна информация: Албена Ангелова, тел. 062/619 411.", "date": "2019.02.19", "title": "Велико Търново: Общината обявява прием на проектни предложения по Програма „Изкуство и култура“"}
{"url": "http://www.focus-news.net/news/2019/02/19/2625443/stara-zagora-vazpitanitsite-na-shesto-osnovno-uchilishte-sveti-nikola-predstaviha-piesata-taynata-vecherya-na-dyakona-levski.html", "text": "Възпитаниците на Шесто основно училище \"Свети Никола\" в Стара Загора почетоха днес паметта  и се преклониха пред святото дело на Апостола на българската свобода Васил Левски. Това съобщиха от пресцентъра на  Община Стара Загора . Учениците от прогимназиален етап участваха в общоградския ритуал и поднесоха цветя на паметника на Апостола по повод 146-годишнината от гибелта му. \r\nВ училището второкласниците от театрална студия „Светулка“ представиха пиесата на  Стефан Цанев -\"Тайната вечеря на Дякона Левски\". „Във възрожденската ни иконография Каравелов е умният, Ботев е геният, Левски е храбрият. Според мен, най-умен е Левски. Със своите идеи той изпреварва времето си поне с един век и разминаването му с неговите съвременници е било неизбежно“, казва авторът на пиесата Стефан Цанев. \r\nМалките театрали с художествен ръководил  Соня Хараланбева, успяха да предадат на своите съученици изключително въздействащо копнежа на Васил Левски за чиста, свята и свободна България. \r\nСпециални гости на представлението бяха големият български актьор Йосиф Сърчаджиев, Райна Томова и зам. областният управител  Петя Чакърова.", "date": "2019.02.19", "title": "Стара Загора: Възпитаниците на Шесто основно училище \"Свети Никола\" представиха пиесата „Тайната вечеря на Дякона Левски“"}
{"url": "http://www.focus-news.net/news/2019/02/19/2625453/smolyan-9-godishno-dete-e-bilo-blasnato-ot-rumanski-skior-na-pista-v-pamporovo.html", "text": "9-годишно дете е било блъснато от румънски скиор на писта в Пампорово. Това съобщи за  Радио „Фокус“ – Смолян  дежурният в Планинската спасителна служба към Българския червен кръст в курорта. На място веднага е пристигнал екип от спасители, които са констатирали, че детето е с комоцио, но е в съзнание и без фрактури. То е транспортирано с линейка до болницата в Смолян за преглед и наблюдение. \r\nНели ГЕРГЬОВСКА", "date": "2019.02.19", "title": "Смолян: 9-годишно дете е било блъснато от румънски скиор на писта в Пампорово"}
{"url": "http://www.focus-news.net/news/2019/02/19/2625445/krasimir-grigorov-regionalen-istoricheski-muzey-vratsa-vasil-levski-proyavyava-zavidna-energiya-i-zamah-pri-podgotvyaneto-na-vatreshnata-revolyutsionna-organizatsiya.html", "text": "Васил Левски проявява завидна енергия и замах при подготвянето на Вътрешната революционна организация, каза за  Радио „Фокус“ – Видин  Красимир Григоров, завеждащ отдел „Възраждане“ към Регионален исторически музей – Враца. Той посочи, че това става след 1870 година, когато  вече е създаден Ловешкия частен революционен комитет като част от структурата на Вътрешната революционна организация, обявен за Привременно правителство „Врачанският частен революционен комитет е основан на 10 юли 1972 г. в дома на Мито Цветков или както е известен Мито Цветков Бакалбашийски. В писмо от 8 юни 1872 година Васил Левски изпраща на врачани устава на организацията , едно окръжно, разписките и им обещава да ги посети. В отговор врачани пишат: „Работата ни отива напред и от дохождането на уставите сме спечелили 5 души“. Врачани са станали вече 15 човека, организирани в революционния комитет“, отбеляза Красимир Григоров.  \r\nТой допълни, че на  път за Враца Левски минава през няколко села и Струпешкия манастир и на 28 август  1872 година вечерта Апостола пристига във Враца, отсядайки в хана на Стоян Огоеца. На 29 август Васил Левски пее в църквата „Свето Вознесение“ и свиква събрание в местността „Скакля“  Там Левски пламенно говори за бъдещото освобождение на страната и поставя нови задачи на посветените в революционната дейност. На него по предложение на самия Левски председателят Кръстю Новкиришки е заменен с Мито Анков, който е бил известен поборник и революционер Решено било съзаклятниците да достигнат Рилския манастир и да посветят рилските монаси в своето дело, в това число и Неофит Рилски. Това свое намерение осъществили от 11 до 28 октомври 1872 г.  След срещата с врачани Левски се отправя към Берковица и Лом  придружен от Мито Анков. \r\nАнна ЛОЗАНОВА", "date": "2019.02.19", "title": "Красимир Григоров, Регионален исторически музей – Враца: Васил Левски проявява завидна енергия и замах при подготвянето на Вътрешната революционна организация"}
{"url": "http://www.focus-news.net/news/2019/02/19/2625455/varna-trima-dushi-sred-koito-dete-sa-blasnati-ot-lek-avtomobil-na-trotoar-v-grad-dalgopol.html", "text": "Трима души, сред които дете, са блъснати от лек автомобил на тротоар в град Дългопол. Шофьорът е 60-годишна жена. Това съобщават от  Областната дирекция на МВР във Варна . Инцидентът е станал на 18 февруари на улица „Георги Димитров“. Водачката, която е от Обзор, по време на движение, е изгубила контрол над моторното превозно средство и се е качила на тротоара, където е блъснала пешеходците. Вследствие на инцидента пострадали са мъж на 22 години, жена на 19 години и дете. Те са получили контузни наранявания, прегледани са и освободени за домашно лечение, без опасност за живота.", "date": "2019.02.19", "title": "Варна: Трима души, сред които дете, са блъснати от лек автомобил на тротоар в град Дългопол"}
{"url": "http://www.focus-news.net/news/2019/02/19/2625456/kurir-makedoniya-nato-nastoyava-za-smyana-na-sluzhiteli-v-mo-v-skopie-svarzani-s-chuzhdestranni-sluzhbii.html", "text": "По информация от вицепредседателя ВМРО-ДПМНЕ Александър Николовски, НАТО изисква от Скопие да извърши кадрови промени в Министерството на отбраната, за да стане член на Организацията на Северноатлантическия пакт. Уточнява се, че става въпрос за отстраняването от длъжност на голям брой хора, които заемат висши постове в кабинета на Радмила Шекеринска, в Генералния щаб и във военното разузнаване, съобщава близкото до кръговете на ВМРО-ДПМНЕ скопско електронно издание  „Курир“ , като подчертава, че хърватските медии потвърждават твърденията на Николоски.  \r\nРъководството на Министерството на отбраната на Македония в момента се състои от хора с дълбоки лични, семейни, оперативни и политически връзки с Република Сърбия, привежда изданието заключение в статия на вестник „Хрватска Данас“. \r\nДържавен секретар в Министерството на отбраната е Драган Николич, син на бивш офицер от Югославската народна армия (ЮНА). Освен ангажимента към партията и за насърчаване на хора, близки до СДСМ, той няма съществен принос за МО, пише хърватското издание, като допълва: \r\n„Държавен съветник, а също и най-близкият сътрудник на министъра на отбраната Радмила Шекеринска и главен експерт „Човешки ресурси“ е Мирослав Стояновски, бивш капитан на ЮНА по време на агресията срещу Хърватия и окупацията на Вуковар, обвинен в убийството на невинни граждани. След окупацията на Вуковар той е повишен в пост майор в тогавашната ЮНА. Началникът на военното разузнаване Горан Василевски е човек, свързан със сръбската армия, което отново е пряка причина дълго време да не получи сертификат за сигурност“.  \r\nВъпросът, зададен от хърватските медии, е дали Македония ще има такава организационна структура, която очевидно е свързана с партньор, който не е член на НАТО, и дали в този случай Република Сърбия може да бъде истинският партньор на всички останали членове на НАТО, особено в Хърватия? \r\nНиколоски наскоро предупреди за картината, като отбеляза, че до армията са достигнати указания на НАТО, че има хора на изключително високи постове в кабинета на Шекеринска в Генералния щаб на армията, които са сътрудници на чуждестранни външни служби и поради тази причина следва да бъдат отстранени от служба, за да бъде Македония надежден партньор. Тереза Герова", "date": "2019.02.19", "title": "„Курир“ (Македония): НАТО настоява за смяна на служители в МО в Скопие, свързани с чуждестранни служби?"}
{"url": "http://www.focus-news.net/news/2019/02/19/2625451/prokuror-ivan-geshev-ot-nachaloto-na-godinata-sa-izvarsheni-44-proverki-kasaeshti-izdavane-na-nereglamentirani-resheniya-ot-telk.html", "text": "От началото на годината са извършени 44 проверки, касаещи издаване на нерегламентирани решения от ТЕЛК. Това каза зам.-главният прокурор Иван Гешев по време на брифинг в Съдебната палата във връзка с разследвания по издаване на ТЕЛК решения с невярно съдържание, предаде репортер на  Агенция „Фокус“ . „Ефектът от тези лоши практики e в няколко насоки. Тези пари не стигат до хората, които са инвалиди и реално имат нужда от тях или стигат в недостатъчна степен. Тези пари стимулират определени части от обществото да не работят. Това рефлектира върху трудовия процес в България“, обясни Гешев. По думите му освен паричните облаги, ТЕЛК решенията предоставят и други предимства, като дърва, винетки, ток и т.н. „Национално осигурителният институт (НОИ) не разполага с реални инструменти за контрол при издаване на медицински решения, които на по-късен етап водят до получаване на пенсия за инвалидност“, отбеляза зам.-главният прокурор. Според него не е правилно организацията, която отпуска средствата да не може да прилага контрол. „Трябва да се промени законовата регламентация в тази посока“, изтъкна той. По думите му действията на прокуратурата няма да решат проблемите с издаването на фалшиви решения за пенсия по инвалидност. Той смята, че само с комплексни действия тези практики биха се изчистили. „За 2 години от 2017г.-2018 г. в този сегмент са образувани 46 проверки и досъдебни производства. Само от началото на годината тези проверки са 44 и досъдебни производства. Само в рамките на месец и малко сме затворили годишен период“, подчерта Иван Гешев. Като пример, зам.-главният прокурор посочи случая „Ловеч“, при който беше задържан председателят на ТЕЛК и „Търговище“, където по думите му вече има и присъда. \r\nДаяна ДЮЛГЕРОВА", "date": "2019.02.19", "title": "Прокурор Иван Гешев: От началото на годината са извършени 44 проверки, касаещи издаване на нерегламентирани решения от ТЕЛК"}
{"url": "http://www.focus-news.net/news/2019/02/19/2625458/prof-d-r-yordan-goshev-yuzu-neofit-rilski-nad-350-studenti-ot-fakulteta-po-izkustvata-shte-imat-vazmozhnostta-da-izpolzvat-novite-televizionnoto-i-zvukozapisnoto-studio.html", "text": "Над 350 студенти от Факултета по изкуствата към Югозападен университет (ЮЗУ) „Неофит Рилски“-Благоевград ще имат възможността да използват новите телевизионното и звукозаписното студио. Това каза за  Радио „Фокус“-Пирин  проф. д-р Йордан Гошев, декан на Факултета по изкуствата към ЮЗУ, по повод новооткритите студия към факултета. „Всички студенти, които са в Телевизионно, театрално и киноизкуство. Това са някъде около 204 студенти, защото там са режисьори, оператори и монтажисти. Те ще използват телевизионното студио, а студентите от специалностите Изпълнителско изкуство и Тонрежисура ще използват съответно аудио студиото, като те са някъде около 150. Но това в никакъв случай не означава, че само тези специалности ще използват тези студиа – студентите от Театрално изкуство също могат да използват студиата, освен това могат да се правят филми за хореографите, които са в същия факултет, така че тези студиа са многофункционални и са предназначени за студентски старт – първи премиери на студентското творчество“, коментира той. Проф. Гошев добави, че тези студиа са за съхраняване на нематериалното културно наследство, създаване на филми за него, като по този начин се цели да развиваме културен туризъм в трансграничния район. \r\nТой отбеляза, че изграждането на новите студиа е отнело около година и 1 месец и обясни, че обществените поръчки са отнели много време. Относно стойността на проекта проф. Гошев заяви: „Някъде около 305 000 евро за Югозападния университет, като освен тези студиа се създаде и лаборатория по културен туризъм, която е позиционирана в Първи учебен корпус на университета. Тя също е финансирана по този проект, предстои да бъде доставена една малка част от техниката, и ще бъде открита и тя“. Той подчерта, че в момента Факултетът по изкуствата работи по още един проект по програмата за трансгранично сътрудничество с Гърция, като работи и по една национална програма, в която са в консорциум със Софийския университет, с БАН, с Пловдивския университет и с Техническия университет, като тя е на стойност около 4 млн. лв., което показва, че факултетът е търсен партньор за такива мащабни проекти. \r\nНатали СТЕФАНОВА", "date": "2019.02.19", "title": "Проф. д-р Йордан Гошев, ЮЗУ „Неофит Рилски“: Над 350 студенти от Факултета по изкуствата ще имат възможността да използват новите телевизионното и звукозаписното студио"}
{"url": "http://www.focus-news.net/news/2019/02/19/2625452/gl-sekretar-na-mvr-ivaylo-ivanov-darzhavata-prokuraturata-i-mvr-shte-napravim-vsichko-vazmozhno-da-se-spravim-s-izdavaneto-na-falshivi-telk-resheniya.html", "text": "Държавата, прокуратурата и МВР ще направим всичко възможно да се справим с издаването на фалшиви ТЕЛК решения. Това каза пред журналисти в Съдебната палата главният секретар на МВР главен комисар Ивайло Иванов във връзка с разследвания по издаване на ТЕЛК решения с невярно съдържание, предаде репортер на  Агенция „Фокус“ . „От началото на годината имаме 44 досъдебни производства. Беше изяснен механизмът, по който се случват тези неща. Най-често лекари или специалисти издават документи с невярно съдържание. Те са истински документи, но в тях се обективизират несъществуващи заболявания. Те се регистрират в Националния осигурителен институт (НОИ) и на лицата се отпускат незаконосъобразни инвалидни пенсии“, обясни той. „Огромна част от тези средства отиват при лица, които не се следва да ги получават. Голям обем от документи са прегледани. Проведени са беседи със стотици лица, които взимат такива пенсии“, допълни Иванов. „Държавата, МВР и прокуратурата имат желание и ще направим всичко възможно да се справим с този проблем, така, че средствата, които се отпускат от бюджета да отидат по предназначение, а не да изхранват определена част от хора, на които не им се полагат“, подчерта главният секретар на МВР. \r\nДаяна ДЮЛГЕРОВА", "date": "2019.02.19", "title": "Гл. секретар на МВР Ивайло Иванов: Държавата, прокуратурата и МВР ще направим всичко възможно да се справим с издаването на фалшиви ТЕЛК решения"}
{"url": "http://www.focus-news.net/news/2019/02/19/2625457/api-12-sa-ofertite-za-izgrazhdaneto-na-oshte-edin-uchastak-ot-avtomagistrala-struma-prez-kresnenskoto-defile.html", "text": "Отворени са офертите в обществената поръчка за избор на изпълнител за проектиране и строителство на лот 3.2.2 или още 10,4 км от автомагистрала „Струма“, в участъка между Кресна и Крупник. Това съобщиха от пресцентъра на  Агенция „Пътна инфраструктура“ . Това е платното в посока Кулата - София, което ще преминава източно от Кресненското дефиле по ново трасе. \r\nЦялата близо 24-километрова отсечка от Кресна до Крупник е разделена на два лота - 3.2.1 и 3.2.2, за да може на обекта да се работи едновременно и проектът да завърши в срока на ОП „Транспорт и транспортна инфраструктура“. \r\nОтворените 12 оферти по реда на постъпването им в деловодството на Агенция „Пътна инфраструктура“ за лот 3.2.2 са на:  \r\n- ОБЕДИНЕНИЕ „КРЕСНА“, с участници: „ИСА 2000“ ЕООД, „ЕВРО АЛИАНС ТУНЕЛИ“ ЕАД и „АВТОМАГИСТРАЛИ ЧЕРНО МОРЕ“ АД; \r\n- „АККОРД СТРОИТЕЛНО ПРОМИШЛЕНА ИНВЕСТИЦИОННА КОРПОРАЦИЯ“ АД; \r\n- ДЗЗД „АМ Струма-3.2.2“, в което са: „ГБС-Инфраструктурно строителство“ АД, „ЕПОС-Емпреза Португеза де Обрас Субтеранеас“ АД /Португалия/ и „Главболгарстрой Интернешънал“ АД; \r\n- „ДЖЕНГИЗ ИНШААТ САНАЙИ ВЕ ТИДЖАРЕТ АНОНИМ ШИРКЕТИ“ АД; \r\n- ДЗЗД „ЮЖЕН КОРИДОР 3.2.2“, с участници: „Доуш Иншаат Ве Тиджарет“ АД, „Автомагистрали Хемус“ АД и „Трансконсулт-22“ ООД; \r\n- Обединение „ГЕОПЪТ СТРУМА 3.2.2“, в което са: „Геострой“ АД, „Пътстрой-92“ АД, „Биас-М“ ЕООД и „Илия Бурда“ ЕООД; \r\n- „КОЛИН ИНШААТ ТУРИЗМ САНАЙИ ВЕ ТИДЖАРЕТ“ АД; \r\n- ДЗЗД „ЕВРОПЕЙСКИ ПЪТИЩА 3.2.2“, с участници: „Джи Пи Груп“ АД и „Логистика 21“ ЕООД; \r\n- Консорциум „ИНТЕРБГ“, с участници: „ПСТ Груп“ ЕАД, Частно акционерно дружество „СТРОИТЕЛНА АСОЦИАЦИЯ ИНТЕРБУДМОНТАЖ“, „БГ ЛЕНД КЪНСТРАКШЪН“ АД и „КОПЕКС И КО“ ЕООД; \r\n- „ТТБГ 3.2.2.“ ДЗЗД, в което са: „Тодини Конструкциони Дженерале С.П.А.“ и „Тодини България“ ООД; \r\n- ОБЕДИНЕНИЕ „АМ СТРУМА ЮГОЗАПАД“, с участници: „ТРЕЙС ГРУП ХОЛД“ АД и „АЛВЕ КОНСУЛТ“ ЕООД; \r\n- ДЗЗД „ЕВРОПЕЙСКИ ПЪТИЩА 3.2.2“, с участници: „ЕВРОПЕЙСКИ ПЪТИЩА“ АД, „ГРОМА ХОЛД“ ЕООД, „ВОДНО СТРОИТЕЛСТВО – БЛАГОЕВГРАД“ АД, „ВАХОСТАВ-СК“ а.с., „ПЪТПРОЕКТ“ ЕООД, „РУТЕКС“ ООД и „МЕТРОПРОЕКТ ПРАГА“ АД. \r\nЛот 3.2.2 е с дължина 10,4 км. В този обект е включен и обходния път на Кресна, който е 5,5 км. При обхода на града ще бъде изградена и площадка за отдих, която ще бъде с електричество, вода и канализация. От нея ще има и връзка с Кресна. В отсечката ще бъдат построени 4 тунела - „Тисата“ (171 м), „Света Неделя“ (1,3 км), тунел „Кресна 1“ (358 м) и „Кресна 2“ (230 м). Те ще бъдат с инсталации и системи за пожароизвестяване, вентилация, електроснабдяване, осветление, управление на движението и т. н. В участъка ще има 11 виадукти с приблизителна дължина 5 км, както и 9 надлези и подлези. Чрез пътен възел „Кресна“ - при км 401+640, ще се осигурява достъпа в посока Кулата, София и път I-1. Индикативната стойност на обществената поръчка за лот 3.2.2 е 430 525 209 лв. без ДДС. \r\nНа 15 февруари бяха отворени постъпилите 10 оферти за лот 3.2.1 - от км 375+860 до км 389+100, и прилежащите пътни връзки. Неговата дължина е 13,2 км. В участъка ще бъдат построени 3 тунела - „Симитли“ (211 м), „Ракитна“ (1 135 м) и „Стара Кресна“ (1 052 м). Съоръженията ще бъдат със системи за пожароизвестяване, вентилация, електроснабдяване, осветление, управление на движението и т. н. Ще бъдат изградени 10 виадукта с обща дължина 3,5 км, както и 3 надлези и подлези. Достъпът до трасето ще бъде осигурено чрез 3 пътни възли „Полето“, „Мечкул“ и „Стара Кресна“. Индикативната стойност за изграждането на лот 3.2.1 е 444 796 305 лв. без ДДС. \r\nСрокът за изпълнение на всяка от обществените поръчки е 1556 дни и включва времето за проектиране и строителство. \r\nПроектът се планира да се съфинансира от Кохезионния фонд на Европейския съюз и националния бюджет чрез ОП „Транспорт и транспортна инфраструктура“ 2014-2020 г.", "date": "2019.02.19", "title": "АПИ: 12 са офертите за изграждането на още един участък от автомагистрала „Струма“ през Кресненското дефиле"}
{"url": "http://www.focus-news.net/news/2019/02/19/2625448/d-r-emil-kabaivanov-kmet-na-karlovo-apostola-e-olitsetvorenie-na-visheglasieto.html", "text": "„Днес, 146 години след геройската смърт на Васил Левски, ние трябва да кажем на всички и най-вече пред нас си, че Апостола е олицетворение на любовта към Отечеството и на вишегласието. Защото, да си лидер и да управляваш, не е достатъчно. Ти трябва да търсиш вишегласието, както Левски го търсеше. Защото висшегласието е повече от аритметика. Вишегласието е съгласие с хилядолетните традиции на България, то е съгласие с моралните ценности на нашия народ за пътя, който трябва да следва държавата ни. А Апостола го търсеше и го намираше. Затова и днес ние почитаме Васил Левски и се прекланяме пред него... На този ден всеки българин мисли за оня тежък момент, в който Карлово и България изгубиха своя най-велик син...” С тези думи кметът на Община Карлово д-р Емил Кабаиванов откри възпоменателната церемония, с която на 18 февруари бяха отбелязани 146 години от гибелта на Апостола, съобщиха от пресцентъра на  Общината . \r\nПочетния строй на представителни роти от Карловския гарнизон прие бригаден генерал Пламен Йорданов – командир на 61-ва Стрямска механизирана бригада, в присъствието на вицепрезидента на Република България Илияна Йотова. В официалното си слово тя каза: „Заветите на Васил Левски изгарят демагогията, користта и празнословието на днешната политика. Пророческите слова на Апостола днес изискват отговор - прям и достоен. Отговор с дела, а не празни думи, за да бъде нашият век, век на свобода и равнопоставеност на всички. Трябват хора силни, умни и достойни, които да водят народа.” \r\nНа възпоменателната церемония присъстваха народният представител ген. Константин Попов – председател на Постоянната комисия по отбрана в Народното събрание, негови колеги от всички парламентарни групи, областният управител на Пловдив Здравко Димитров и зам.-областният управител Евелина Апостолова, висши военнослужещи, Негово Високопреосвещенство Пловдивският митрополит Николай, кметове на общини, представители неправителствени организации, стотици карловци и гости на града. \r\nС военен церемониал и заря бе отдадена почит към Апостола. \r\n„Васил Левски – един неосъществен сценарий” бе тазгодишният възпоменателен спектакъл на СУ „В. Левски”, представен в зрителната зала на карловското читалище. Кметът на Карлово, вицепрезидентът и официални гости аплодираха таланта на учениците, участвали в постановката. \r\nСъс Света литургия в храма „Св. Богородица” и панихида, отслужена в памет на Дякона от Негово Преосвещенство Арсений – викариен епископ на Пловдивска митрополия, започна една от най-черните български дати – 19 февруари. Да почетат Васил Иванов Кунчев - Левски, на възпоменателния митинг-поклонение присъстваха народни представители, кметът на община Карлово д-р Емил Кабаиванов и неговият екип, председателят на Общинския съвет Теодор Шойлеков, общински съветници, кметове на общини и населени места, проф. д-р Иван Гаврилов – носител на Наградата на Карлово през 2015г., общественици. \r\nНосителката на втора награда в ученическия конкурс за есе в СУ \"Васил Левски\" – единайсетокласничката Едже Рамаданова, прочете творбата си, посветена на Апостола. \"Левски!” - крещеше България! „Народе!” - крещеше Левски! Пак ви търся! Пак боли! Спомени много навсякъде витаят. Карлово плаче. Дъжд вали. И моли се героят да се върне. Днес скърбим заради гибелта на нашия Апостол. За човека, посветил себе си на народа си...” каза 17-годишната ученичка. \r\nПред паметника на най-големия българин бяха положени венци и цветя от държавни и културни институции, десетки граждани и ученици от цялата страна се поклониха пред Васил Левски. \r\nС шествие и до родния дом на Апостола бе отдадена почит и пред майката Гина Кунчева.  \r\nОрганизатор на възпоменателното отбелязване 146 години от гибелта на Левски бе община Карлово, съорганизатори – Национален музей „Васил Левски”, Фондация „В. Левски”, 61-ва Стрямска механизирана бригада, СУ „В. Левски” и карловското читалище, носещо името на Апостола.", "date": "2019.02.19", "title": "Д-р Емил Кабаиванов, кмет на Карлово: Апостола е олицетворение на вишегласието"}
{"url": "http://www.focus-news.net/news/2019/02/19/2625464/st-komisar-nikolay-dimov-odmvr-smolyan-politsai-sa-na-myastoto-na-intsidenta-s-9-godishnoto-dete-v-pamporovo-i-izyasnyavat-prichinite.html", "text": "Полицаи са на мястото на инцидента с 9-годишното дете в Пампорово и изясняват причините. Това каза за  Радио „Фокус“ – Смолян  ст. комисар Николай Димов – директор на Областна дирекция на МВР (ОДМВР) – Смолян. По думите му пострадалото дете е момиче от България, което е блъснато от млада жена от Румъния, която е била на ски с баща си в Пампорово. Ст. комисар Николай Димов посочи, че след инцидента в района на Планинската спасителна служба е имало и спречкване между родителите на пострадалото дете и на жената, която го е бъснала. Той уточни, че все още се изясняват причините за инцидента. \r\nНели ГЕРГЬОВСКА", "date": "2019.02.19", "title": "Ст. комисар Николай Димов, ОДМВР – Смолян: Полицаи са на мястото на инцидента с 9-годишното дете в Пампорово и изясняват причините"}
{"url": "http://www.focus-news.net/news/2019/02/19/2625454/istorikat-penka-nikolova-vasil-levski-poseshtava-pazardzhik-pet-ili-shest-pati.html", "text": "Васил Левски посещава Пазарджик пет или шест пъти, като отсяда обикновено в домовете или хановете на комитетските членове. Това каза за  Радио „Фокус“ – Пазарджик  историкът Пенка Николова. По думите й той се е срещал с братята Георги и Стефан Консулови, а едно от най-често посещаваните места от Васил Левски в Пазарджик е ханът на Червен Стоян (Стоян Ангелов). „В този хан са отсядали и повечето комитетски дейци, съратници на Апостола. Близко приятелство свързва Левски с големия брат от рода Ръжанкови – Никола. Освен в хана на Ръжанкови, Левски отсяда и в дома на Никола Ръжанков в квартал „Вароша“, обясни Николова. Според нея в този дом Апостолът прекарва и последните си дни в Пазарджик, преди да го напусне в края на 1872 година. \r\nВаня НИКОЛОВА", "date": "2019.02.19", "title": "Историкът Пенка Николова: Васил Левски посещава Пазарджик пет или шест пъти"}
{"url": "http://www.focus-news.net/news/2019/02/19/2625462/kmetat-na-valchi-dol-georgi-tronkov-ot-dve-godini-roditelite-ne-plashtat-taksi-za-poseshtenie-v-detskite-gradini-na-teritoriyata-na-obshtinata.html", "text": "От две години родителите не плащат такси за посещение в детските градини на територията на община Вълчи дол, Варненско. Това съобщи по време на пресконференция в Областния информационен център във Варна кметът на Община Вълчи дол Георги Тронков, предаде репортер на  Радио „Фокус-Варна . Той допълни, че детските градини са три с два филиала. Преди две години е взето решение и за петте бази, да не се заплаща такса от родителите. „Постигнатите резултати по проекта за обновената сграда на Гимназията по селско стопанство в село Стефан Караджа край Варна ще бъдат надградени с безвъзмездна финансова помощ по процедурата „Социално-икономическа интеграция на уязвими групи“, каза още Георги Тронков. Той посочи, че  финансирането е осигурено по две оперативни програми едновременно -„Развитие на човешките ресурси“ и „Наука и образование за интелигентен растеж“. Кметът допълни, че Вълчи дол е единствената варненска община – бенефициент по интегрираната процедура. Финансирането е в порядъка на 900 000 лв.  \r\n„Със средствата се цели подобряване достъпа до заетост, активиране на икономически неактивни лица, посредничество за намиране на работа, професионално информиране и консултиране, предоставяне на обучение за придобиване на професионална квалификация или ключова компетентност“, подчерта кметът на Вълчи дол. Той добави, че безработицата в общината е спаднала под 5 %. „При първия проект безработицата беше 33%“, каза още Георги Тронков.  Той допълни, че по ОП -„Развитие на човешките ресурси“  усвояват максимално допустимите работни места  и се предвижда нов проект, който надгражда образователните институции. „70 лица ще бъдат назначени в  рамките на 1 година“, коментира Георги Тронков. Той поясни, че ще бъде създаден Център за интеграция на деца в риск, а техните родители ще бъдат обучени за лични асистенти. „На този етап липсата на лични асистенти в малките общини е проблем. С този проект родителите ще бъдат обучени и ще работят в продължение на 1 година. Впоследствие ще имат възможност да се реализират и в  частния сектор“ , обясни кметът. На пресконференцията днес, стана ясно още, че по този проект ще бъдат  изградени лятно и зимно училища за отдих на деца и младежи, както и за членуващите в скаутска организация. \r\nСияна БУХЛАРСКА", "date": "2019.02.19", "title": "Кметът на Вълчи дол Георги Тронков: От две години родителите не плащат такси за посещение в детските градини на територията на общината"}
{"url": "http://www.focus-news.net/news/2019/02/19/2625463/ombudsmanat-maya-manolova-zaminava-za-gartsiya-po-povod-20-godishninata-ot-sazdavaneto-na-institutsiyata-ombudsman-v-yuzhnata-ni-sasedka.html", "text": "На 20 февруари 2019 г. омбудсманът Мая Манолова заминава на посещение в Атина. Това съобщиха от  пресофиса на омбудсмана . \r\nПо покана на гръцкия си колега Андреас Поттакис общественият защитник ще участва в международната конференция: „Държава и общество: Предизвикателствата пред правата и свободите“, организирана по повод 20-годишнината от създаването на институцията омбудсман в южната ни съседка.  \r\nВ официалната програма на събитието поздравителни слова се предвижда да произнесат президентът на Гърция Прокопис Павлопулос и председателят на гръцкия парламент Николаос Вуцис. \r\nНа 21 февруари 2019 г. от 17.00 часа в залата на ул. „Йеротоу“ 5 омбудсманът ще се срещне с представители на българската общност в южната ни съседка.", "date": "2019.02.19", "title": "Омбудсманът Мая Манолова заминава за Гърция по повод 20-годишнината от създаването на институцията омбудсман в южната ни съседка"}
{"url": "http://www.focus-news.net/news/2019/02/19/2625459/golemite-strukturi-na-nfsb-iskat-valeri-simeonov-da-bade-vodach-na-lista-za-evroizborite-obzor.html", "text": "Големите структури на НФСБ искат Валери Симеонов за водач на листа за евроизборите. Това стана ясно след заседание на Софийската структура на НФСБ, която номинира Симеонов. Освен от столицата, кандидатурата му подкрепят от Бургас, Пловдив град и Пловдив област, Варна, Благоевград и други.   Зам.-председателят на НФСБ Борис Ячев  обяви, че очаква Валери Симеонов да бъде избран в европейския парламент, независимо дали като водач на листа на НФСБ, или на обща листа. „Ако се стигне отново до възраждане в рамките на коалиция „Обединени патриоти“ или с други политически формации и сдружения това ще бъде нашето предложение и за водач на обща коалиционна листа“, обясни Ячев. Той уточни, че номинацията на Валери Симеонов е била подкрепена и от друг субект от „Обединени патриоти“ - ПП „Средна европейска класа“. Зам.-председателят на партията изрази съжаление, че от няколко седмици разговорите за обща листа за евроизборите на „Обединени патриоти“ са станали безрезултатни. По думите му НФСБ има желание да се яви самостоятелно на евровота, но ако бъдат поканени за разговори, ще се отзоват, защото не са високомерни. Борис Ячев увери, че независимо дали патриотите ще се явят заедно или поотделно на евроизборите, всяка партия от малката коалиция трябва да си изпълнява ангажиментите към ГЕРБ.  \r\nДеница КИТАНОВА", "date": "2019.02.19", "title": "Големите структури на НФСБ искат Валери Симеонов да бъде водач на листа за евроизборите (ОБЗОР)"}
{"url": "http://www.focus-news.net/news/2019/02/19/2625460/makfaks-makedoniya-na-obyavata-na-sdsm-za-kandidat-za-prezident-se-otzova-edin-pretendent.html", "text": "На обявата, която управляващият СДСМ разпространиха за желаещите да се кандидатират за президентските избори през месец април, се е отзовал един претендент. Това е посланик Георги Филипов, който публично обяви кандидатурата си, съобщава македонската информационна агенция  „Макфакс“ . \r\nГоворителят на СДСМ Костадин Костадинов поясни, че до провеждането на конгреса на партията на 3 март и общинските организации имат възможност да предложат кандидати. \r\n„По принципа на самостоятелно кандидатиране имаме само един кандидат, трябва да оставим тази възможност. Но кандидати могат да предложат също общинските организации към деня на провеждане на конгреса, но не и на самия конгрес ”, подчерта Костадинов. Тереза Герова", "date": "2019.02.19", "title": "„Макфакс“ (Македония): На обявата на СДСМ за кандидат за президент се отзова един претендент"}
{"url": "http://www.focus-news.net/news/2019/02/19/2625446/kyustendil-3-937-leva-sabrani-v-pomosht-na-semeystvoto-na-ubitiya-v-grada-35-godishen-mazh.html", "text": "3 937 лева събрани в помощ на семейството на убития в Кюстендил 35-годишен мъж. Това съобщиха за  Радио „Фокус” – Кюстендил  организаторите на благотворителната акция. Кутията за дарения беше поставена на централния площад „Велбъжд” по време на организираното бдение вечерта на 18 февруари. Идеята е да се съберат средства в помощ на семейството на убития при масово сбиване Валери Дъбов. Разходите по погребението на младия мъж са поети от фирмата, в която той е работил. Предстои Община Кюстендил да подсигури работа на майката на починалия. \r\nВенцеслав ИЛЧЕВ", "date": "2019.02.19", "title": "Кюстендил: 3 937 лева събрани в помощ на семейството на убития в града 35-годишен мъж"}
{"url": "http://www.focus-news.net/news/2019/02/19/2625469/varna-proveren-e-signal-za-iztichashta-chervena-voda-v-dereto-pod-podstantsiya-maksuda.html", "text": "Във Сигнал за изтичаща червена вода в дерето под подстанция „Максуда“ във Варна е бил проверен от експерти на Регионалната инспекция по околната среда и водите (РИОСВ) и Басейнова дирекция „Черноморски район“. Това съобщиха за  Радио „Фокус“ – Варна  от РИОСВ - Варна. Извършено е вземане на проби от водата в шахтите и от дерето, предстои да бъде направен анализ в Регионалната лаборатория към Изпълнителната агенция по околна среда. За проверката са били съставени констативни протоколи от РИОСВ. От район „Владислав Варненчик“ са изискали от фирмата за проверка всички разрешителни документи, схеми и проектна документация, касаещи канализацията. След получаването на сигнала, от страна на местната администрация са били назначени ежедневни проверки от екипи на отдел „Обществен ред и контрол“. Установено е, че оцветената вода преминава през канализационни шахти в двора на обект в Западна промишлена зона. \r\nДиана СТОЕВА", "date": "2019.02.19", "title": "Варна: Проверен е сигнал за изтичаща червена вода в дерето под подстанция „Максуда“"}
{"url": "http://www.focus-news.net/news/2019/02/19/2625466/makedonskiyat-ministar-na-otbranata-radmila-shekerinska-nyamam-srabski-shpioni-v-kabineta-si.html", "text": "Министърът на отбраната на Северна Македония Радмила Шекеринка увери, че нито в кабинета й, нито в Генералния щаб няма разузнавачи, които сътрудничат със служби на страни извън НАТО. В изявление за скопския вестник  „Независен“  Шекеринска обясни, че след подписването на протокола за членство в НАТО, Скопие само е поискало от международните партньори помощ в провеждане на процедура за проверка на служителите. \r\n„Нито от НАТО са ни изпращали екип за проверка, нито са ни молили – писмено или устно – да освободим или заменим военнослужещи, за които се твърди, че са сътрудничили с чужди, главно със сръбските служби\", поясни министърът на отбраната на югозападната ни съседка.  \r\nРеакцията й е на изявление на вицепредседателя на ВМРО-ДПМНЕ Александър Николоски, че са получени указания от НАТО към армията, с предупреждение, че има хора с изключително високи постове в кабинета на Шекеринска и в Генералния щаб, които са сътрудници на чуждестранни служби. . Тереза Герова", "date": "2019.02.19", "title": "Македонският министър на отбраната Радмила Шекеринска: Нямам сръбски шпиони в кабинета си"}
{"url": "http://www.focus-news.net/news/2019/02/19/2625473/sport-viktoriya-tomova-otpadna-na-starta-v-budapeshta.html", "text": "Виктория Томова отпадна в квалификациите за турнира по тенис в Будапеща, но все пак влезе в схемата като „щастлива губеща“, след като втората поставена Кирстен Флипкенс се отказа от участие заради настинка. Но на старта на надпреварата в унгарската столица първата ракета на България при дамите отстъпи на Евгения Родина с 1:2 сета (в отделните части 0:6, 6:4, 2:6). \r\nТака българката отпадна от турнира в Будапеща. Тя напуска унгарската столица с 13 точки за ранглистата.", "date": "2019.02.19", "title": "Спорт: Виктория Томова отпадна на старта в Будапеща"}
{"url": "http://www.focus-news.net/news/2019/02/19/2625470/kanal-5-makedoniya-zaev-prodalzhava-konsultatsiite-s-albanskiya-blok-za-savmesten-kandidat-za-prezidentskite-izbori.html", "text": "Министър-председателят на Северна Македония Зоран Заев продължава консултациите с албанските партии за издигане на съвместен кандидат за президентските избори през април, предава скопската телевизия  „Канал 5“ . \r\nСлед вчерашната среща с лидера на „Демократичен съюз за интеграция“ (ДСИ) Али Ахмети, македонският премиер проведе срещи с председателя на новата партия на Африм Гаши – „Алтернатива“, и с Мендух Тачи от „Демократична партия на албанците“. \r\nОчаква се до края на седмицата да бъде обявено дали ще има споразумение за консенсусен кандидат за президентския пост. Тереза Герова", "date": "2019.02.19", "title": "„Канал 5“ (Македония): Заев продължава консултациите с албанския блок за съвместен кандидат за президентските избори"}
{"url": "http://www.focus-news.net/news/2019/02/19/2625461/zdravko-zdravkov-abv-novite-kasovi-aparati-sa-za-smetka-na-danakoplattsite-i-drebniya-biznes.html", "text": "Областният председател на АБВ - Ямбол Здравко Здравков определи въвеждането на нови касови апарати като необмислена и нереална мярка. Това съобщиха от пресцентъра на  ПП АБВ . Пред медиите той коментира, че това е поредният експеримент. Здравков посочи, че за смяната на касовите апарати и съответния софтуер налице са редица несъответствия и това, което става на практика е, че спъва дребния бизнес  \r\n„Липсва предварителна оценка. За пореден път се потвърждава, че мерките, въведени без анализ и оценка, водят до хаос, неразбиране и дори могат да навредят повече, отколкото да помогнат. Сроковете за въвеждане са нереалистични и налагат допълнителна финансова тежест - цитираните суми са около 500 лева за касов апарат и софтуер. Проблем е и че поддръжката на новия софтуер, който ще струва на фирмите около 300 лева годишно“. \r\nПо темата за въвеждане на нови касови апарати в търговските обекти, зам.-председателя на ПП АБВ Владимир Маринов обясни, че това на практика не би могло да се осъществи, защото в голяма част от малките населени места нямат интернет, към който да бъдат свързани новите апарати. Неясно остава как ще бъде осъществена софтуерната защита.  \r\nЗам.-председателят на АБВ Любомира Ганчева посочи, че мярката е в продължение на последователна правителствена политика постъпленията в държавния бюджет да бъдат за сметка на потребителите, а не резултат от добре работеща икономика. Новите касови апарати са за сметка на данъкоплатците и дребния бизнес, категорична е тя.", "date": "2019.02.19", "title": "Здравко Здравков, АБВ: Новите касови апарати са за сметка на данъкоплатците и дребния бизнес"}
{"url": "http://www.focus-news.net/news/2019/02/19/2625465/zam-glavniyat-prokuror-ivan-geshev-izdavaneto-na-falshivi-telk-resheniya-se-e-prevarnalo-v-dohodonosen-biznes-vav-varna-zaplashtaneto-e-bilo-1500-2500-lv.html", "text": "На много места издаването на фалшиви ТЕЛК решения се е превърнато в доходоносен бизнес, в голямо „търговско предприятие“. Това каза зам.- главният прокурор Иван Гешев по време на брифинг в Съдебната палата във връзка с разследвания по издаване на ТЕЛК решения с невярно съдържание, предаде репортер на  Агенция „Фокус“ . Според него само при случая във Варна не се е работило с цигани. Той уточни, че в други области участват предимно представители на този етнос. „Заплащането е било различно, в Силистра говорим за 600 лв. във Варна от 1500 – 2500 лв.“, коментира Иван Гешев. „Когато тази дейност е престъпно комерсиализирана, логично е тези, които си плащат, да търсят хората с пари, а хората с пари са тези, които нямат нужда от пенсии“, обясни той. „Гражданите, които трябва да получат тези пари остават без такива, защото не плащат и биват изместени от други. Това е една престъпна дейност с доста добър финансов резултат“, отбеляза зам.-главният прокурор. \r\nДаяна ДЮЛГЕРОВА", "date": "2019.02.19", "title": "Зам.-главният прокурор Иван Гешев: Издаването на фалшиви ТЕЛК решения се е превърнало в доходоносен бизнес, във Варна заплащането е било 1500-2500 лв."}
{"url": "http://www.focus-news.net/news/2019/02/19/2625475/veliko-tarnovo-obshtoto-sabranie-na-natsionalnoto-predstavitelstvo-na-studentskite-saveti-v-balgariya-se-provede-v-stopanskata-akademiya-v-svishtov.html", "text": "Общото събрание на Националното представителство на студентските съвети в Р България проведе свое заседание в Свищов. Това съобщиха от пресцентъра на  Стопанска академия \"Д. А. Ценов\" . Като представител на домакините, председателят на Студентски съвет при Стопанска академия Никита Йорданов приветства присъстващите студенти от 18 висши училища в страната и припомни, че НПСС е учредено именно в Свищов през 2000 година.  \r\nС „Добре дошли в Стопанска академия”, от името на академичното ръководство и на ректора на свищовското висше училище доц. д-р Иван Марчевски, приветствие към членовете на Общото събрание на НПСС отправи зам.-ректорът по студентска политика и институционални комуникации доц. д-р Николай Нинов. „В Стопанска академия винаги сме подкрепяли инициативите на Студентски съвет, защото самите студенти са изключително важни за цялата академична общност. Те са нашето лице, те са резултатът от усилията, които полагат академичните преподаватели и служители”, заяви доц. Нинов и пожела успешна работа на форума.  \r\nПредседателят на НПСС Яна Вангелова изказа благодарност от името на своите колеги към академичното ръководство и към Студентски съвет при Стопанска академия за гостоприемството и предоставените отлични условия за провеждане на заседанието. Работата на форума започна с връчване на делегатските карти и гласуване на дневен ред от девет точки. Годишни доклади за 2018 г. изнесоха председателите на НПСС и на Контролния съвет, а членове на Общото събрание представиха предстоящи инициативи на висшите училища. Обсъдени и приети бяха план за дейността и проектобюджета на НПСС за 2019 г.  \r\nВ точката, касаеща политики и партньорства на НПСС, представителите на Студентски съвет при Стопанска академия поставиха въпроса за намалената с над 200 000 лв. държавна субсидия за студентски стипендии. Стана ясно обаче, че тази субсидия е намалена и в други висши училища. Мнозинството от присъстващите се обединиха около мнението, че държавата трябва да промени политиката си за стимулиране на обучаващите се в определени висши училища, за да ги запази и да привлече достатъчно студенти. Решението на членове на Общото събрание НПСС е да бъде изискана информация за причините и справка за намалението на субсидията във всяко висше училище, и след това студентската организация да излезе с общо становище. \r\nМинути преди заседанието на Общото събрание, председателят на НПСС Яна Вангелова, коментира ситуацията с дефицита от почти 3 млн. лева в проектобюджета на Стопанска академия за 2019 г. по следния начин: „Не одобрявам това, че Стопанска академия е поставена в такова положение. Това е едно висше училище с традиции, което е възпитавало и обучавало десетки години поколения български икономисти. Смятам, че Стопанска академия може да е конкурентна на много от висшите училища в страната и в чужбина. Много малко университети разполагат с такава база и с такъв преподавателски състав. Относно позицията на НПСС – на събранието ще разглеждаме и този въпрос”. По отношение на бюджета, касаещ стипендиите на свищовските студенти, който е намален с над 200 000 лева, Яна Вангелова смята, че това ще повлияе на самите студенти, защото за да имат достъп до висше образование, част от тях разчитат именно на стипендиите за издръжката си. „Ние можем да повдигнем въпроса пред институциите и съвместно с ръководството на Стопанска академия да се опитаме да привлечем вниманието и да решим въпроса. Като членове на НПСС, ние имаме право да се изказваме по законопроекта за държавния бюджет, в частта му, касаеща висшето образование. Много е сложно предварително да изразиш мнение, когато не знаеш разпределението по пера. Вече се знае кой университет колко получава по пера, така че въпросът за средствата за студентските стипендии ще бъде повдигнат със сигурност от НПСС пред ресорните институции”, заяви Яна Вангелова.", "date": "2019.02.19", "title": "Велико Търново: Общото събрание на Националното представителство на студентските съвети в България се проведе в Стопанската академия в Свищов"}
{"url": "http://www.focus-news.net/news/2019/02/19/2625476/kmetat-na-valchi-dol-georgi-tronkov-prez-2018-godina-baseynat-v-sporten-kompleks-petko-sirakov-v-grada-be-renoviran-napalno.html", "text": "През 2018 година басейнът в спортен комплекс „Петко Сираков” във Вълчи дол е реновиран напълно. Това съобщи на пресконференция в Областния информационен център във Варна кметът на Община Вълчи дол Георги Тронков, предаде репортер на  Радио „Фокус- Варна . Кметът добави, че бившият стадион за спортни мероприятия е обновен по проект „Красива България”. „Паркът е почистен и в момента се подготвят два навеса за разширяване“, коментира още Георги Тронков. По думите му, паркът разполага с добро място за отдих за населението на Община Вълчи дол и по проекта е заложено да се обнови всичко, което е необходимо, по отношение на спорта.  \r\n„За да могат учениците от цялата община да ползват този комплекс с цялостната му база-басейн,стадион,  игрище за плажен волейбол, се покриват разходите по извозването им“, каза по време на пресконференцията Диана Великова, директор на Дирекция „Инвестиционна политика и хуманитарни дейности“ в кметската администрация. Тя допълни,че желанието на Общината е да се уплътни максимално времето на учениците със занимателни и интересни мероприятия. „Това е необходимо, за да се избегне порокът на улица и да се създадат условия децата да останат, да се развиват и да се чувстват добре на територията на общината“, обясни Диана Великова.  \r\nГеорги Тронков информира, че по друг проект се предвижда ски пистата във Вълчи дол също да бъде обновена. „Тя вече не е в съсобственост с Ловно-рибарското дружество и проектът е готов. Чака се да се отворят мерките“, допълни кметът. Той подчерта, че се предвижда създаването на хотелска част и център за подготовка за обучение на деца. Георги Тронков посочи, че в процес на проекта е предвидено удължаване на терена на ски влека. „В момента той е с дължина от 250 метра, но имаме разрешение за още 100 метра. Това е ски влек с традиции, строен през 1997 година“, поясни Георги Тронков. Той заяви, че  гласуваните средства са 30 000 лева за 80-90 кв. м площ. \r\nСияна БУХЛАРСКА", "date": "2019.02.19", "title": "Кметът на Вълчи дол Георги Тронков: През 2018 година басейнът в спортен комплекс „Петко Сираков” в града бе реновиран напълно"}
{"url": "http://www.focus-news.net/news/2019/02/19/2625468/sofiya-mobilen-kabinet-za-imunizatsiya-sreshtu-morbili-shte-bade-razpolozhen-v-dvora-na-94-su-dimitar-strashimirov-na-20-fevruari.html", "text": "На 20 февруари от 9.30 часа до 17.00 часа в двора на 94 СУ „Димитър Страшимиров“ в кв. Христо Ботев (ул. 511, № 22) ще бъде разположен мобилен кабинет на СРЗИ за поставяне на ваксини срещу морбили. Това съобщиха от пресцентъра на  Министерството на здравеопазването . \r\nКабинетът ще бъде на разположение за имунизиране на лица от 13-месечна до 18-годишна възраст без данни за имунизация и с пропуск в имунизационния календар.", "date": "2019.02.19", "title": "София: Мобилен кабинет за имунизация срещу морбили ще бъде разположен в двора на 94 СУ „Димитър Страшимиров“ на 20 февруари"}
{"url": "http://www.focus-news.net/news/2019/02/19/2625479/lovech-goryat-suhi-trevi-na-patya-sofiya-varna-v-uchastaka-mezhdu-selata-ablanitsa-i-golets-patni-politsai-regulirat-dvizhenieto.html", "text": "Горят сухи треви на пътя София-Варна в участъка между селата Абланица и Голец. Това съобщиха от пресцентъра на  МВР . Сигналът е подаден в 15.20 часа. По първоначални данни горят сухи треви от двете страни на пътя София – Варна, в участъка между селата Абланица и Голец. На мястото има задимяване. Няма опасност за близките населени места. Два екипа на пожарната извършват гасителни действия. Пътни полицаи регулират движението и в двете посоки.  \r\nОт полицията апелират водачите на моторни превозни средства да шофират в участъка с повишено внимание.", "date": "2019.02.19", "title": "Ловеч: Горят сухи треви на пътя София-Варна в участъка между селата Абланица и Голец, пътни полицаи регулират движението"}
{"url": "http://www.focus-news.net/news/2019/02/19/2625481/sport-ludogorets-i-botev-plovdiv-zavarshiha-11.html", "text": "Лудогорец и Ботев (Пловдив) завършиха 1:1 в срещата от 22-ия кръг на Първа лига. Джоди Лукоки откри резултата за домакините в 47-ата минута на двубоя, но в 68-ата минута Антонио Вутов изравни. \r\nТака и във втория си двубой за 2019-а година Лудогорец не успя да стигне до победа, след като по-рано завърши реми при гостуването си на Верея. \r\nЛудогорец e лидер във временното класиране с актив от 53 точки. Ботев (Пловдив) е четвърти с 39 точки.", "date": "2019.02.19", "title": "Спорт: Лудогорец и Ботев (Пловдив) завършиха 1:1"}
{"url": "http://www.focus-news.net/news/2019/02/19/2625480/vitseprezidentat-iliyana-yotova-shte-bade-gost-na-chestvaneto-na-natsionalniya-praznik-na-balgariya-v-evropeyskata-komisiya.html", "text": "На 20 февруари вицепрезидентът Илияна Йотова ще бъде официален гост на тържественото отбелязване на Националния празник на Република България - 3 март, в Европейската комисия в Брюксел. Това съобщиха от  Прессекретариата на държавния глава . \r\nЧестването се организира от еврокомисаря по цифровата икономика и общество Мария Габриел и включва откриването на изложба с компютърни рисунки на български ученици „България в Европа: минало, настояще и бъдеще“.", "date": "2019.02.19", "title": "Вицепрезидентът Илияна Йотова ще бъде гост на честването на Националния празник на България в Европейската комисия"}
{"url": "http://www.focus-news.net/news/2019/02/19/2625474/gl-komisar-hristo-terziyski-gdnp-zapochnahme-razsledvane-za-falshivi-telk-resheniya-i-v-oblast-sofiya.html", "text": "От 18 февруари започнахме разследване за фалшиви ТЕЛК решения и в област София. Това каза главният комисар Христо Терзийски, директор на Главна дирекция „Национална полиция“ по време на пресконференция, предаде репортер на  Агенция „Фокус“ . Той обясни, че в хода на разследването, съдействие е оказала централната структура на НОИ, която е предоставила основните статистически данни. По думите му механизмите, с които може да влияе институтът, за издаване на тези решения, не са много. „Това ще продължи да бъде тема, по която ще работим съвместно, по време на тези проверки са разпитани почти 400 човека“, коментира той. „Започнахме от Силистра, където 30% от населението в областта бяха с такива отпуснати пенсии“, обясни Христо Терзийски. „Продължаваме работа в област София, където се установява, че броят на такъв тип пенсии е почти 15% от населението. Започнахме работа вчера в областта и ще продължим“, каза още гл. комисар. \r\nДаяна ДЮЛГЕРОВА", "date": "2019.02.19", "title": "Гл. комисар Христо Терзийски, ГДНП: Започнахме разследване за фалшиви ТЕЛК решения и в област София"}
{"url": "http://www.focus-news.net/news/2019/02/19/2625472/veliko-tarnovo-izsledvana-e-proba-na-petgodishno-dete-ot-oblastniya-grad-sas-samneniya-za-morbili-rezultatite-sa-otritsatelni.html", "text": "Изследвана е проба на петгодишно дете от Велико Търново със съмнения за морбили. Това съобщи за  Радио „Фокус“ – Велико Търново  д-р Ирина Млъзева, директор на Дирекция „Надзор на заразните болести“ в Регионалната здравна инспекция. Детето е прието в Инфекциозно отделение на великотърновската болница в събота със съмнения за заболяването. Изпратена е проба до Националната референтна лаборатория. Резултатите от изследванията са отрицателни. Установено е, че се касае за обикновен обрив по кожата. Д-р Млъзева посочи, че детето е посещавало детска градина „Иванка Ботева“. То, както и всички деца в групата, са имунизирани срещу морбили. За момента не са установени случаи на заболяването на територията на Великотърновска област. \r\nПо последни данни на Министерство на здравеопазването заболелите на територията на страната вече са 27. \r\nНадежда КРЪСТЕВА", "date": "2019.02.19", "title": "Велико Търново: Изследвана е проба на петгодишно дете от областния град със съмнения за морбили, резултатите са отрицателни"}
{"url": "http://www.focus-news.net/news/2019/02/19/2625477/dots-d-r-petar-nenkov-ogledalen-obraz-na-kristalno-chistata-dusha-na-apostola-e-negovoto-tefterche.html", "text": "Огледален образ на кристално чистата душа на Апостола е неговото тефтерче. Това каза за  Радио „Фокус” - Пловдив  доц. д-р Петър Ненков. По думите му в тефтерчето Левски дава точен отчет за всеки похарчен грош от комитетските пари. „Как силно контрастира това с нашето съвремие, проядено от корупция, в което визитна картичка на обществото ни не е вече възрожденската честност, а безскрупулността и лицемерието“, заяви Ненков. „Подобно на всички ренесансови борци за духовно освобождение на човешкия род, Левски смяташе, че за да се осъществят естествените права на личността е необходимо преди всичко пълна свобода, неограничена от никаква власт. Левски пръв разбира, че да бъдем равни с другите европейски народи, зависи единствено от нашите собствени задружни сили\", каза още Ненков. \r\n„Често пъти си мисля, какъв ли щеше да бъде Левски, ако беше доживял до Свободата“, каза Ненков. „Може би депутат или министър, а може би щеше да бъде смазан от сопаджиите на Стамболов, като капитан Петко войвода във варненската тъмница и Петко Каравелов в Черната джамия в София. Или разстрелян като славните герои от Сръбско българската война  – майор Олимпий Панов и капитан Атанас Узунов\", каза още той. По думите му във всички случаи той би останал верен на своята същност на непримирим борец за социална справедливост и никога не би се превърнал в жалко подобие на новобогаташите в следосвобожденска България, които бързо са забравили светлите идеали на падналите за свобода и са оставили гробовете им да буренясат. „Това накара потресеният от късата им историческа памет и бруталната котерийна борба за власт Иван Вазов да напише своята великолепна “Епопея на забравените“, каза още Ненков. \r\nПо думите му днес политическите амбиции ни разединяват, хвърлят ни в ялови битки, дерат обществената кожа. „Мнозина смятат, че истината е само техен монопол и не искат да разберат, че няма само една истина. Това, което някои политици искат днес да ни кажат, Левски отдавна ни го е казал – и за демокрацията, и за републиката, и за свободата, и за равноправието, и за онези тъмни страни от живота, които ни разделят. „Не някой друг, а именно той ни научи да не бъдем маса, а общество от свободни и равноправни личности. Левски ни завеща, че трябва да бъдем единни, както в търсеното на истината, така и в сполетелите ни беди“, каза Петър Ненков. „Понеже днес истината и бедата са преплетени повече от всякога, нека никога вече не ставаме жертва на собствените си заблуди и политически амбиции. Ако той беше днес жив сигурно щеше да ни посочи пътя за излизане от кризата, но понеже не е – не ни остава нищо друго, освен да се учим от заветите му. Според Ненков, не друг, а именно Левски ни каза, че времето е в нас и ние сме във времето. В този смисъл той е силата, която ни проверява, съдът, който ни съди. Най-високият стожер на националната съвест  чиято жар ни гори и преражда\", посочи Ненков. \r\n„Три основни двигателя вдъхновяваха мисълта и направляваха живота му – любовта към народа, култа към свободата и вярата, че освободеното ни отечество ще има най-съвършена наредба. Пред любовта към народа, казва той, трябва да се смири и най-малката гордост, пред тази любов няма място за тщеславие и суета. Той изгаря от едно страстно желание да види родината си свободна, пък после ако ще патките да му наредят да пасе. Неговата възвишена любов не чака отплата и привилегии, неговата жертвоготовност е всеотдайна и това го накара да напише: “Аз съм се обещал на Отечеството си – жертва за освобождението му, а не да бъда кой знае какъв\", добави Ненков. \r\nПо думите му Левски ясно формулира и целта на националноосвободителната борба. „С една обща революция  да се направи коренно преобразование на сегашната деспотично тиранска система и тя да се замени с демократична република и народно управление. И още – той казва, чужд на шовинизма: ”Всички народи в България ще живеят под едни и същи чисти и святи закони, без да изключва и самите турци, а освободената ни родина вижда като съвършена страна, която ще гърми най-бляскаво като едничка държава в цяла Европа. Пътят към това светло бъдеще е само един – свобода, или смърт. \r\nДнес стотици хиляди българи ще коленичат пред паметниците на Апостола, с които е осеяна нашата земя. Ще коленичат, за да се покаят и да поискат прошка и съвет от него, a в душите ни ще стане тихо като в храм“, каза още доц. д-р Петър Ненков. \r\nЦветана ТОНЧЕВА", "date": "2019.02.19", "title": "Доц. д-р Петър Ненков: Огледален образ на кристално чистата душа на Апостола е неговото тефтерче"}
{"url": "http://www.focus-news.net/news/2019/02/19/2625485/obshtina-plovdiv-sobstvenitsite-na-domashni-kucheta-tryabva-da-zaplatyat-godishnata-taksa-do-31-mart.html", "text": "Собствениците на домашни кучета в Пловдив трябва да заплатят годишната такса от 30 лева до 31 март. Това съобщиха от пресцентъра на  Община Пловдив . Регистрацията, ако вече не е направена, се извършва в администрацията на района по местоживеене. \r\nГражданите трябва да носят своите документи за самоличност и редовно заверен ветеринарномедицински паспорт с отразени в него идентификация (маркировка) на животното и задължителните ветеринарномедицински манипулации за периода. \r\nИзискването е по Закона за местни данъци и такси. От заплащане на годишна такса са освободени собственици на кастрирани кучета и кучетата на хора с увреждания.", "date": "2019.02.19", "title": "Община Пловдив: Собствениците на домашни кучета трябва да заплатят годишната такса до 31 март"}
{"url": "http://www.focus-news.net/news/2019/02/19/2625467/kardzhali-s-ritual-po-podnasyane-na-ventsi-i-tsvetya-v-ardino-beshe-pochetena-pametta-na-vasil-levski.html", "text": "С ритуал по поднасяне на венци и цветя в Ардино беше почетена паметта на Васил Левски. Това съобщиха за  Радио „Фокус”  от пресцентъра на Община Ардино. Церемонията се проведе в двора на учебното заведение. Сред официални гости бяха кметът на Общината Ресми Мурад и заместникът му Неджми Ходжов.  \r\n„Епохите минават и отминават, раждат се и умират, а обесеният Апостол е жив. Българската земя вечно ще тръпне от неговите стъпки, оставили в душата ѝ усет за трайност и величие. И ако чувстваме силно тежестта на българската си принадлежност, то е, защото Апостола виси в нас със страшна сила! Затова спокойно можем да заявим: „Ти ни трябваш и днес, Апостоле!”. С тези думи се обърна към учениците, учителите и родителите старши учителят по български език и литература Севда Палазова.  \r\nУчениците от начален етап с ръководители Фахрие Юсеинова и Севда Костадинова изнесоха поетичен рецитал, посветен на Васил Левски. Директорът на учебното заведение Аника Петрова връчи грамоти на отличените ученици, участници в проведените конкурси в преходната седмица, посветена на патрона на училището.", "date": "2019.02.19", "title": "Кърджали: С ритуал по поднасяне на венци и цветя в Ардино беше почетена паметта на Васил Левски"}
{"url": "http://www.focus-news.net/news/2019/02/19/2625484/zam-kmetat-na-sofiya-todor-chobanov-sistemata-esti-shte-spomogne-za-reshavaneto-na-reditsa-problemi-v-oblastta-na-turizma.html", "text": "В 21 век добро управление означава електронно управление, системата ЕСПИ ще ни спомогне за решаването на редица проблеми в областта на туризма. Това каза зам.-кметът на София по направление „Култура, образование и превенция от зависимости“ доц. д-р Тодор Чобанов по време на представянето на Единната система за туристическа информация (ЕСТИ), предаде репортер на  Агенция „Фокус“ . „Преди години обикаляхме из страната да убеждаваме, че този все по-важен сектор на икономиката има нужда от Министерство на туризма“, припомни доц. д-р Тодор Чобанов. „Пред нас е един уникален по своя характер механизъм за регулация и саморегулация. Това е една ясна и силна платформа за доброто управление в сферата на туризма, която ще бъде полезна не само за администрациите, хотелиерите и партньорите, но и за националната статистика- за анализите, за това да генерираме към Евростат актуална информация“, заяви зам.-кметът на София. По думите му ЕСПИ е една гъвкава система с много вариации. \r\nОгнян Траянов, изпълнителен директор на „ТехноЛогика“, заяви, че е подготвен екип и е изградена инфраструктура, които да гарантират надеждността на системата. „Осигурени са 3 алтернативни начина за подаването на данни към системата, за да се покрият всички специфики, нужди и необходимости“, коментира той. „Първият е система към системата. Обикновено това е типично за хотелите, но и за някои инвеститори с по-голям опит и възможности, които също работят със системи. Ще продължим разговорите с представители на хотелиерския бизнес. Втория начин е чрез файлове, а третият е с уеб интерфейс, за който е необходимо само да имате браузер, който всеки смартфон има и достъп до интернет. Там потребителите въвеждат своите данни“, отбеляза Траянов. По думите му освен с документация, „ТехноЛогика“ разполага и с видеоклипове, които да спомагат на потребителите да се справят по-лесно. „Разработихме много гъвкава система за Министерството на туризма, за да могат да правят лесно справки и съответно анализи“, коментира изпълнителният директор на „ТехноЛогика“. \r\n„За българи и граждани на ЕС няма да се събират лични данни. За тези, които са от трети страни ще се събират лични данни и ще се предават към МВР. Системата е една от първите и е интегрирана напълно с компонентите на централното управление. Освен чрез парола и име, има възможност да се използва този компонент, без да се налагат допълнителни усиля за идентификация“, подчерта  Траянов, като обясни, че са интегрирали система за обратни разписки. „Ще въведем още новости и ще предложим технически решения“, допълни още той. \r\nИрина ИВАНОВА", "date": "2019.02.19", "title": "Зам.-кметът на София Тодор Чобанов: Системата ЕСТИ ще спомогне за решаването на редица проблеми в областта на туризма"}
{"url": "http://www.focus-news.net/news/2019/02/19/2625471/plovdiv-kray-paraklisa-sv-nikola-nad-selo-popovitsa-beshe-pochetena-pametta-na-apostola-na-svobodata.html", "text": "И тази година край параклиса „Св. Никола“ над садовското село Поповица беше почетена паметта на Апостола на свободата по повод 146 години от смъртта му. Това съобщи за  Радио „Фокус” - Пловдив  кметът на Община Садово Димитър Здравков. Стотици жители на селото и официални гости присъстваха на святото място, където Левски се е опитал да създаде таен революционен комитет. Тържествената програма и тази година са подготвили учениците от ОУ „Христо Ботев“. Била е отслужена панихида от енорийския свещеник на Асеновград и свещеници от Садово. Тържеството е преминало и с участието на почетен караул от поделението в село Поповица. \r\nЦветана ТОНЧЕВА", "date": "2019.02.19", "title": "Пловдив: Край параклиса „Св. Никола“ над село Поповица беше почетена паметта на Апостола на свободата"}
{"url": "http://www.focus-news.net/news/2019/02/19/2625478/iskren-krasimirov-rezhisyor-ako-levski-zhiveeshe-v-nasheto-savremie-mnogo-neshta-ne-biha-mu-haresali.html", "text": "Много немислимо, особено за децата сега е как така ще тръгнеш да се жертваш, да си дадеш живота за каузите, които са имали нашите революционери като Левски. Това каза за  Радио „Фокус“ – Пирин  режисьорът и основател на проекта „НЕзабравимата България“ Искрен Красимиров. „Затова, когато говоря и за Ботев, им казвам как той е оставил семейството си и невръстното си дете, за да даде живота си за нас – потомците. Това е нещо, което много трудно се приема от сегашна гледна точка. Но хора като Левски и Ботев именно с това се издигат до най-високите висини на нашата история. Това се случва чрез тяхната саможертва. Точно затова за мен те двамата са сравними с българският Иисус Христос“, отбеляза Красимиров. Той добави, че ако Левски живееше в нашето съвремие, много неща не биха му харесали, много неща не биха му допаднали.  \r\n„С много неща нямаше да е съгласен. Бих Ви цитирал Стефан Стамболов, който казва за Ботев, ако беше жив, че неговата страст, неговата полемика, неговата огнена натура би го накарала да ламти за власт, за постове и евентуално накрая всичко това би го извело до бесилото. Виждате ли за какво става въпрос? Така, че ако и Левски беше жив днес, то сигурно отново щеше да стигне до бесилката, само че не турската“, заяви Красимиров. Според режисьора Левски е надскочил времето си, но е останал неразбран от съвременниците си. „Открито е обиждан в много писма, но това е защото не са го разбирали до край. А всъщност неговите стремежи са били уникални“, уточни Красимиров. По отношение на това дали Апостолът на свобода още щеше да пита: „Народе – с четири въпросителни знака, режисьорът посочи, че когато с деца гледат неговият филм „Лъвский – европеец в българско“ и стигнат до тази част с четирите въпросителни знака, те винаги предизвикват различни реакции.  \r\n„Някои се смеят, други плачат. Но аз тук отново бих Ви цитирал проф. Иван Стоянов, който питаше, защото по-дългия път от Къкрина до Ловеч; от Ловеч до Търново; от Търново до София не се намери някой, който да направи нещо, за да освободи Левски. Какъвто и да е било опит. По целия този дълъг път – колко ли са станали въпросителните след „Народе“. Мисля, че са били доста повече от четири“, коментира Искрен Красимиров. \r\nЛивия НИНОВА", "date": "2019.02.19", "title": "Искрен Красимиров, режисьор: Ако Левски живееше в нашето съвремие, много неща не биха му харесали"}
{"url": "http://www.focus-news.net/news/2019/02/19/2625489/georgi-tronkov-kmet-na-valchi-dol-savsem-skoro-predstoi-gazifitsirane-na-tseliya-grad.html", "text": "Съвсем скоро предстои газифициране на територията на град Вълчи дол. Това съобщи на пресконференция във Варна кметът на Вълчи дол Георги Тронков, предаде репортер на  Радио „Фокус“ – Варна . „Имаме подадени 300 молби към момента, сега се полага инсталацията и поетапно ще се реализира“, каза той. Кметът на Вълчи дол посочи, че газоразпределителната станция се намира на 3 километра от населеното място. „Идеята е целият град да бъде газифициран. Предвижда се до няколко дни да се приключи с включването на основните артерии. Обществените сгради вече са газифицирани и следващият етап е периферията на града“, добави още Георги Тронков. \r\nПо време на пресконференцията той отбеляза също, че 350 души получават ежедневно топъл обяд на територията на община Вълчи дол. Тронков допълни, че услугата е част от социален проект на територията на Вълчи дол, при който със средства на Общината е обновена и оборудвана базата и цялата кухня. „Друг проект за енергийна ефективност, който се очаква да стартираме, е за цялостно реконструиране на Културен дом в Община Вълчи дол“, допълни. Той обясни, че вече са реновирани осем  улици  на територията и 2000 кв. метра тротоарна настилка. „Предстоят още промени по инфраструктурата на града“, допълни Георги Тронков. \r\nСияна БУХЛАРСКА", "date": "2019.02.19", "title": "Георги Тронков, кмет на Вълчи дол:  Съвсем скоро предстои газифициране на целия град"}
{"url": "http://www.focus-news.net/news/2019/02/19/2625491/kyustendil-s-normalna-intenzivnost-e-trafikat-po-patishtata-v-oblastta.html", "text": "С нормална интензивност е трафикът по пътищата в област Кюстендил. Това съобщи за  Радио „Фокус” – Кюстендил  дежурният в Областно пътно управление – Кюстендил. Пътните настилки са сухи. Към момента няма въведени допълнителни ограничения за движението на моторни превозни средства. Движението по автомагистрала „Струма“, главен път Е-79 и пътя Радомир – Кюстендил – ГКПП „Гюешево” се осъществява без проблеми. Трафикът е с нормална интензивност. \r\nВенцеслав ИЛЧЕВ", "date": "2019.02.19", "title": "Кюстендил: С нормална интензивност е трафикът по пътищата в областта"}
{"url": "http://www.focus-news.net/news/2019/02/19/2625483/kyustendil-rakovodstvo-savetnitsi-i-chlenove-na-pp-gerb-dupnitsa-se-pokloniha-pred-zhivota-i-deloto-na-vasil-levski.html", "text": "Ръководство, съветници и членове на ПП ГЕРБ – Дупница се поклониха пред живота и делото на един от най-великите български революционери – Васил Левски. Това съобщиха от пресцентъра на  ПП ГЕРБ . Отбелязването на 146 години от гибелта му в Дупница започна с тържествено шествие от пл. „Свобода“ до бюст-паметника на Апостола. В шествието се включиха кметът инж. Методи Чимев, народният представител от ГЕРБ Радослава Чеканска, зам.-кметът Крум Милев и председателят на ОбС – Дупница Емил Гущеров.  \r\nПрограмата продължи с музикално-рецитална част, представена от Мъжки хор „Св. Иван Рилски\", ученици от СУ „Св. Паисий Хилендарски\" и ОУ „Христаки Павлович\". \r\n„Никога не трябва да забравяме заръката на Левски, че всички народи в България ще живеят в една чиста и свята република, с едни закони – и за българина, и за турчина, и за евреина. „За всичките – еднакво ще е“, тъй рече Левски. И не само на днешния ден, а и утре, след седмица, след година, застанали тук, пред Васил Иванов Кунчев, трябва да му обещаем едно. Обещание, че няма да спрем да осъществяваме заветите му и да направим България такава, каквато той е искал да я види. Защото заветите на Левски са национално богатство, което дава основата, на която можем да стъпим, за да бъдем равни с другите европейски народи\", каза в словото си кметът на Дупница инж. Методи Чимев. \r\nПаметта на Апостола бе почетена с падане на колене и едноминутно мълчание. Институции, читалища и граждани поднесоха венци и цветя на паметника на Васил Левски. Венци бяха положени от кмета Чимев, Крум Милев и Емил Гущеров, от депутата Радослава Чеканска и лидера на МГЕРБ – Дупница Лора Василева.", "date": "2019.02.19", "title": "Кюстендил: Ръководство, съветници и членове на ПП ГЕРБ – Дупница се поклониха пред живота и делото на Васил Левски"}
{"url": "http://www.focus-news.net/news/2019/02/19/2625493/burgas-normalno-se-osashtestvyava-dvizhenieto-v-oblastta.html", "text": "Нормално се осъществява движението в област Бургас. Това съобщи за  Радио „Фокус“ – Бургас  дежурният в Областното пътно управление. Температурите са положителни, пътищата са сухи и нормално проходими, а видимостта е отлична. \r\nИнтензивен е трафикът в Бургас по централните улици „Иван Вазов“, „Христо Ботев“, „Уилям Гладстон“, „Булаир“ и „Цар Симеон“, по пътя от и към ж. к. „Меден Рудник“, на кръстовището с кръгово движение „Трапезица“, в района на кръстовището между улиците „Спортна“ и „Индустриална“, както и по булевардите „Демокрация“, „Сан Стефано“ и „Тодор Александров“. \r\nМария КУРТЕВА", "date": "2019.02.19", "title": "Бургас: Нормално се осъществява движението в областта"}
{"url": "http://www.focus-news.net/news/2019/02/19/2625494/ek-politikata-na-sblizhavane-sled-2020-g-da-podgotvim-badeshteto-na-investitsiite-na-es-v-zdraveopazvaneto.html", "text": "Комисарите Крецу и Андрюкайтис събраха специалисти по здравеопазване и заедно започнаха обсъждането на бъдещите инвестиции на ЕС в здравеопазването по програмите в рамките на политиката на сближаване за 2021 – 2027 г., се казва в съобщение от  пресслужбата на ЕК. \r\nВ контекста на кръгла маса, проведена днес в Комисията с участието на представители на здравни сдружения, като Европейското сдружение по управлението в здравеопазването (European Health Management Association) и EuroHealthNet, комисарите поставиха началото на един пилотен проект за подобряване на презграничните услуги за спешна помощ в Пиренеите, между пограничните райони на Франция, Испания и Княжество Андора. Те обявиха също така, че тази година здравеопазването ще бъде новата категория за наградите RegioStars.  \r\nВ рамките на обсъждането бе направен изводът, че системите на здравеопазване се променят, като тенденцията е да се обръща повече внимание на образованието, насърчаването на здравето и превенцията на заболяванията. Наблюдава се промяна и от болничните и институционалните грижи към предоставяни в общността грижи и към обединяване на здравните и социалните грижи. С новите политически цели, които предвиждат обединени инвестиции за здравеопазването, социалното приобщаване и образованието, в предложението на Комисията за политиката на сближаване през периода 2021 – 2027 г. се уреждат условията за подпомагане на тези промени.", "date": "2019.02.19", "title": "ЕК: Политиката на сближаване след 2020 г.: да подготвим бъдещето на инвестициите на ЕС в здравеопазването"}
{"url": "http://www.focus-news.net/news/2019/02/19/2625487/sofiya-chas-predi-vazpomenatelnata-tseremoniya-po-povod-146-g-ot-obesvaneto-na-vasil-levski-desetki-grazhdani-podnasyat-tsvetya-pred-pametnika-mu.html", "text": "Час преди началото на възпоменателната церемония по повод 146 г. от обесването на Васил Левски десетки граждани поднасят цветя пред паметника му, предаде репортер на  Агенция \"Фокус\" . Опашка от желаещи да се преклонят пред Апостола на българската свобода се извива пред неговия паметник в столицата. Мерките за сигурност в района са засилени. Гражданите, които искат да присъстват на церемонията минават през проверка. \r\nДеница КИТАНОВА", "date": "2019.02.19", "title": "София: Час преди възпоменателната церемония по повод 146 г. от обесването на Васил Левски десетки граждани поднасят цветя пред паметника му"}
{"url": "http://www.focus-news.net/news/2019/02/19/2625490/yorgos-kumutsakos-nova-demokratsiya-i-sled-izlizaneto-im-ot-pravitelstvoto-kamenos-i-kotsias-nanasyat-shteti-na-gartsiya.html", "text": "Отговорният за външната политика в гръцката опозиционна партия „Нова демокрация“ Йоргос Кумуцакос заяви, че бившият първи дипломат на Атина Никос Коциас и бившият министър на отбраната Панос Каменос продължават да нанасят щети на страната, дори и след излизането си от правителството на премиера Алексис Ципрас, отбелязва електронното издание на скопския вестник  „Нова демокрация“ . \r\nКоментарът на Кумуцакос бе във връзка с делото, което Коциас заведе срещу бившия министър на отбраната Каменос. Коциас подчерта, че той би имал „потенциална отговорност“, ако  нещо се случи с него или семейството му, и че с лъжите и дезинформацията е накърнил честта, репутацията и достойнството му. В отговор Каменос заяви, че е готов да „предаде всички доказателства на правосъдието\". \r\n„Би било безсмислено, ако не ставаше въпрос за двама души, които в продължение на четири години управляваха жизненоважните интереси на страната: нейната външна политика и нейната сигурност. Дори след тяхната смяна те продължават да нанасят щети на страната. Те я унижават в международен план“, подчерта Кумуцакос. Тереза Герова", "date": "2019.02.19", "title": "Йоргос Кумуцакос, „Нова демокрация“: И след излизането им от правителството Каменос и Коциас нанасят щети на Гърция"}
{"url": "http://www.focus-news.net/news/2019/02/19/2625488/chlenove-na-gerb-elin-pelin-pochetoha-pametta-na-apostola-na-svobodata.html", "text": "Структурата на ГЕРБ в Елин Пелин отбеляза 146 години от гибелта на Апостола на свободата Васил Левски. Това съобщиха от пресцентъра на  ПП ГЕРБ . Пред паметната плоча в с. Нови хан венец и цветя поднесоха общинският ръководител на ГЕРБ - Елин Пелин Стефан Стоилов, общинският съветник Благой Благоев и кметовете на селата Доганово Димитър Спасов, Мусачево Милиян Илиев, Нови хан Петко Костов и Столник Илиян Милатинов.  \r\n„146 години от деня, в който геният на националната ни революция Васил Иванов Кунчев приема последното си причастие от поп Тодор Митов с думите „Всичко което съм сторил, сторих го за отечеството”, цитира Левски общинският ръководител Стефан Стоилов и допълни, че поднасят тези цветя не, за са отбележат гибелта на Апостола, а за да почетат неговото безсмъртие.", "date": "2019.02.19", "title": "Членове на ГЕРБ - Елин Пелин почетоха паметта на Апостола на свободата"}
{"url": "http://www.focus-news.net/news/2019/02/19/2625496/smolyan-shofyorite-tryabva-da-karat-s-povisheno-vnimanie-po-napravlenieto-progled-pamporovo-zaradi-nadvisnali-darveta.html", "text": "Проходими при зимни условия са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е ясно, а температурите са положителни. Пътните настилки са сухи, на места по високите и усойни места има мокри и заснежени участъци. Извършени са почистване и обработки с пясък и сол. Няма въведени ограничения по проходите и републиканските направления в областта. По направлението Проглед – Пампорово има надвиснали дървета, които са отрязани и съответната кооперация е предупредена, че трябва да ги отстрани и да обезопаси пътя. Водачите на товарни автомобили с ремаркета и полуремаркета трябва да шофират внимателно по това направление. Остава затворен пътят от отклонението за НАО „Рожен“ посока Лъки до границата са ОПУ – Пловдив, като се очаква пътят да бъде отворен до края на седмицата. Заради повишаването на температурите и снеготопенето е повишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. През деня не са получавани сигнали за инциденти по пътищата в областта. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са мокри. Автомобилният трафик е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.02.19", "title": "Смолян: Шофьорите трябва да карат с повишено внимание по направлението Проглед – Пампорово заради надвиснали дървета"}
{"url": "http://www.focus-news.net/news/2019/02/19/2625498/vratsa-v-grada-se-provede-grazhdanskiyat-dialog-na-tema-obrazovanie-evropa-v-nashiya-dom.html", "text": "„Пътувайки за днешната ни среща си мислех, че когато се каже нещо за Европа ни звучи твърде далечно. Истината е, че когато говорим за европейски програми не става въпрос за някакви програми и за някакви пари. Става въпрос за нашите програми и за нашите пари, с които можем и се опитваме да направим живота ни по-добър. Самият факт, че ние сме част от европейската общност ни дава основания да живеем по-добре и да искаме повече”. Това заяви във Враца председателят на Комисията по образование и наука в 44-тото Народно събрание Милена Дамянова при откриването на гражданския диалог „Европа в нашия дом“, съобщиха от пресцентъра на  ПП ГЕРБ . Тя посочи, че всички европейски и национални програми са насочени към постигането на една основна цел – да направим нашите деца успели граждани, успешни за живота на индустрия 4.0, когато професиите ще са различни, работниците ще са различни и когато изкуственият интелект ще е част от ежедневието ни. \r\n„Затова инвестираме в социалния статус, в мотивацията, в квалификацията на учителите. Затова инвестираме в развитието на професионалното образование. Искам да похваля област Враца, защото тук имаме най-добри резултати от въвеждането на дуалното обучение”, допълни Милена Дамянова и подчерта, че от всеки един от нас зависи как да продължим от тук нататък напред, така че да имаме образовани поколения и силна икономика, която да направи живота ни по-добър и по-богат.  \r\nЗаместник-министърът на образованието и науката Таня Михайлова подчерта, че образованието е тема, която обединява всички. „Нашите цели са децата ни да бъдат конкурентноспособни не само по между си, не само в нашата страна, а във всяко кътче, където се намират. В класната стая да са мотивирани учители, които имат възможности за постоянна квалификация и учителска професия, която да бъде със своето достойно място в обществото. Днес срещите ми във Враца са посветени на професионалното образование, развитието на дуалната система”, каза още заместник-министърът на образованието.  \r\nОбластният управител Малина Николова заяви, че първата и най-важна цел за област Враца е да бъде лидер в образованието. „Европа дава възможност на нашата държава да се развива, така че всеки от нас да се чувства наистина европеец. Благодарение на министър Вълчев и на МОН успяхме да направим ремонти на детски градини и училища на стойност 907 401 лв.”, каза още тя.  \r\nДопълнителните средства предоставени с постановление на МС на общините в област Враца само за 2017 и 2018 години са в размер на 7 711 300 лв. \r\n „Когато започваш промяна в една община, в един град, трябва да се започне от образованието. Няма как да искаш да имаш инвестиции, ако нямаш кадри. Изключително съм щастлив, че веднага след като обявихме, че ще се стори за завод електроника във Враца, училища от областта започват да говорят за разкриване на нови паралелки. Инвестиция, която не е само за града, а за цялата област. Убеден съм, че с новите инвестиции в област Враца ще  направим така, че все повече училища да разкриват паралелки, които да подготвят кадри за тези фабрики и предприятия”, каза кметът на Община Враца Калин Каменов. \r\nУчастие в срещата взеха още Борислав Борисов – член на Комисията по образование и наука, народните представители от ГЕРБ Красен Кръстев и Станислав Попов, общински съветници и началникът на РУО – Враца Галина Евденова, директори и учители от детски и учебни заведения, директори на филиалите на висшите учебни заведения, представители на работодателски организации и бизнеса, на неправителствени и синдикални организации и всички граждани.", "date": "2019.02.19", "title": "Враца: В града се проведе гражданският диалог на тема образование „Европа в нашия дом“"}
{"url": "http://www.focus-news.net/news/2019/02/19/2625482/veliko-tarnovo-v-su-dimitar-blagoev-v-svishtov-byaha-otbelyazani-146-godini-ot-gibelta-na-vasil-levski.html", "text": "В СУ „Димитър Благоев“ в Свищов бяха отбелязани 146 години от гибелта на Васил Левски, съобщиха от пресцентъра на  Общината . Учениците от начален курс изработиха информационни табла за всички класни стаи, а членовете на клуб „Читатели на книгата“ изложиха литература и информация на входа на училището. С много старание и вълнение учениците от II-ри „б“ клас изработиха информационна папка за Васил Левски.  С особен трепет разказваха за личността на Апостола, за случки от живота му и рецитираха стихотворения.", "date": "2019.02.19", "title": "Велико Търново: В СУ „Димитър Благоев“ в Свищов бяха отбелязани 146 години от гибелта на Васил Левски"}
{"url": "http://www.focus-news.net/news/2019/02/19/2625499/blagoevgrad-ogranicheno-e-dvizhenieto-za-tezhkotovarni-avtomobili-nad-12-tona-na-tretoklasen-pat-108-v-rayona-na-selo-ribnik.html", "text": "Ограничено е движението за тежкотоварни автомобили над 12 тона на третокласен път 108 в района на село Рибник, поради аварийни ремонтни дейности. Срокът за приключване на аварийния ремонт е до 31 юли. Това съобщи за  Радио „Фокус“-Пирин  дежурният служител в Областно пътно управление-Благоевград. С нормална интензивност е трафикът по главен път Е-79, второкласен път 19 Симитли-Гоце Делчев и автомагистрала „Струма“ в областта. Проходими са пътищата в региона, пътните настилки са сухи. Ограничено е движението на главен път Е-79 в участъка Кресна – Долна Градешница в района на км 402+365, поради извършване на ремонтни дейности на моста на жп линия „София-Кулата“. Движението се осъществява по обходен маршрут, който заобикаля съоръжението и се регулира от светофарна уредба. Срокът за изпълнение на ремонтните дейности е до 30 март. Повишена е опасността от падащи камъни в района на Кресненското дефиле и прохода Предел. \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатоварено е движението в областния център. Колони от автомобили се образуват на кръстовището между бул. „Св. св. Кирил и Методий“ и бул. „Св. Димитър Солунски“. Задръстване има на кръговото кръстовище между улица „14-ти полк“, булевард „Джеймс Баучер“ и улица „Александър Стамболийски“. Частични задръствания се образуват на кръговото кръстовище на булевард „Св. св. Кирил и Методий“, на кръстовището на булевард „Васил Левски“ и булевард „Свети Димитър Солунски“, на кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“, на кръстовището на улица „Славянска“ под МБАЛ-Благоевград, на улица „Яне Сандански“ на влизане в квартал „Струмско“ и на улица „Стефан Стамболов“. Всички светофарни уредби в града са изправни.  \r\nНатали СТЕФАНОВА", "date": "2019.02.19", "title": "Благоевград: Ограничено е движението за тежкотоварни автомобили над 12 тона на третокласен път 108 в района на село Рибник"}
{"url": "http://www.focus-news.net/news/2019/02/19/2625500/the-wall-street-journal-evropa-pribyagva-do-shampionska-namesa-za-protivodeystvie-na-ikonomicheskata-mosht-na-kitay-i-sasht.html", "text": "Европейските лидери преоткриват призива за оказване на помощ на пазара, за да се противопоставят на подкрепяния на държавно ниво китайски капитализъм, коментират в редакцията на водещото американско списание  The Wall Street Journal . \r\n„Правителствената намеса в изграждането на корпоративни „шампиони“ беше стандарт в Европа в следвоенните десетилетия, но избледня на фона на приватизацията и дерегулацията, които започнаха през 80-те години на миналия век. Сега борбата на Европа да се справи с китайската правителствена координация на бизнеса и икономическата мощ на САЩ накара повече европейски политици да подкрепят интервенционизма“, пише изданието по повод решението на Германия и Франция за изготвянето на стратегия за създаване на европейски индустриални „шампиони\". \r\nСъответното бе обявено след среща в Берлин между френският министър на икономиката Бруно Льо Мер и германския му колега Петър Алтмайер. Първият конкретен проект за сътрудничество ще бъде производството на електрически батерии. Тереза Герова", "date": "2019.02.19", "title": "The Wall Street Journal: Европа прибягва до „шампионска“ намеса за противодействие на икономическата мощ на Китай и САЩ"}
{"url": "http://www.focus-news.net/news/2019/02/19/2625502/api-ot-900-chasa-do-1700-chasa-na-20-fevruari-se-ogranichava-dvizhenieto-ot-km-74-do-km-79-na-am-hemus.html", "text": "От 9.00 часа до 17.00 часа на 20 февруари се ограничава движението от км 74 до км 79 на АМ „Хемус“. Това съобщиха от пресцентъра на  Агенция „Пътна инфраструктура“ . Временната организация на движението е за извършването на геодезическо заснемане, свързано със строителството на новия участък от автомагистралата. Движението ще се пренасочва по път I-3 Ботевград – Ябланица. \r\nНеобходимо е шофьорите да карат внимателно и да спазват стриктно въведената временна организация за движение.", "date": "2019.02.19", "title": "АПИ: От 9.00 часа до 17.00 часа на 20 февруари се ограничава движението от км 74 до км 79 на АМ „Хемус“"}
{"url": "http://www.focus-news.net/news/2019/02/19/2625501/kyustendil-patyat-v-posoka-gkpp-gyueshevo-e-prohodim-pri-zimni-usloviya.html", "text": "Пътят в посока ГКПП „Гюешево” е проходим при зимни условия. Това съобщи за  Радио „Фокус” – Кюстендил  дежурният на българо-македонския граничен пункт. Пътните настилки са сухи. Нормално се осъществява преминаването на моторни превозни средства през пункта. Няма образували се колони от чакащи автомобили. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2019.02.19", "title": "Кюстендил: Пътят в посока ГКПП „Гюешево” е проходим при зимни условия"}
{"url": "http://www.focus-news.net/news/2019/02/19/2625503/kardzhali-obshtinata-shte-napravi-darenie-ot-5-000-lv-za-postroyavaneto-na-paraklis-sv-prorok-iliya.html", "text": "Общината ще направи дарение от 5 000 лв. за построяването на параклис „Св. пророк Илия“ в района над бившата „Сердика“ в града. Това съобщиха от пресцентъра на  Общината . Това стана ясно след среща между кмета инж. Хасан Азис и комисар Сергей Заимов, директор на Регионална дирекция „Пожарна безопасност и защита на населението“ - Кърджали. Кметът е заявил, че ще съдейства на служителите на регионалната дирекция за изграждане на параклиса, който ще носи името на техния покровител св. пророк Илия.  \r\nОт Регионална дирекция „Пожарна безопасност и защита на населението“ се обърнаха с призив към всички служители на МВР, бивши служители на ПБЗН и обществеността да подкрепят инициативата и да направят възможно изграждането на храма.", "date": "2019.02.19", "title": "Кърджали: Общината ще направи дарение от 5 000 лв. за построяването на параклис „Св. пророк Илия“"}
{"url": "http://www.focus-news.net/news/2019/02/19/2625497/shestima-dushi-sa-zadarzhani-za-uchastie-v-organizirana-prestapna-grupa-zanimavala-se-s-falshivi-telk-resheniya-vav-varna-obzor.html", "text": "Шест-членна организирана престъпна група е задържана в рамките на проведената на 17 и 18 февруари т.г. специализирана операция. Петима от участниците са лекари, сред които и председателят на една от комисиите, шестият е брат на единия от лекарите – сирийски граждани, които имат български семейства и гражданство. Наблюдението над групата е започнало през месец май миналата година. За четири месеца са били установени над 200 лица, които са придобили неправомерно ТЕЛК-решения. Според събраните данни двамата братя са изпълнявали ролята на посредници. Те мотивирали напълно здрави хора да получават пенсии и други облаги срещу заплащане от 1500 до 2000 лв. След предварителна уговорка и дадена конкретна парола ги пращали към лекарите от престъпната група. В случай, че клиентът нямал трудов стаж и не можел да получава пенсия, се налагало процентът на инвалидност да е много висок. При извършените процесуално-следствени действия  в двама от лекарите са намерени 20 000 лв., а в две банкови касети - 1 480 000 лв. и над 200 000 лв. В хода на разследването са разпитани 31 свидетели.  Към наказателна отговорност са привлечени шестимата участници в престъпната схема.   \r\nНа брифинг заместник-главният прокурор Иван Гешев представи данни за извършения до момента наказателно-правен анализ, свързан с аналогичен вид престъпления. Той е изведен на базата на предприета системна съвместна работа от  МВР и прокуратурата.  \r\nДиректорът на Главна дирекция „Национална полиция“ гл. комисар Христо Терзийски обяви, че от 18 февруари са започнали разследване за фалшиви ТЕЛК-решения и в област София. Той обясни, че в хода на разследването, съдействие е оказала централната структура на НОИ, която е предоставила основните статистически данни. По думите му механизмите, с които може да влияе институтът, за издаване на тези решения, не са много. „Това ще продължи да бъде тема, по която ще работим съвместно, по време на тези проверки са разпитани почти 400 човека“, коментира той. „Започнахме от Силистра, където 30% от населението в областта бяха с такива отпуснати пенсии“, обясни Христо Терзийски. „Продължаваме работа в област София, където се установява, че броят на такъв тип пенсии е почти 15% от населението. Започнахме работа вчера в областта и ще продължим“, каза още той.", "date": "2019.02.19", "title": "Шестима души са задържани за участие в организирана престъпна група, занимавала се с фалшиви ТЕЛК-решения във Варна (ОБЗОР)"}
{"url": "http://www.focus-news.net/news/2019/02/19/2625504/sport-bfs-globi-lyubo-penev-s-devet-hilyadi-leva.html", "text": "Дисциплинарната комисия към БФС глоби старши треньора на ЦСКА Любослав Пенев с 9000 лева. Причина за санкцията са изказвания на специалиста по адрес на ръководството на футболния съюз и за обиди към съдиите, става ясно от съобщение, публикувано на официалната интернет страница на БФС. \r\nГлобата бе обявена след извънредно заседание на комисията, свикано, след като в понеделник Пенев отправи остри думи към президента на БФС Борислав Михайлов и колегите му в ръководството, както и към съдийството. \r\nПенев най-напред заяви, че ЦСКА е бил ощетен при загубата с 0:2 срещу „Черно море\" във Варна, заради допуснати груби грешки от страна на съдиите, при това – съгласно думите му – умишлени. След това треньорът се изказа остро и срещу БФС.", "date": "2019.02.19", "title": "Спорт: БФС глоби Любо Пенев с девет хиляди лева"}
{"url": "http://www.focus-news.net/news/2019/02/19/2625505/zam-kmetat-na-sofiya-yoana-hristova-shte-proveri-postavyaneto-na-konteyneri-za-tekstil-v-stolichniya-rayon-iztok.html", "text": "На 20 февруари от 11.30 часа зам.-кметът на София по направление екология Йоана Христова ще провери поставянето на контейнери за текстил в столичния район „Изток“. Това съобщиха от пресцентъра на  Столична община . Събитието ще се проведе на площад „Радой Ралин“ в кв. „Изток“. \r\nСтолична община започва поетапно разполагане на постоянни контейнери за събиране на текстилни отпадъци. Целта е да се изгради устойчива система за събирането им, подобно на останалите вече изградени и успешно работещи 12 системи за събиране на различни потоци отпадъци в София, включително опаковки, зелени отпадъци, електрическо и електронно оборудване, опасни отпадъци, батерии, акумулатори, излезли от употреба МПС и други.", "date": "2019.02.19", "title": "Зам.-кметът на София Йоана Христова ще провери поставянето на контейнери за текстил в столичния район „Изток“"}
{"url": "http://www.focus-news.net/news/2019/02/19/2625492/evrodeputatat-vladimir-uruchev-predstoyashtite-evroizbori-shte-badat-nay-interesnite-ot-40-godini-nasam-zashtoto-evropa-e-na-krastopat.html", "text": "Предстоящите евроизбори ще бъдат най-интересните от 40 години насам, защото Европа е на кръстопът. Това заяви евродепутатът от ГЕРБ/ЕНП Владимир Уручев по време на общинско събрание в Смолян, съобщиха от пресцентъра на  ПП ГЕРБ . Във форума освен него взеха участие депутатите д-р Даниела Дариткова – общински ръководител, д-р Красимир Събев, както и областният координатор на ГЕРБ и кмет на Смолян Николай Мелемов.  \r\n„Виждаме какво стана на последните избори в няколко определящи европейски държави. Едната от тях е Италия, която е от учредителите на ЕС. В тази държава дойдоха на власт популисти. Какво ги докара на власт? Миграцията, защото самата страна е на пътя на миграционните потоци заради географското си положение. Други примери за държави, които не искат мигранти в страните си, можем да дадем много, но това е основната причина, която докарва крайно десни или крайно леви на власт в национален план. И очакванията са, че този процес ще продължи и в Европейския парламент ще се роди една нова сериозна група, които наричаме популисти, но те са по-скоро националисти, защото е най-лесно да се заиграеш с национални каузи. Искат се промени, но в никакъв случай няма да се стигне до разпадане на самия ЕС“, посочи Уручев.  \r\nСпоред него в България предизборната кампания за ЕП ще се сведе до борба между БСП и ГЕРБ, но не като визия за Европа, а за да може БСП да спечели или да се изравни по брой евродепутати, за да каже, че доверието на хората в ГЕРБ вече се е изчерпало.  \r\n„Това е основана цел на опозицията. От страна на БСП трябва да очакваме една злобна агитация, но трябва да се знае, че ако БСП дойдат на власт, ще има поголовен реваншизъм, какъвто видяхме по времето на Орешарски. Затова трябва с всички сили и средства да покажем какво е направено с европейски средства, а то не е никак малко. Сега за България идват почти 4 млрд. евро повече от предишния програмен период. Аз съм оптимист и съм сигурен, че ГЕРБ ще спечели евроизборите. Трябва по човешки начин да стигнем до всеки един гласоподавател, защото БСП ще насаждат злоба и омраза през цялата кампания. Трябва да им кажем на хората, че тези, които говорят за мафия, ограбиха държавата и станаха милионери. Човешкото отношение е най-силното оръжие, за да постигнем по-висока избирателна активност“, заяви Владимир Уручев. \r\nДепутатът д-р Даниела Дариткова посочи, че партия ГЕРБ е подложена на разнопосочни атаки – във и извън парламента, но въпреки това управляващата политическа сила успява да отговори на обществените очаквания.  \r\n„Политиката е изкуство на компромиса – налага се често да си припомняме това клише в 44-тото Народно събрание, защото по волята на избирателя нямаме мнозинство и управляваме в коалиция с Обединени патриоти. Налага се често да се балансира между тежки решения, които чертаят пътя на страната ни“, посочи д-р Дариткова.  \r\nТя каза, че БСП се проявява като радикална крайна опозиция като според лидера ѝ Корнелия Нинова в страната ни има революционна ситуация.  \r\n„Може би мотивацията ѝ идва от това, че има голяма амбиция за власт. Няма как страната ни да е пред нова изборна ситуация, след като икономиката върви стабилно с ръст, ниска безработица и добро положение на България в международен план“, добави народният представител. \r\nСпоред д-р Дариткова предстоящият евровот е ангажимент на всички настоящи политици и симпатизанти да мотивират колкото се може повече хора да гласуват. „Така ние ще затвърдим позицията на страната ни в ЕП, ще дадем сила на Европейската народна партия, част от която сме ние, и ще помогнем Европа да следва правилния път, защото сме в ситуация с много предизвикателства в Европейския съюз“, допълни тя.  \r\nД-р Дариткова благодари на евродепутата Владимир Уручев за това, че през всичките години е бил реалната връзка за смолянчани с Европейския парламент, защото е доказал, че човек от района на Мадан, със собствения си авторитет, знания, умения и опит, с подкрепата на ГЕРБ може да стигне до ЕП и да бъде достоен евродепутат, който да защитава интересите на България на такова високо ниво.  \r\nСпоред областния координатор на ГЕРБ в Смолян Николай Мелемов всеки политик трябва да приеме предстоящите избори като лична кауза и да работи за по-голяма активност.  \r\n„Всички са срещу нас, защото не се вписваме в схемата на ограбване на България от началото на прехода. Сега ние има какво да кажем и покажем като постигнато. И всеки успех е постигнат с много труд, с капацитет, който не е лесен за намиране и задържане. Усилията за печелене на проекти в интерес на местната общност и тяхната реализация са ежедневни“, коментира Мелемов.     \r\nАпелът на депутата д-р Красимир Събев всеки да работи за по-висока активност на вота. Високата активност според него означава победа за ГЕРБ.", "date": "2019.02.19", "title": "Евродепутатът Владимир Уручев: Предстоящите евроизбори ще бъдат най-интересните от 40 години насам, защото Европа е на кръстопът"}
{"url": "http://www.focus-news.net/news/2019/02/19/2625508/aktsenti-v-sutreshniya-blok-dobro-utro-balgariya-po-radio-fokus-na-20-fevruari.html", "text": "Израел и Иран за пореден път ескалираха напрежението помежду си в началото на годината, а терен стана сирийската територия. От тогава коментарите и прогнозите за реален военен конфликт между двете държави не спират. Коя е ябълката на раздора този път, чии външни намеси се усещат и какъв ще бъде изходът от напрегнатата ситуация? Отговорите търсим в сутрешния блок „Добро утро, България“ по  Радио „Фокус“  с арабиста проф. Владимир Чуков.  \r\nСлед решението БСП да напусне парламента коалиционните партньори от ГЕРБ и ОП обсъдиха кворума и стана ясно, че такъв все пак ще се осигури. Ще пострада ли парламентарният процес от междупартийните игри и може ли да се води реална политика преди избори? Тези и други въпроси коментираме с политолога Първан Симеонов. \r\nВ родния град на голямата българска актриса Невена Коканова - Дупница, ще бъде изграден неин паметник, по идея на жители на града. Повече за реализирането на идеята ще разговаряме с кмета на Дупница Методи Чимев, както и с общественика и инициатор на изграждането Николай Табаков.  \r\nВ минутите след 9.00 часа Венцеслав Илчев от Радио „Фокус“ - Кюстендил ще ни разкаже за работата на общинския приют за безстопанствени кучета.  \r\nТези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Виктория Месробович - Кувенджиева.", "date": "2019.02.19", "title": "Акценти в сутрешния блок „Добро утро, България“ по Радио „Фокус“ на 20 февруари"}
{"url": "http://www.focus-news.net/news/2019/02/19/2625509/veliko-tarnovo-dvizhenieto-v-uchastak-ot-patya-polski-trambesh-veliko-tarnovo-tryabva-da-se-osashtestvyava-s-povisheno-vnimanie-poradi-izsichane-na-hrasti.html", "text": "Добри са условията за пътуване на територията на областта, предаде репортер на  Радио „Фокус“ – Велико Търново . Времето е слънчево, пътните настилки са сухи. Температурата е 14 градуса. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен участък от път Царски извор – Драганово поради свлачище, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното платно. Обходният маршрут е Дебелец – Велико Търново – Лясковски кантон – Миндя – Елена. Ограничено е движението на МПС над 3.5 тона на път Чешма - Кесарево поради намален габарит на пътното платно. Срокът на организацията на движение е до 31 май. Обходният маршрут е Чешма - Сливовица - Горско Ново село - Джулюница - Кесарево. \r\nПът Лозен – Полски Тръмбеш е ограничен за движение на МПС с обща маса над 12 т поради намален габарит на пътното платно. Обходният маршрут е Лозен – Драганово – Янтра – Поликраище – Полски Тръмбеш. \r\nДвижението в участък от пътя Полски Тръмбеш – Велико Търново се осъществява с повишено внимание поради изсичане на храсти. Дейностите трябва да приключат до 28 февруари. \r\nНадежда КРЪСТЕВА", "date": "2019.02.19", "title": "Велико Търново: Движението в участък от пътя Полски Тръмбеш – Велико Търново трябва да се осъществява с повишено внимание поради изсичане на храсти"}
{"url": "http://www.focus-news.net/news/2019/02/19/2625510/gabrovo-suhi-sa-patnite-nastilki-na-teritoriyata-na-oblastta.html", "text": "Сухи са пътните настилки на територията на област Габрово. Това съобщиха за  Радио „Фокус“ – Велико Търново  от Областно пътно управление – Габрово. Времето е ясно. Температурата е 14 градуса. \r\nОграничено е движението за автомобили над 10 тона по пътя Крамолин – Велико Търново в участъка от км 22 до км 28 поради намален габарит на пътното платно. Срокът за извършване на ремонтните дейности е до 31 март. Движението по пътя Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът за въведената временна организация е до 28 февруари. Движението в участък от пътя между Севлиево и село Драгановци  се осъществява с повишено внимание поради извършване на строително-монтажни работи в участъка от км 0+000 до км 14+600. Срокът за приключването им е до 22 юни. Движението в участък от пътя Селище – Стоките трябва се осъществява с повишено внимание поради пропаднал участък на асфалтовата настилка до 28 февруари. Поставена е необходимата сигнализация. \r\nНадежда КРЪСТЕВА", "date": "2019.02.19", "title": "Габрово: Сухи са пътните настилки на територията на областта"}
{"url": "http://www.focus-news.net/news/2019/02/19/2625511/pregled-na-mezhdunarodnite-novini-do-18-chasa-agentsiya-fokus.html", "text": "В Скопие приключи срещата на лидера на СДСМ Зоран Заев и председателя на партията „Алтернатива“ Африм Гаши, предава македонският телевизионен канал  1tv . \r\nСлед разговорите Гаши подчерта, че за партията му приемлив кандидат е този, които е одобряван от гражданите и който няма опетнено минало.  \r\nНа масата на преговорите са спрягани четири имена - Радмила Шекеринска, Оливер Спасовски, Стево Пендаровски и Никола Димитров. \r\nПо данни на телевизията, до края на деня Заев трябва да изпрати на Гаши рейтингите на кандидатите, с които СДСМ разполага. \r\n***  Европейските лидери преоткриват призива за оказване на помощ на пазара, за да се противопоставят на подкрепяния на държавно ниво китайски капитализъм, коментират в редакцията на водещото американско списание  The Wall Street Journal . \r\n„Правителствената намеса в изграждането на корпоративни „шампиони“ беше стандарт в Европа в следвоенните десетилетия, но избледня на фона на приватизацията и дерегулацията, които започнаха през 80-те години на миналия век. Сега борбата на Европа да се справи с китайската правителствена координация на бизнеса и икономическата мощ на САЩ накара повече европейски политици да подкрепят интервенционизма“, пише изданието по повод решението на Германия и Франция за изготвянето на стратегия за създаване на европейски индустриални „шампиони\". \r\nСъответното бе обявено след среща в Берлин между френският министър на икономиката Бруно Льо Мер и германския му колега Петър Алтмайер. Първият конкретен проект за сътрудничество ще бъде производството на електрически батерии. \r\n***  По информация от вицепредседателя ВМРО-ДПМНЕ Александър Николовски, НАТО изисква от Скопие да извърши кадрови промени в Министерството на отбраната, за да стане член на Организацията на Северноатлантическия пакт. Уточнява се, че става въпрос за отстраняването от длъжност на голям брой хора, които заемат висши постове в кабинета на Радмила Шекеринска, в Генералния щаб и във военното разузнаване, съобщава близкото до кръговете на ВМРО-ДПМНЕ скопско електронно издание  „Курир“ , като подчертава, че хърватските медии потвърждават твърденията на Николоски.  \r\nРъководството на Министерството на отбраната на Македония в момента се състои от хора с дълбоки лични, семейни, оперативни и политически връзки с Република Сърбия, привежда изданието заключение в статия на вестник „Хрватска Данас“. \r\nДържавен секретар в Министерството на отбраната е Драган Николич, син на бивш офицер от Югославската народна армия (ЮНА). Освен ангажимента към партията и за насърчаване на хора, близки до СДСМ, той няма съществен принос за МО, пише хърватското издание, като допълва: \r\n„Държавен съветник, а също и най-близкият сътрудник на министъра на отбраната Радмила Шекеринска и главен експерт „Човешки ресурси“ е Мирослав Стояновски, бивш капитан на ЮНА по време на агресията срещу Хърватия и окупацията на Вуковар, обвинен в убийството на невинни граждани. След окупацията на Вуковар той е повишен в пост майор в тогавашната ЮНА. Началникът на военното разузнаване Горан Василевски е човек, свързан със сръбската армия, което отново е пряка причина дълго време да не получи сертификат за сигурност“.  \r\nВъпросът, зададен от хърватските медии, е дали Македония ще има такава организационна структура, която очевидно е свързана с партньор, който не е член на НАТО, и дали в този случай Република Сърбия може да бъде истинският партньор на всички останали членове на НАТО, особено в Хърватия? \r\nНиколоски наскоро предупреди за картината, като отбеляза, че до армията са достигнати указания на НАТО, че има хора на изключително високи постове в кабинета на Шекеринска в Генералния щаб на армията, които са сътрудници на чуждестранни външни служби и поради тази причина следва да бъдат отстранени от служба, за да бъде Македония надежден партньор. \r\n***  Министърът на отбраната на Северна Македония Радмила Шекеринка увери, че нито в кабинета й, нито в Генералния щаб няма разузнавачи, които сътрудничат със служби на страни извън НАТО. В изявление за скопския вестник  „Независен“  Шекеринска обясни, че след подписването на протокола за членство в НАТО, Скопие само е поискало от международните партньори помощ в провеждане на процедура за проверка на служителите. \r\n„Нито от НАТО са ни изпращали екип за проверка, нито са ни молили – писмено или устно – да освободим или заменим военнослужещи, за които се твърди, че са сътрудничили с чужди, главно със сръбските служби\", поясни министърът на отбраната на югозападната ни съседка.  \r\nРеакцията й е на изявление на вицепредседателя на ВМРО-ДПМНЕ Александър Николоски, че са получени указания от НАТО към армията, с предупреждение, че има хора с изключително високи постове в кабинета на Шекеринска и в Генералния щаб, които са сътрудници на чуждестранни служби. \r\n***  Самоубийствената атака, извършена преди няколко дни срещу членове на Ислямския революционен гвардейски корпус на Иран, е дело на гражданин на Пакистан. Това обяви бригаден генерал Мохамад Пакпур, коментирайки нападението в граничната провинция Систан-Белуджистан, съобщава иранското англоезично издание  Tehran Times . \r\n„Двама от членовете на терористичния екип са пакистанци, самоубийственият атентатор е лице на име Хафиз Мохамед Али от Пакистан\", поясни Пакпур, като същевременно допълни, че двама от предполагаемите терористи са арестувани. Трети е на свобода.  \r\nПри самоубийствената атака срещу автобус на Иранската Революционна гвардия загинаха 27 войници, връщащи се от мисия на границата. \r\n„При тази терористична атака бяха убити 27 смели ирански бойци, а 13 бяха ранени,“ се посочва в изявлението на Революционната гвардия, обвинявайки „световното господство и ционистките разузнавателни служби“ в подкрепа на нападателите. \r\n***  Съвместна комисия на двете камари на Конгреса на САЩ призова за временна забрана за доставка на изтребители F-35 в Турция, която да остане в сила до 1 ноември, съобщава електронното издание на гръцкия вестник  Kathimerini . \r\nАмериканските законодатели се опитват да блокират доставката на изтребителите с цел да окажат натиск на Турция да се откаже от плановете за закупуване на руската зенитно-ракетна система С-400.  \r\nПризивът за забрана бе представен по време на гласуване на бюджета за 2019 г., в което комисията заяви, че няма да одобри финансиране за транспортирането на изтребителите до Турция, докато Пентагонът не представи на Конгреса доклад, в който да изложи плановете си за действие, в случай че Анкара не се откаже от С-400.  \r\nРазвитието идва в резултат на интензивно лобиране от страна на Гръцко-американския съвет за лидерство (HALC), както и на Арменския национален комитет на Америка (ANCA). И двете организации се противопоставят остро на закупуването на F-35 от Турция. \r\nРешението на съвместната комисия  трябва да получи одобрението на Камарата на представителите и на Сената, подчертават от редакцията. \r\n***", "date": "2019.02.19", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2019/02/19/2625486/plovdiv-gerb-pochete-146-godini-ot-gibelta-na-vasil-levski.html", "text": "С панихида в църквата „Св. св. Петър и Павел“ и поклонение пред паметника на Васил Левски на централната алея на Бунарджика днес в Пловдив беше почетена 146-ата годишнина от трагичната гибел на Апостола на свободата Васил Левски. Това съобщиха от пресцентъра на  ПП ГЕРБ . \r\nВъв възпоменателното честване се включиха председателят на Парламентарната комисия по бюджет и финанси в Народното събрание и депутат от ГЕРБ в 16-ти МИР в града Менда Стоянова, кметът на Пловдив и областен координатор на партията в Пловдив Иван Тотев, районните кметове, общински съветници и членове на ГЕРБ. \r\nВодещ бе актрисата от Драматичен театър – Пловдив, Мария Генчева. Официалното слово пред паметника произнесе Христо Христов от Общински комитет „Васил Левски“.  \r\nВенци и цветя бяха положени от името на областната организация на ГЕРБ в Пловдив-град, евродепутатите от ЕНП/ГЕРБ, МГЕРБ и Жени ГЕРБ.", "date": "2019.02.19", "title": "Пловдив: ГЕРБ почете 146 години от гибелта на Васил Левски"}
{"url": "http://www.focus-news.net/news/2019/02/19/2625507/1tv-makedoniya-zavarshi-sreshtata-zaev-gashi-na-masata-sa-chetiri-imena-na-kandidati-za-prezidentskite-izbori.html", "text": "В Скопие приключи срещата на лидера на СДСМ Зоран Заев и председателя на партията „Алтернатива“ Африм Гаши, предава македонският телевизионен канал  1tv . \r\nСлед разговорите Гаши подчерта, че за партията му приемлив кандидат е този, които е одобряван от гражданите и който няма опетнено минало.  \r\nНа масата на преговорите са спрягани четири имена - Радмила Шекеринска, Оливер Спасовски, Стево Пендаровски и Никола Димитров. \r\nПо данни на телевизията, до края на деня Заев трябва да изпрати на Гаши рейтингите на кандидатите, с които СДСМ разполага.  Тереза Герова", "date": "2019.02.19", "title": "1tv (Македония): Завърши срещата Заев-Гаши, на масата са четири имена на кандидати за президентските избори"}
{"url": "http://www.focus-news.net/news/2019/02/19/2625513/gd-granichna-politsiya-trafikat-e-normalen-na-vsichki-kontrolno-propuskatelni-punktove.html", "text": "Трафикът е нормален на всички български гранични контролно-пропускателни пунктове, по данни към 18.00 часа. Това съобщиха от пресцентъра на  Главна дирекция (ГД) \"Гранична полиция\" .", "date": "2019.02.19", "title": "ГД \"Гранична полиция\": Трафикът е нормален на всички контролно-пропускателни пунктове"}
{"url": "http://www.focus-news.net/news/2019/02/19/2625514/predstoyashti-sabitiya-v-stranata-za-20-fevruari-agentsiya-fokus.html", "text": "*** \r\nПредседателят на Събранието на Република Северна Македония Талат Джафери ще бъде на официално посещение в България. В 8.40 часа Талат Джафери ще разговаря с председателя на Народното събрание Цвета Караянчева. След това гостът ще бъде приветстван от народните представители в пленарната зала. Той ще проследи гласуването на ратификацията на Протокола към Северноатлантическия договор относно присъединяването на Република Северна Македония.  \r\nВ 9.30 часа Цвета Караянчева и Талат Джафери ще направят изявления за медиите. Македонският гост ще се срещне още със заместник министър-председателя по правосъдната реформа и министър на външните работи Екатерина Захариева. Срещата ще започне в 9.45 часа в зала „Запад“ на Народното събрание. \r\n*** \r\nОт 11.00 часа в Министерския съвет в присъствието на вицепремиера по правосъдната реформа и министър на външните работи Екатерина Захариева ще бъде валидирана юбилейна пощенска марка по случай 15-ата годишнина от членството на Република България в НАТО. В церемонията ще участват и заместник министър-председателят по обществения ред и сигурността и министър на отбраната Красимир Каракачанов и министърът на транспорта, информационните технологии и съобщенията Росен Желязков.  \r\n***", "date": "2019.02.19", "title": "Предстоящи събития в страната за 20 февруари (Агенция „Фокус“)"}
{"url": "http://www.focus-news.net/news/2019/02/19/2625515/dw-makedoniya-albaniya-pecheli-ot-kosovskite-mita-za-srasbki-stoki.html", "text": "Косовската митница вече има клон в албанското пристанище Драч. Съгласно споразумение между Тирана и Прищина от 15 януари тази година, Косово разтоварва стоките си в града на Адриатическо море. Македонската редакция на  Deutsche Welle  обяснява какво означава новото положение за бизнеса. \r\nШериф Хоули, ръководител на косовско дъщерно дружество в Драч, отбелязва: „Косовският внос преминава само през митническа процедура по пътя към крайните дестинации като Призрен, Прищина, Урошевац, Печ\". \r\nВ миналото имаше две митници на границите между Албания и Косово и крайните дестинации за товарите. Новите митнически процедури се прилагат за ГКПП Морина-Връбница. Ергус Катеши, началник на митниците в Морина, коментира: „Превозвачите спират на границата за по-малко от 20 секунди. Митниците с Косово са премахнати и те само преминават границата. Същото се отнася и за другата страна: идват от Драч и отиват до местоназначението си\". \r\nГоляма е промяна във времето и разходите за пренасянето на стоки.  Шофьор, работещ за фирма от Прешево за внос цимент от Албания, отбелязва, че новият метод за митническо освобождаване значително улеснява работата: „Преди беше много по-трудно, сега става много по-бързо. Ние само предаваме документите и продължаваме. Не чакаме нищо“. \r\nНо не само митническият режим се е променил. Драконовските мита на Косово за внос на сръбски стоки значително увеличава вноса от Албания. А именно с 50%, особено от вноса на пшеница. Следват цимент, желязо и други подобни стоки. Тереза Герова", "date": "2019.02.19", "title": "DW (Македония): Албания печели от косовските мита за сръбски стоки"}
{"url": "http://www.focus-news.net/news/2019/02/19/2625516/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура“ . Метеорологична обстановка: \r\nТемпературите са в интервала от  5° до 22°. Времето над страната е предимно ясно. \r\nПътните настилки са предимно сухи, по усойните и планински райони са частично заледени, обработени и проходими при зимни условия. Състояние на автомагистралите:  \r\nАМ „Тракия“:  \r\nОбласт София: \r\nДо 31.05.2019 г. движението в участъка от 45+900 до км 53+000 и в двете посоки да се осъществява с повишено внимание поради констатирани неравности по пътната настилка. Скоростта на движение е ограничена до 90 км/ч.  \r\nДвижението по при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък до 31.05.2019 г. \r\nДо 20.02.2019 г. движението в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- при липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч, както и е забранено движението и спирането по аварийната лента.  \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. \r\nОбласт Стара Загора: \r\nДо 21.02.2019 г. движението от км 156 до км 162 в посока София се извършва само в изпреварващата лента, поради ремонт на асфалтовата настилка. Трафикъти се регулира от сигналисти.  \r\nДвижението по АМ „Тракия“ в участъка  Чирпан –  Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка до 31.03.2019 г.  \r\nАМ „Хемус“:  \r\nОбласт София: \r\nДо 31.05.2019 г. е ограничено движението на МПС над 12 тона само в посока София в участъка от км 30+260 до км 35+450 /от п.в. „Витинска река“ до пътната връзка при км 35/ поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п. в. \"Витинска река\".  \r\nДо 31.05.2019 г. движението при Потоп в участъка от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч.  \r\nДо 31.03.2019 г. движението в участъка от км 31+996 до км 33+780 се осъществява двупосочно в платното в  посока Варна, с една лента в посока София и една лента в посока Варна поради ремонтно-възстановителни дейности на виaдукт при км 33+600 и тунел „Витиня“ /лява тръба/.  \r\nДо 31.03.2019 г. движението в участъка от км 34+590 до км 40+510 се извършва двупосочно в платното посока Варна поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920; \r\nДо 31.03.2019 г. движението в участъка от км 48+800 до км 53+690 се осъществява двупосочно в платното в посока София поради ремонтни дейности по виадукт при км 51+360. \r\nНа 20.02.2019 г., от 9 ч. до 17 ч., ще бъде ограничено движението в участъка от 74-ти до 79-ти км на АМ „Хемус“ край Ябланица поради геодезическо заснемане. Необходимо е шофьорите да карат внимателно и да спазват стриктно въведената временна организация за движение. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г. \r\nАМ „Струма“:  \r\nОПУ София: \r\nДо 24.02.2019 г. движението в тунел \"Мало Бучино\" посока Перник се осъществява само изпреварващата лента поради ремонтни дейности по облицовъчните пана. Участъкът е сигнализиран с пътни знаци и скоростта на движение е ограничена до 50 км/ч.  \r\nОПУ Перник: \r\nШофьорите да се движат с повишено внимание в тунел „Люлин“ от км 10+562 до км 10+873, поради извършване на ремонтни работи в трансформаторния пост на 20.02.2019 г. Скоростта на движение в тунела е ограничена на 50 км/ч, поради възможност от нарушено осветление.  Въведени ограничения по основните пътни направления: \r\nПроходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Троянски“ - забранен за всички МПС; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Печинско“ - отворен за всички МПС;  \r\n- „Превала“ - отворен за всички МПС;  \r\n- „Рожен“ - отворен за всички МПС; \r\n- „Вратник“ - забранено е движението на МПС над 10 т - целогодишно; \r\n- „Дюлински“ - забранено е движението на МПС над 3,5 т - целогодишно; \r\n- „Пампорово“ - забранено е движението на МПС над 3,5 т; \r\n- „Петрохан“ - забранено е движението на МПС над 12 т, както и тегленето на ремаркета и полуремаркета - целогодишно; \r\n- „Твърдишки“ - забранено е движението на МПС над 10 т - целогодишно; \r\n- „Шипка“ - целогодишно забранено движението на МПС, предназначени за превоз на товари с технически допуст е има максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.  Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград и скоростта се ограничава до 40 км/ч. Срок до 30.04.2019 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\nОбласт Благоевград: \r\nВременно движението в участъка Кресна – Долна Градешница в района на км 402+365 е ограничено поради извършване на ремонтни дейности на моста на ЖП линия \"София – Кулата\". Движението се осъществява по обходен маршрут, който заобикаля съоръжението и се регулира от светофарна уредба. Срок до 30.03.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\nДвижението при Дунав мост км 0+080 се осъществява в едната лента поради частичен ремонт на асфалтовата настилка. Участъкът е сигнализиран. Ограничение на скоростта 40 км. Срок  до 16.00ч. на 25.02.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\nОбласт Ловеч: \r\nДвижението по път Луковит – Ябланица от км 156+900 до км 156+500 в района на пътен възел Коритна се осъществява с повишено внимание поради монтаж на пътни знаци. Срок до 22.02.2019 г. \r\n- път І-4 Коритна-Български Извор-Микре-Севлиево-Велико Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Велико Търново:  \r\nДвижението в участъка Полски Тръмбеш – Велико Търново от км 88+050 до км 93+060 се осъществява с повишено внимание поради изсичане на храсти. Срок до 28.02.2019 г. \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Стара Загора: \r\nДвижението в участъка Стара Загора – Ягода от км 213+800 до км 225+600 се осъществява в една лента поради извършване на ремонтни дейности на СПО. Движението се регулира от сигналисти. Срок до 22.02.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас:  \r\nДвижението от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г.; \r\nОбласт Бургас: \r\nДвижението в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.03.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Несебър – Ахелой от км 207+000 до км 212+000 се осъществява с повишено внимание поради ремонтни дейности на асфалтовата настилка в средната разделителна ивица. Участъкът е сигнализиран с пътни знаци. Скоростта е ограничена до 30 км/ч в час в зоната на асфалтирането. Срок до 25.02.2019 г. Състояние на републиканската пътна мрежа:  \r\nРемонтни дейности и временна организация на движението /ВОД/:  \r\nОбластно пътно управление (ОПУ)-Благоевград: \r\nВременно са въведени следните ограничения за движение на МПС:  \r\nПът III-108: Временно движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.03.2019 г. \r\nПът III-795: Движението по път III-795 от км 28+600 до км 53+000 в участъка Житосвят – Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Велико Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – Велико Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по - голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – Велико Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004 Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 28.02.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 29.02.2019 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 28.02.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът ІІ-11 : Движението по път  ІІ-11 с. Орсоя - гр. Лом се осъществява в една лента, поради  рязане на храсти. Движението се регулира от сигналисти на място. Срок до 28.02.2019 г. \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 28.02.2019 г.; \r\nПът ІІІ-602: Движението по път III-602 Горна Козница – Бобов дол от км 16+000 до км 28+000 се осъществява в една лента на участъци поради подмяна на ограничителни системи. Сигнализирано e с пътни знаци. Срок до 22.02.2019 г. \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 21.02.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 37+000 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът ІІІ-306: Движението по път ІІІ-306 Луковит – Червен бряг от км 1+000 до км 5+210 се осъществява с повишено внимание поради подравняване на банкети и изсичане на храсти. Срок до 25.02.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 28.02.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nПът ІІ-11 : Движението по път ІІ-11 с. Орсоя – гр. Лом се осъществява в една лента поради рязане на храсти и клони. Движението се регулира от сигналисти на място. Срок до 28.02.2019 г. \r\nПът III-817/815/: Движението по път с. Боровци – път ІІІ-102 се осъществява в \r\nедна лента поради рязане на храсти. Движението се регулира от сигналисти. Срок до 25.02.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т. по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: \r\nПът ІІІ-623: Движението по път III-623 Жабляно – Земен от км 46+000 до км 48+000 се осъществява в една лента поради опасност от падащи камъни. Движението се регулира с пътни знаци. Водачите на МПС да се движат със съобразена скорост и повишено внимание. Срок до 28.02.2019 г. \r\nПът III–623: Движение в една лента от км 15+200до км 15+270 след Бобов Дол–Жедна поради свличане на земна маса. Сигнализирано с пътни знаци. Срок до 21.02.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 в участъка от граница с Област Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: няма. \r\nОПУ-Смолян: \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-861: Движението за всички МПС по път ІІІ-861 от км 31+040 (граница с Област Пловдив) до км 40+833 (разклон за Национална астрономическа обсерватория) е ограничено поради паднали и падащи множество дървета. Срок до 22.02.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 – разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 28.02.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. Срок до 31.03.2019 г. \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nIII-7602: Движението по път III-7602 Голям манастир – Крумово от км 21+000 до км 23+000 се осъществява в една лента, поради частичен ремонт на асфалтовата настилка. Движението се регулира чрез пътни знаци. Срок до 20.02.2019 г. \r\nОпасност от падащи камъни:  \r\nИскърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ Велико Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2019.02.19", "title": "Актуална пътна обстановка"}
{"url": "http://www.focus-news.net/news/2019/02/19/2625518/varna-188-dushi-ot-dolni-chiflik-na-vazrast-do-29-godini-sa-obhvanati-ot-natsionalniya-plan-za-izpalnenie-na-evropeyskata-garantsiya-za-mladezhta-prez-2018-g.html", "text": "188 души от Долни чифлик на възраст до 29 години били обхванати от Националния план за изпълнение на Европейската гаранция за младежта през 2018 година. Това съобщи за  Радио „Фокус“ – Варна  кметът на Долни чифлик Красимира Анастасова. По думите й от всички обхванати в програмата безработните младежи на възраст до 24 години са били 80. Най-голямата част от тях са постъпили на работа на първичния пазар на труда – 105 души.  \r\nДруга голяма група са устроените на работа по схеми на Оперативна програма „Развитие на човешките ресурси” – 62 лица, следвани от устроените по програми за заетост – 11, и 1 - по мярка за заетост. През 2018 година в Общината работа са започнали 1107 безработни, а в обучение са включени 64 души. По програми за обучение и заетост работа са започнали 69 безработни, по насърчителни мерки за заетост – 10, по схеми на Оперативна програма „Развитие на човешките ресурси 2014 – 2020 година” – 123. Най-голямата част от започналите работа през 2018 г. са устроените на работа на първичен пазар на труда – 839 безработни. Създадено е Общинско социално предприятие „Благоустройство и озеленяване“. По думите на Красимира Анастасова през миналата година са били устроени на работа общо са 751 души в неравностойно положение, а тях безработните на над 50-годишна възраст са 391, безработни с трайно намалена работоспособност – 89, и продължително безработни лица от над 1 година – 83.  \r\nПроектът за създаване на Общинско социално предприятие „Благоустройство и озеленяване“ е финансиран по Оперативна програма „Развитие на човешките ресурси 2014-2020 г.“ със субсидия от 391 020 лв. С проекта се цели подкрепа на професионално развитие и осигуряване на трудова заетост на хора с увреждания и лица в неравностойно положение на пазара на труда и създаване на условия за подкрепа на социалното предприемачество и повишаване на ефективността на социалните предприятия чрез развитие умения и компетентности на хората, заети в общинското социално предприятие. \r\nДиана СТОЕВА", "date": "2019.02.19", "title": "Варна: 188 души от Долни чифлик на възраст до 29 години са обхванати от Националния план за изпълнение на Европейската гаранция за младежта през 2018 г."}
{"url": "http://www.focus-news.net/news/2019/02/19/2625495/razgrad-oblastnata-epizootichna-komisiya-vze-reshenie-za-ogranichavane-dostapa-do-pazarite-za-zhivotni-vav-vrazka-s-merkite-sreshtu-razprostranenie-na-afrikanskata-chuma-po-svinete.html", "text": "Областната епизоотична комисия взе решение за ограничаване достъпа до пазарите за животни във връзка с мерките срещу разпространение на африканската чума по свинете. Това съобщиха от  Областната администрация в Разград . Превантивни мерки срещу появата и разпространението на африканска чума по свинете обсъдиха на свое заседание членовете на Областната епизоотична комисия на област Разград. Директорът на ОДБХ д-р Илиян Драмалиев и д-р Юлиян Йорданов представиха досега взетите мерки на национално ниво вв връзка с установения случай. Той отново е констатиран при диво прасе, което според ветеринарните власти е потвърждение, че заразата съществува в дивата природа, а целта е да не бъде допусната при стопанствата тип „заден двор“, а чрез тях и  големите животновъдни обекти, тъй като това ще се отрази на икономиката в съответния регион. 150 души работят пряко, а още 1000 са косвено ангажирани с дейността на най-големия свинекомплекс на територията на област Разград – „Агротайм“ ЕООД-Исперих, съобщи неговият собственик Иван Иванов. Той предложи институциите за извършват по-строг контрол при проверките си в няколко аспекта – по отношение на нерегламентираните пазари за животни, на малките цехове, които преработват месо и имат възможност да го смесят с месо от диво животно.  \r\nШефът на ДЛС “Воден – Ири Хисар“ Кирил Киров съобщи, че миналата година на територията на ловното стопанство са отстреляни 440 диви прасета, той сподели един от основните проблеми при установяване на заразата – в страната има само една действаща лаборатория и това затруднява диагностиката. От ОДБХ-Разград обявиха, че това е променено, тъй като институтите също вече имат правомощия да изследват проби, с което лабораториите се увеличават с още три. Пробите от Разградско ще се изпращат във Велико Търново. Ветеринарите припомниха още, че в стопанствата тип „заден двор“ може да се отглеждат до 3 прасета, без свине-майки, призоваха също за бдителност ловците, които са и собственици на такива стопанства, тъй като рискът от пренасяне на заразата в такава ситуация е голям.  \r\nЗаместник областният управител Евгени Драганов пое ангажимент да предложи на Областния управител Гюнай Хюсмен в най-скоро време да организира среща с общинските кметове на общините в близост на „Агротайм“ – Исперих, Кубрат, Завет, Самуил и Разград, за да се уведоми чрез тях населението за превантивните мерки. Областната епизоотична комисия взе решение да бъде издадена заповед от Областния управител със следните мерки: да се свикат Общинските епизоотични комисии; ограничаване достъпа до пазарите за животни; кметовете на населени места да информират ветеринарните лекари по общини и в случай, че имат информация за нерегламентирано отглеждане на прасета с цел изпълнение на Закона за ветеринарната дейност; да се засили контролът за нерегламентирано движение на животни без ветеринарно-медицински документи и идентификатори, а органите на МВР да уведомяват ОДБХ при установяване на такова; да се инспектират местата за съхранение на труповете на отстреляните диви свине и спазват стриктно мерките за биосигурност след отстрела на дива свиня.", "date": "2019.02.19", "title": "Разград: Областната епизоотична комисия взе решение за ограничаване достъпа до пазарите за животни във връзка с мерките срещу разпространение на африканската чума по свинете"}
{"url": "http://www.focus-news.net/news/2019/02/19/2625522/haaretz-do-2065-ta-godina-izrael-mozhe-da-stane-nay-prenaselenata-darzhava-v-sveta.html", "text": "До 2065-та година Израел може да се превърне в най-пренаселената държава в света, предупреждават от редакцията на вестник  Haaretz  в статия, озаглавена „Законът за репатрантите е самоубийство“. \r\n„След Холокоста законодателният акт може да се възприеме като позитивен и оправдан инструмент за спасяването на живота на евреите. През 2019 г. обаче той се е превърнал в самоубийство“, е заключението на автора Рогел Алфер.  \r\nСпоред него Израел върви към саморазруха по два паралелни пътя. Първият – двунационалната държава, която Израел е създал със собствени ръце, отказвайки да сложи край на окупацията на Западния бряг и да създаде самостоятелна страна за палестинците. Всичко това може да завърши с гражданска война, предупреждава авторът.  \r\n„Втория път е смърт от задушаване. Според смразяващите данни, които Мерав Арлозоров публикува по-рано февруари, чудовищното пренаселване, от което вече страда Израел - по пътищата, в училищата и в болниците - е най-голямото в света сред развитите страни. Израелските граждани го чувстват всеки ден, при това по трудния начин“.  \r\nПо брой население на един квадратен метър Израел е на трето място сред развитите страни, а до 2035 г. може да се окаже и на първо.  \r\n„Става въпрос за малка държава с ужасно висока раждаемост. Нашето население нараства с темп от 2% на година, в сравнение с 0.5% в развитите страни. Това е естествен прираст, характерен за Третия свят. До 2065 г. Израел ще се превърне в най-пренаселената държава сред 180 страни по света, с изключение на Бангладеш. Качеството и стандартът на живот ще се  влошават напълно. Препоръчва се сериозно да се вслушваме в прогнозата: ако няма резки промени в сегашните тенденции на двата гореспоменати начина за самоунищожение, след 46 г. нашите деца ще живеят в двунационална държава, изпълнена с расизъм и религиозен фундаментализъм от двете страни. В близко бъдеще Израел ще бъде втората по население държава в свят, в който гражданите й няма да имат работа (и изглежда, че това няма да бъде най-големия проблем)“, алармира Алфер. \r\nПричината за пренаселването е прекомерният патриотизъм на евреите. В раждаемостта на арабите и друзите през последните десетилетия се наблюдава силен спад. Фанатичният национализъм на евреите в Израел ще удави цялата държава. Местните евреи правят деца, защото това е Божията и/или патриотична повеля, за да бъдат добри евреи. Те правят деца, убедени, че най-важното е преди всичко те да бъдат дорби евреи, а едва тогава - хора със собствени лични страсти. В резултат на това те тласкат Израел до ситуация, в която тя няма да бъде в състояние да издържи. „Тази икономическа и екологична катастрофа вече е зад ъгъла. Израел се самоубива с помощта на промитите си мозъци, които я убиват от прекомерната любов и имперските стремежи“, твърди авторът. \r\nПредставете си, че милиони евреи по света решат да упражнят правото си съгласно Закона за репатрантите и се върнат в Израел, за което призоват Бенямин Нетаняху и Нафтали Бенет. В резултат на това Израел няма да бъде по-силен, а по-слаб. Смъртоносният ад би се увеличил стократно. Противно на безумните илюзии на всички, които са обсебени от месианството, събирането на всички евреи на (хълма) Сион по никакъв начин не би доближило създаването на Божието царство в Израел, по-скоро би довело до болезнената му смърт. \r\nС други думи, Израел е физически неспособен да стане дом на евреите от целия свят. Той едва успява да бъде дом на евреите, които живеят в страната към днешна дата.  \r\nАко съществуваше, Всевишният никога нямаше да направи такива груби грешки в аритметиката. Бог да благослови евреите, които твърдят, че нямат партньор за постигане на мир. Въпросът е дали самите те могат да се считат за партньори за прекратяване на масовото самоубийство, породено от високата раждаемост и Закона за репатрантите.  Тереза Герова", "date": "2019.02.19", "title": "Haaretz: До 2065-та година Израел може да стане най-пренаселената държава в света"}
{"url": "http://www.focus-news.net/news/2019/02/19/2625521/edinnata-sistema-za-turisticheska-informatsiya-startira-ot-20-fevruari-obzor.html", "text": "Единната система за туристическа информация (ЕСТИ) бе представена от министъра на туризма Николина Ангелкова. На представянето присъстваха зам.-кметът на София по направление „Култура, образование и превенция от зависимости“ доц. д-р Тодор Чобанов и представители на работодателски организации и сдружения в туризма. Системата ЕСТИ свързва в реално време регистрите на местата за настаняване с Министерството на туризма, НАП, МВР, НОИ и общините. Целта на системата е да се облекчи въвеждането и обработката на данните от различните регистри. Министър Николина Ангелкова изтъкна, че системата ще спомага за изсветляването на туристическия сектор. Тя уточни, че в момента има над 18 800 места за настаняване в Националния туристически регистър. „За да може всичко да се случва максимално плавно и да няма срив в системата и добре да функционират, както местата за настаняване, така и хотелите, ще дадем възможност до 1 октомври да се случи въвеждането на цялата база данни“, заяви Николина Ангелкова. Тя акцентира, че глобата за невъвеждане на данни в ЕСТИ е от 1000 лв. до 3 000 лв., при повторно нарушение става двойна, а при трето следва Министерство на туризма да пристъпи към заличаване и отнемане на лиценза. Министър Ангелкова посочи, че за да може системата да функционира правилно и да бъда полезна на всички, трябва да съдържа наличната база данни в пълен размер. „Именно за това всички отговорници в системата, които трябва да въвеждат тези данни, са длъжни да спазват поетия ангажимент. Системата е плод на труда на правителството, общините и бизнеса“, подчерта тя. „Днес отстранихме 40 туроператора. Това доказва, че сме безкомпромисни по отношение на туристическия бизнес\", обяви Ангелкова. Зам.-кметът на София Тодор Чобанов подчерта, че системата ЕСТИ ще спомогне за решаването на редица проблеми в областта на туризма. „Пред нас е един уникален механизъм за регулация и саморегулация. Това е една ясна и силна платформа за доброто управление в сферата на туризма, която ще бъде полезна не само за администрациите, хотелиерите и партньорите, но и за националната статистика- за анализите, за това да генерираме към Евростат актуална информация“, заяви зам.-кметът на София. Огнян Траянов, изпълнителен директор на „ТехноЛогика“, уточни, че са осигурени различни начини за подаването на данни към системата. „Първият е система към системата. Втория начин е чрез файлове, а третият е с уеб интерфейс, за който е необходимо само да имате браузер, който всеки смартфон има и достъп до интернет“, уточни изпълнителният директор на фирмата. „За българи и граждани на ЕС няма да се събират лични данни. За тези, които са от трети страни, ще се събират лични данни и ще се предават към МВР“, посочи Траянов и допълни, че е интегрирана и система за обратни разписки. \r\nИрина ИВАНОВА", "date": "2019.02.19", "title": "Единната система за туристическа информация стартира от 20 февруари (ОБЗОР)"}
{"url": "http://www.focus-news.net/news/2019/02/19/2625520/vss-dvama-prokurori-i-edin-sadiya-prodalzhavat-v-nadprevarata-za-evropeyski-prokuror-ot-balgariya.html", "text": "Комисията по подбора на кандидатите за длъжността европейски прокурор от Република България предложи на министъра на правосъдието Цецка Цачева кандидатурите на прокурор Десислава Пиронева, прокурор Светлана Шопова-Колева и съдия Теодора Георгиева (по азбучен ред) за участие в надпреварата за поста. Това съобщиха от  Висшия съдебен съвет  (ВСС). \r\nПроцедурата по подбора премина през два етапа – проверка по допустимост на кандидатите въз основа на представените от тях документи и публично изслушване на допуснатите кандидати, проведено на 18 февруари 2019 г., и излъчвано в реално време на сайта на Висшия съдебен съвет.  \r\nПредстои  до 13 март т.г. министър Цачева да внесе трите предложения в Министерски съвет, след което одобрените кандидатури ще бъдат изпратени на секретариата на Комитета по подбора в Брюксел в срок до 31 март т.г.  \r\nСъгласно Регламента за създаване на Европейската прокуратура, трите кандидатури, излъчени от българската страна, ще бъдат разгледани от Комитета по подбора, създаден в съответствие чл. 14, параграф 3 от Регламента, като и тримата кандидати ще преминат присъствено изслушване.  \r\nСлед разглеждането на кандидатурите и изслушването, Комитетът по подбора ще изготви становище за квалификацията на кандидатите и ще посочи дали те отговарят на условията по чл. 16, параграф 1 от Регламента. Комитетът ще класира кандидатите според тяхната квалификация и опит, за да укаже реда на предпочитане.  \r\nСлед получаване на обоснованото становище на Комитета, включително на списъка с класирането, Съветът на Европейския съюз, като действа с обикновено мнозинство, ще избере и назначи един от кандидатите за европейски прокурор от България.", "date": "2019.02.19", "title": "ВСС: Двама прокурори и един съдия продължават в надпреварата за европейски прокурор от България"}
{"url": "http://www.focus-news.net/news/2019/02/19/2625525/varna-prouchvat-se-vazmozhnostite-za-videonablyudenie-na-vazlovi-tochki-v-obshtina-dolni-chiflik-s-tsel-preventsiya-na-prestapnostta.html", "text": "През 2018 година е започнало проучване на възможностите за изграждане на видеонаблюдение на възлови точки в населените места в община Долни чифлик. Това каза в интервю за  Радио „Фокус“ – Варна  кметът на Долни чифлик Красимира Анастасова. По думите й целта на Общината е въведе превантивни мерки спрямо извършването на престъпления в селата. Програмата е част от целите на местната власт, свързани с повишаване на сигурността и подобряване на опазването на обществения ред чрез изграждане на интегрирана система за видеонаблюдение в рамките на мандата - поетапно, от общинския център до най-малкото населено място, и осигуряване на охрана от специализирани фирми на територията на всички населени места. Продължава да се изгражда интегрирана система за видеонаблюдение в общински социални и образователни структури. Осигурява се и охрана чрез сигнално-охранителни известителни системи на над 40 обекта на територията на цялата община. \r\nДиана СТОЕВА", "date": "2019.02.19", "title": "Варна: Проучват се възможностите за видеонаблюдение на възлови точки в община Долни чифлик с цел превенция на престъпността"}
{"url": "http://www.focus-news.net/news/2019/02/19/2625526/plovdiv-do-1-april-se-priemat-predlozheniyata-za-chlenove-na-komisiite-za-prisazhdane-na-nagradi-plovdiv.html", "text": "Всяка година във връзка с удостояването с традиционната Награда „Пловдив” на творци и колективи за ярки постижения в културния живот на града, реализирани през предходната година, със заповед на кмета на Община Пловдив инж. Иван Тотев се сформират комисии, които да извършат оценяването на подадените предложения в отделните раздели и да определят победителите. Това съобщиха от  Общината .  \r\nВ тази връзка и съгласно утвърдения статут на Награди „Пловдив“ със заповед на кмета Иван Тотев ще бъдат назначени осем специализирани комисии за присъждане на наградите в разделите: „Художествена литература“, „Художествен превод“, „Журналистика“, „Архитектура“, „Музика“, „Театър“, „Изобразително изкуство“, „Аудио визуални изкуства, фотография  и операторско майсторство“.  \r\nПостъпилите предложения в разделите „Произведение на изкуството, предназначено за деца” и „Културно наследство и съхраняване на паметта“ се разглеждат от всички комисии. Съставът на комисиите се формира по предложения на културните институти и организации, професионални и творчески организации и съюзи, училищата по изкуствата, висши учебни заведения, медиите, издателски къщи и други юридически лица, с предмет на дейност, свързан с културата. (Чл.15.)  В тази връзка Дирекция „Култура и културно наследство“ на Община Пловдив кани всички заинтересовани от гореизброените творчески гилдии и организации да внесат своите мотивирани предложения  за членове на комисиите.  \r\nВажно е да бъдат спазени следните изисквания: мотивираните предложения за членове на комисиите се подават писмено в деловодството на Община Пловдив (пл. „Ст. Стамболов“ №1), с кореспондент „Дирекция „Култура и културно наследство“, в срок до 17 часа на 1 април 2019 г., понеделник. Предложените лица се включват в постоянен списък, който при необходимост се актуализира и от който се назначават членове в комисиите в зависимост от постъпилите предложения в отделните раздели. Членовете на комисиите не могат да бъдат вносители на предложения за награждаване с Награди „Пловдив“. Членовете на комисиите не могат да бъдат предложени за награждаване, нито свързани лица с предложените за награждаване или с членовете на управителни или контролни органи, вносители на предложения. В тази връзка, преди започване на същинската работа, те подписват декларация за липсата на конфликт на интереси.", "date": "2019.02.19", "title": "Пловдив: До 1 април се приемат предложенията за членове на комисиите за присъждане на Награди „Пловдив“"}
{"url": "http://www.focus-news.net/news/2019/02/19/2625527/kyustendil-katastrofa-mezhdu-lek-avtomobil-i-uchenicheski-avtobus-e-stanala-v-grada-edna-zhena-e-tezhko-postradala.html", "text": "Катастрофа между лек автомобил и ученически автобус е възникнала в Кюстендил, предаде репортер на  Радио „Фокус“-Кюстендил . Водачът на лекия автомобил е жена, която е в тежко състояние. Най-вероятно причината за инцидента е прилошаване, вследствие на което тя се е блъснала в ученическия автобус. Едно от превозваните деца в автобуса е с хематом, а друго е получило уплаха. И двете деца са прегледани в болницата в Кюстендил.  \r\nВенцеслав ИЛЧЕВ", "date": "2019.02.19", "title": "Кюстендил: Катастрофа между лек автомобил и ученически автобус е станала в града, една жена е тежко пострадала"}
{"url": "http://www.focus-news.net/news/2019/02/19/2625519/prezidentat-rumen-radev-nay-dobrata-pochit-kam-apostola-ne-sa-ventsite-a-saznanieto-che-ne-dumi-a-dela-tryabvat-i-che-sadbata-ni-ne-e-v-ratsete-na-nekoltsina.html", "text": "Най-добрата почит към Апостола не са венците, а съзнанието, че не думи, а дела трябват и че съдбата ни не е в ръцете на неколцина. Това каза президентът Румен Радев в своето слово по време на възпоменателната церемония по отбелязване на 146-ата годишнина от Обесването на Васил Левски, предаде репортер на  Агенция „Фокус” . По думите му Левски е събудил цял народ и го е повел към свобода. „Научи ни, че не само времето нас обръща, но и ние него обръщаме. Показа ни, че дори и робът може да е свободен, както може и свободният да погуби свободата си, защото това е въпрос на избор, на борба“, подчерта държавният глава. „Поклон пред делото на Васил Левски. Да живее България“, каза още Радев.  \r\nДеница КИТАНОВА", "date": "2019.02.19", "title": "Президентът Румен Радев: Най-добрата почит към Апостола не са венците, а съзнанието, че не думи, а дела трябват и че съдбата ни не е в ръцете на неколцина"}
{"url": "http://www.focus-news.net/news/2019/02/19/2625523/kmetat-na-sofiya-yordanka-fandakova-levski-e-onzi-edin-sin-na-balgariya-chiyto-stapki-oshte-kantyat-a-slovata-mu-oshte-otekvat-i-budyat.html", "text": "Левски е онзи един син на България, чийто стъпки още кънтят, а словата му още отекват и будят. Това каза кметът на София Йорданка Фандъкова по време на възпоменателната церемония по отбелязване на 146-ата годишнина от обесването на Васил Левски, предаде репортер на  Агенция „Фокус” .  \r\n„По традиция на мястото на това бесило честваме свободата си. Този паметник, който дълги години след Освобождението стои белязан само с купчина камъни, се превърна в свято място за паметта на България. Тук, преди 146 години, на края на София, завършва земния си път онзи “един син“ на България, чийто стъпки още кънтят, чийто слова още отекват и будят, чийто поглед още сепва, тревожи и задължава“, каза Фандъкова.   \r\n„Един Левски не искал да направи компромис с духа на епохата”, пише Захари Стоянов в биографията на Апостола. „Въпреки всички перипетии и несгоди, въпреки малките и големи предателства, Левски не прави компромис с две неща. С вярата в българския народ, в способността на обикновените хора, да погледнат над хляба си и да копнеят за свободата. И с мечтата и каузата за Свободна и Независима България“, изтъкна кметът на столицата.  \r\nПо думите ѝ тази негова вяра събужда и вълнува, задължава и създава. „С нея преди повече от век българските революционери дръзнаха да предизвикат на бой цялата мощ на вековната империя със своите ръждясали шишанета и две-три черешови топчета, защото нямаше нищо по-силно от тази вяра. Както пишат биографите на Левски, той не беше само революционер, апостол и бунтовник, а и учител. Той не само насърчава отварянето на училища, а цялото му дело е един незавършващ урок за това какво означава да бъдем българи и свободни хора. Днес, във времето на неспирната показност, на постоянния стремеж към ефектна публичност в потоци от образи и думи - все по-малко държим сметка за тежестта на истината и съдържанието. Думите ни заливат и отминават. И често забравяме да видим кой какво е свършил. “Не думи трябват, а дела”, казва Апостола на свободата. Свободата не е дума, с която да украсяваме желанията си, а работа - всекидневна, тиха работа, която се върши с достойнство и твърдост, не с разточителност, не с хвалби, не с многословие. “Часът на свободата, казва Левски - призовава всеки българин да покаже на дело родолюбието”. А родолюбието е свършена работа, че дори и да се откажеш от своето и да не търсиш личната сметка. За тази цел дърпането в различни посоки не помага. Защото \"ако искаме да пребъде България и да я опазим чиста и свята, ние щем, не щем, трябва да си кажем кривиците и да вървим заедно“, допълни кметът.  \r\nФандъкова заяви, че сме длъжни да свеждаме поглед пред уроците на Апостола и да не допуснем на това бесило да увисне неговата вяра в нас и неговата мечта за България.  \r\nДеница КИТАНОВА", "date": "2019.02.19", "title": "Кметът на София Йорданка Фандъкова: Левски е онзи един син на България, чийто стъпки още кънтят, а словата му още отекват и будят"}
{"url": "http://www.focus-news.net/news/2019/02/19/2625530/ministar-petya-avramova-416-uchebni-zavedeniya-se-obnovyavat-s-pari-ot-operativna-programa-regioni-v-rastezh.html", "text": "416 учебни заведения, в които учат 255 269 деца и младежи, се реконструират и модернизират с 624 млн. лв. от Оперативна програма „Региони в растеж“ (ОПРР) 2014-2020. Това каза министърът на регионалното развитие и благоустройството Петя Аврамова при посещението си във Видин. В областния град тя участва в дискусията „Европа в нашия дом“, съобщиха от пресцентъра на  министерството .  \r\nМинистър Аврамова посочи, че това е сериозен финансов ресурс, който е насочен към образованието. „Имаме ясното съзнание, че ползите от него ще се видят след години, защото от това в какви условия растат деца ни, къде учат и къде спортуват, зависи какви хора ще станат“, каза тя. \r\nПрез 2019 г. ще продължи обновяването на българските градове, болници и паркове с финансиране от програмата. Със средства от ОПРР 2014-2020 бяха създадени три фонда за градско развитие, които заедно с привлечения ресурс управляват около 600 млн. лв. От тях 210,4 млн. лв. са за Северна България. Тези средства са вече достъпни и могат да бъдат използвани от общините под формата на нисколихвени кредити и банкови гаранции в проекти за подобряване на градската среда и туризма.  \r\nАпелът към общините е да бъдат активни. Добрата новина е, че през декември 2018 г. във Фондовете за градско развитие постъпиха и първите проектни предложения. Едно от тях е за реставрация и адаптация на синагогата във Видин и превръщането й в културен център. \r\nПрез последните две години в областта има сериозен напредък и в подобряване на енергийната ефективност, кадастъра и трансграничното сътрудничество. Предстои да бъде реализирана една от големите инвестиции – за над 25 млн. лв. в отрасъл ВиК. Проектът включва реконструкция на 1,5 км главен канализационен колектор в гр. Видин и реконструкция на 15,57 км довеждащи водопроводи. Той ще се реализира по Оперативна програма „Околна среда“ 2014-2020 г. През месец март „Водоснабдяване и канализация - Видин“ ЕООД ще внесе формуляра за кандидатстване в Министерството на околната среда и водите. \r\nПред медии министър Аврамова коментира напредъка по проекта за пътя „Видин – Ботевград“. Агенция „Пътна инфраструктура“ подготвя обществена поръчка за строителството на участъка от Видин до Ружинци, която ще бъде обявена през пролетта.  \r\nРаботи се в синхрон с общините, които процедират парцеларните планове. Докато се извършват отчуждителните процедури, ще върви обществената поръчка, за да не се губи време. Вече има изготвени технически проекти за трасето от Видин до Монтана. \r\nЗа участъка от Мездра до Ботевград  вече са отворени шест оферти за строителството на Лот 2, а процедурата за Лот 1 се обжалва. На 14-ти КЗК разгледа казуса, очаква се решението. Амбицията на министерството е реалното строителство по проекта да започне през 2019 година. \r\nПетя Аврамова подчерта значението на пътната инфраструктура за развитието на регионите. Искаме Северозападния регион да има по-ускорено икономическо развитие, каза тя и обърна внимание, че инвеститорите искат хубави пътища, за да вложат парите си, и обучени кадри. \r\nПри посещението си във Видин министър Аврамова инспектира работата на служителите на Националното тол управление на входа от Румъния. На Дунав мост 2 са продадени електронни винетки на обща стойност 50 234 лв.", "date": "2019.02.19", "title": "Министър Петя Аврамова: 416 учебни заведения се обновяват с пари от Оперативна програма „Региони в растеж“"}
{"url": "http://www.focus-news.net/news/2019/02/19/2625529/afp-venetsuelskata-armiya-e-vdignata-pod-trevoga-za-narusheniya-na-granitsite.html", "text": "Въоръжените сили на Венецуела са вдигнати „под тревога“ за възможни нарушения на границите на латиноамериканската страна, след като държавният глава на САЩ Доналд Тръмп заплаши, че може да „загубят всичко“, ако не подкрепят опозиционния лидер Хуан Гуайдо, предава  AFP . \r\nМинистърът на отбраната Владимир Падрино повтори „неограниченото покорство, подчинение и лоялност\" към президента Никола Мадуро, чийто авторитет бе оспорен от самообявилия се за държавен глава на Венецуела Хуан Гуайдо. Тереза Герова", "date": "2019.02.19", "title": "AFP: Венецуелската армия е вдигната „под тревога“ за нарушения на границите"}
{"url": "http://www.focus-news.net/news/2019/02/19/2625524/menduh-tachi-dpa-kandidat-ot-vlastta-bi-bil-priemliv-za-partiyata.html", "text": "Председателят на „Демократическата партия на албанците“ (ДПА) Мендух Тачи подчерта, че за водената от него политическа сила би бил приемлив кандидат-президент от управляващите, предава македонската информационна агенция  „Макфакс“ . \r\n„За ДПА би бил приемлив кандидат за президент, който идва правителството, за да се нормализира ситуацията в страната\", заяви Тачи след срещата с премиера на Македония Зоран Заев. \r\nСъгласно думите му, има няколко предложения на масата за преговори, но е твърде рано да се говори за конкретно предложение. „Смятаме, че е важно този човек да продължи по пътя, който вече е започнат - да работи за функционални институции, да започне преговори с ЕС, процеса на приемане в НАТО\", допълни Тачи. \r\nПо-рано Заев се срещна с лидера „Алтернатива“ Африм Гаши. „Надпартийна личност с почтеност, а не член на партията е по-приемлив профил на кандидат за президент на „Алтернатива“, подчерта Гаши след срещата със Заев. Тереза Герова", "date": "2019.02.19", "title": "Мендух Тачи, ДПА: Кандидат от властта би бил приемлив за партията"}
{"url": "http://www.focus-news.net/news/2019/02/19/2625533/predstoyashti-mezhdunarodni-sabitiya-za-20-fevruari-agentsiya-fokus.html", "text": "Държавният глава на Руската федерация Владимир Путин ще изнесе годишната си реч за състоянието на нацията. \r\n***  Министър-председателят на Обединеното кралство Тереза Мей пристига в Брюксел за обсъждане на Брекзит с председателя на Европейската комисия Жан-Клод Юнкер. \r\n***  Министър-председателят на Израел Бенямин Нетаняху пристига на посещение в Москва за среща с държавния глава на Руската федерация Владимир Путин. \r\n***  Министърът на външните работи на Обединеното кралство ще изнесе реч за Брекзит след среща с германския си колега Хайко Маас. \r\n***  Канцлерът на Австрия Себастиан Курц ще бъде приет за среща от държавния глава на САЩ Доналд Тръмп.  \r\n***", "date": "2019.02.19", "title": "Предстоящи международни събития за 20 февруари (Агенция „Фокус“)"}
{"url": "http://www.focus-news.net/news/2019/02/19/2625534/kyustendil-nyama-opasnost-za-dvete-detsa-transportirani-za-pregled-v-kyustendilskata-bolnitsa-sled-katastrofata-mezhdu-lek-avtomobil-i-uchilishten-avtobus.html", "text": "Няма опасност за двете деца, транспортирани след катастрофа за преглед в кюстендилската болница. Това съобщиха за  Радио \"Фокус\" - Кюстендил  от ОД на МВР - Кюстендил. Двете деца са прегледани и са освободени да се приберат в домовете си. Жената, водач на лекия автомобил е в тежко състояние. \r\nВенцеслав ИЛЧЕВ", "date": "2019.02.19", "title": "Кюстендил: Няма опасност за двете деца, транспортирани за преглед в кюстендилската болница след катастрофата между лек автомобил и училищен автобус"}
{"url": "http://www.focus-news.net/news/2019/02/19/2625506/d-r-irina-mlazeva-rzi-veliko-tarnovo-pri-ustanovyavane-na-sluchay-na-morbili-se-predpriemat-reditsa-predpazni-merki.html", "text": "При установяване на случай на морбили се предприемат редица предпазни мерки. Това каза за  Радио „Фокус“ – Велико Търново  д-р Ирина Млъзева, директор на Дирекция „Надзор на заразните болести“ в Регионалната здравна инспекция във Велико Търново. Заразеното лице веднага се настанява в Инфекциозно отделение. Издирват се контактните лица. Изяснява се имунизационния статус на заразеното лице, както и на контактните лица. Те се поставят под карантина, като периодът е за срок от 17 дни. \r\nПроцентът на обхванатите лица, подлежащи на имунизация срещу морбили, е 96,71%. Обхванати са и 94,25% от лицата, подлежащи на реимунизация. Голяма част от необхванатите лица са деца на родители, работещи в чужбина, които все още имат личен лекар в България. На друга част от децата имунизацията е била отложена поради медицински противопоказания. Дребна шарка, или морбили, е общо инфекциозно заболяване, което се характеризира с обща интоксикация, възпаление на лигавицата на горните дихателни пътища, характерен макуло-папулозен обрив по кожата и усложнения от страна на дихателната система. Дребната шарка е детска инфекция, причинена от РНК-вирус от род Morbillivirus, Measles virus. Инфекцията се разпространява по въздушно-капков път. През втората половина на XX век е въведена ваксинация против дребна шарка, която рязко снижава високата смъртност сред децата в световен мащаб. Морбили е едно от заболяванията, които според Световната здравна организация поетапно трябва да бъдат изкоренени в Америка, Европа, Близкия изток и в световен мащаб до към 2020 година. \r\nНадежда КРЪСТЕВА", "date": "2019.02.19", "title": "Д-р Ирина Млъзева, РЗИ – Велико Търново: При установяване на случай на морбили се предприемат редица предпазни мерки"}
{"url": "http://www.focus-news.net/news/2019/02/19/2625536/lovech-goryat-suhi-trevi-i-hrasti-kray-hemus-v-rayona-na-yablanitsa.html", "text": "Горят сухи треви и храсти край автомагистрала \"Хемус\" в района на Ябланица. Участъкът е задимен. Това съобщиха от пресцентъра на  МВР . Пътни полицаи регулират движението в двете посоки. \r\nСигналът е подаден малко преди 18.00 часа. По първоначални данни край участъка на автомагистрала \"Хемус\" в района на Ябланица горят сухи треви и храсти. На място има пожарни автомобили и огнеборци, които гасят огъня. Пътни полицаи регулират движението на моторните превозни средства. \r\nОт полицията призовават водачите на превозни средства да карат с повишено внимание в участъка.", "date": "2019.02.19", "title": "Ловеч: Горят сухи треви и храсти край \"Хемус\" в района на Ябланица"}
{"url": "http://www.focus-news.net/news/2019/02/19/2625535/tass-chetirima-dushi-sa-raneni-pri-napadenie-s-nozh-v-marsiliya.html", "text": "Най-малко четирима души са ранени при нападение на въоръжен с нож във френския пристанищен град Марсилия, втория по големина в страната, предава  TACC , като се позовава на данни от местни медии. \r\nСъгласно разпространената информация, полицейски служители са открили огън по нападателя, след като той ги е заплашил. Състоянието му е критично. \r\nИнцидентът се е случил в центъра на Марсилия. Други подробности по случая не се привеждат, включително за това дали властите третират нападението като терористично. Тереза Герова", "date": "2019.02.19", "title": "ТАСС: Четирима души са ранени при нападение с нож в Марсилия"}
{"url": "http://www.focus-news.net/news/2019/02/19/2625512/sofiya-zapochna-vazpomenatelnata-tseremoniya-po-povod-146-godini-ot-obesvaneto-na-apostola-na-svobodata-pred-pametnika-mu-v-stolitsata.html", "text": "Започна възпоменателната церемония по повод 146 години от обесването на Апостола на свободата пред паметника му в столицата, предаде репортер на  Агенция „Фокус“ . \r\nПреди това се проведе литийно шествие от църквата „Св. София“, чиято крайна точка бе паметникът на Васил Левски. В церемонията участват знамената светини на Българската армия и представители на Националната гвардейска част.  \r\nНа събитието присъстват президентът Румен Радев, председателят на парламента Цвета Караянчева, патриарх Неофит, председателят на ПГ на ГЕРБ Цветан Цветанов, лидерът на БСП Корнелия Нинова и други политици. \r\nПред подвига на Апостола ще сведат глава и десетки граждани, които носят българския трибагреник. Агенция „Фокус“  припомня: Васил Иванов Кунчев (Левски), наричан още Дякона или Апостола, е роден в град Карлово на 18 юли 1837 г. Учи в родния си град, а след това в Стара Загора. През 1858 г., с помощта на вуйчо си Василий, Левски приема монашество под името Игнатий, а година по-късно става дякон. На 3 март 1862 г., под влияние на идеите на Г. С. Раковски, Васил Кунчев заминава за Сърбия и постъпва в Първа българска легия в Белград, като участва в сраженията за Белградската крепост. В този период получава прозвището Левски, заради проявената храброст и ловкост. След разпускането на легията Левски се присъединява към четата на дядо Ильо войвода. \r\nПрез 1863 г. се прехвърля в Румъния, но след кратък престой се завръща в България. От 1864 до 1866 г. учителства в с. Войнягово и организира „патриотични дружини“ за бъдещото въстание. През 1867 г. Левски е знаменосец на четата на Панайот Хитов, следващата година заедно с него се връща в Сърбия и постъпва във Втора легия. След разпускането й прави опит да премине в България с чета, но е заловен от сърбите и затворен в Зайчар. Така неуспехът на четническата тактика го довежда до идеята, че изходът на национално – освободителната борба е в пренасяне на нейния център в България. Идеята му се състой в изграждане на революционни комитети вътре в самите български земи, които да се превърнат в центрове българската революция. Тази идея той изразява най-напред в едно писмо до Панайот Хитов, а след това я прави достояние и на други дейци от българската революционна емиграция в Румъния. В резултат на 11 декември 1868 г. и на 1 май 1869 г. Левски предприема две обиколки из страната. \r\nВасил Левски се налага като лидер на ВРО, идеолог, организатор и ръководител на българското национално- освободително движение. Далновиден и талантлив организатор, той обобщава опита на революционното движение до този момент и пръв достига до съзнанието за необходимостта от предварителна подготовка чрез създаването на революционни комитети и пренасяне на центъра на организирането на националната революция в българските земи. Убеден демократ, Левски вярвал в силите на българите сами да извоюват своята свобода, защото „който ни освободи, той ще ни зароби“. Проповядва идеята за „свята и чиста република“, за общество и държава, в която всички „да бъдат напълно свободни там, гдето живее българинът – в България, Тракия, Македония“. \r\nНа 27 декември 1872 г. Левски е заловен от турските власти.Първоначално е отведен за разследване в Търново, а след това е изправен пред специален съд в София. Първият разпит е проведен на 4 януари 1873 г. от комисия начело с Али Саиб паша. Пред съдиите Апостолът прехвърля цялата вина за дейността на ВРО върху себе си и предотвратява задържането на други нейни дейци. На 7 януари е организирана очна ставка с Димитър Общи и Атанас Попхинов. На следващия ден за одобрение специалната комисия изпраща до великия везир в Цариград присъдата на членовете на Революционния комитет в с. Голям извор, Тетевенско, участвали в обира при Арабаконак. \r\nВ края на януари и началото на февруари група комитетски дейци от Чирпанско и Старозагорско замислят план за освобождаването на Васил Левски. Под ръководството на Атанас Узунов се подготвя чета, която трябва да спре влака за Одрин и да освободи Левски. Замисълът не довежда до съществен резултат. \r\nЛевски е осъден на смърт чрез обесване. Със специална султанска заповед на Абдул Азис смъртната присъда на Апостола е потвърдена. На 18 февруари 1873 г. край София е изпълнена смъртната присъда на Левски. \r\nДеница КИТАНОВА", "date": "2019.02.19", "title": "София: Започна възпоменателната церемония по повод 146 години от обесването на Апостола на свободата пред паметника му в столицата"}
{"url": "http://www.focus-news.net/news/2019/02/19/2625531/sliven-obshtinata-uchastva-sas-svoy-shtand-v-36-oto-izdanie-na-turisticheskoto-izlozhenie-vakantsiya-i-spa-ekspo.html", "text": "рез изминалата седмица Община Сливен се представи със свой щанд на 36-ото издание на Туристическото изложение „Ваканция и СПА експо“ - София '2019. В него участваха над 380 изложители от страната и чужбина. Това съобщиха от пресцентъра на  Община Сливен . \r\nВ дните от 14 до 16 февруари на щанда на Община Сливен се представяха различни аспекти от богатството на района и се излъчваха видео материали от родния ни град. Ръководството на Общината беше представено от инж. Стоян Марков, заместник-кмет „Икономическо развитие“. Той участва в редица конференции, кръгли маси и срещи, в които представи новата визия и концепция за привличане на туристи в Сливен, както и бъдещите проекти за развитие на общината в областта на туризма и културното наследство. \r\nПървият ден от изложението беше посветен на културното и историческото минало на Сливен и запознаване с крепостта Туида под мотото: „Сливен, вековен и красив“. Екипът на крепостта беше домакин на щанда по време на изложението. \r\nВторият ден премина под мотото: „Сливен - люлка на българската индустрия и възраждане“. Акцент беше поставен върху занаятите и технологиите и запознаване с единствения на Балканите Национален музей на текстилната индустрия – Сливен. Той беше представен от директора Тони Димитрова. Тя презентираше възможностите за посещение на музея и разясняваше на заинтересованите особеностите на различните текстилни техники и древни занаяти като печатане върху текстил, плъстене и тъкане на кори. \r\nПрез третия ден на изложението на фокус беше Природен парк „Сините камъни“ и възможностите за алтернативен туризъм в общината. Специално място беше отредено на обектите от кампанията „Стани приятел на Сливен“, която предизвика силен интерес сред посетителите. \r\nПо време на „Ваканция и СПА експо“ '2019 бяха промотирани културният и спортният календари на община Сливен, както и всички места за настаняване, отдих и добра храна в града под Сините камъни. Щандът на Община Сливен беше един от най-търсените, а най-често задаваните въпроси касаеха местата за настаняване и културния календар. Изненади с награди за посетилите имаше в две игри - „Тайните на Сливен“ и „Харесай страницата на Крепост Туида във „Фейсбук“, които се провеждаха на място. \r\nБяха осъществени множество срещи с туроператори и агенции, организиращи екскурзии във вътрешността на страната. Получихме запитвания за възможности за провеждането на детски лагери в града. Екипът на крепостта Туида получи висока оценка от министъра на туризма Николина Ангелкова, която посети щанда и отбеляза, че крепостта Туида е сред „отличниците“ в предлагането и развитието на музейни туристически продукти. \r\nПо време на изложението се възползвахме от възможността да подадем заявка за участие и в предстоящото туристическо изложение „Вашата Ваканция - Бургас 2019“, което ще се проведе през април. \r\nНа изложението Сливен беше представен като модерен град с вековна история и славно минало.", "date": "2019.02.19", "title": "Сливен: Общината участва със свой щанд в 36-ото издание на Туристическото изложение „Ваканция и СПА експо“"}
{"url": "http://www.focus-news.net/news/2019/02/19/2625538/sadiyskata-kolegiya-na-vss-vazlozhi-izrabotvane-na-nova-sistema-za-izmervane-na-natovarenostta-na-sadiite.html", "text": "Съдийската колегия (СК) на Висшия съдебен съвет (ВСС) обсъди начина за изчисляване на натовареността на съдиите и възложи на Красимир Шекерджиев – член на ВСС, да изработи нова система за измерване на натовареността на съдиите до края на месец март. Това съобщиха от  ВСС . Съгласно решението на колегията продължава прилагането на Системата за изчисляване на натовареността на съдиите до изработването и приемането на нова система. \r\nЧленовете на колегията взеха предвид изводите и препоръките, направени от Комисия „Съдебна карта, натовареност и съдебна статистика“ в „Измерване натовареността на съдиите – кратко аналитично обобщение на текущото състояние и възможните перспективи“, в Аналитичен доклад от проведено допитване по дейност 1, поддейност 1.1, част „Съдии“ по договор № ВСС-9994/02.08.2018 г. с предмет „Консултантски услуги за регулиране на натовареността на магистратите, съдебната администрация и повишаване на ефективността на разглеждането на делата и преписките“; Предложение от Красимир Шекерджиев – член на ВСС за създаване на нова система за измерване на натовареността, Предложение от Калин Калпакчиев, Предложение от Игнат Колчев – председател на Административен съд – Смолян и съдия Любен Хаджииванов – председател на Окръжен съд – Смолян за система за изчисляване на натовареността; Доклад на Световната банка „Анализ на тежестта на делата като инструмент за насърчаване на ефективността на съдебната власт: Уроци, заместители и насоки“; информации за индивидуалната натовареност на съдиите през 2017 г. и през 2018 г., и други. \r\nЧленовете на СК обсъдиха възможността да се изработи система за измерване на натовареността, интегрираща концепциите, предлагани от Красимир Шекерджиев – член на Съдийската колегия, и Игнат Колчев – председател на Административен съд – Смолян.", "date": "2019.02.19", "title": "Съдийската колегия на ВСС възложи изработване на нова система за измерване на натовареността на съдиите"}
{"url": "http://www.focus-news.net/news/2019/02/19/2625539/natsionalniyat-bord-po-turizam-predlaga-zakonodatelni-promeni-kasaeshti-protsedurata-za-otdavane-na-kontsesii-na-morskite-plazhove.html", "text": "Националният борд по туризъм предлага промени в Закона за концесиите, касаещи процедурата за отдаване на концесии на морските плажове. Това съобщиха от  Националния борд по туризъм . В становището си те уточняват, че като най-голямата работодателска организация в сектора, изразяват силно безпокойство от правния вакуум, който е създаден по отношение на механизмите за концесиониране на морски плажове. „Причината е, че от 1 януари 2019 г. процедурата за концесиониране на морските плажове се осъществява вече по Закона за концесиите, но липсва поднормативен акт който да урежда детайлите, след като ВАС спря незаконосъобразната Наредба за мониторинга, управлението и контрола на концесиите. Отсъствието на Наредбата блокира законосъобразното провеждане на процедура за избор и осъществяването на контрол на концесионните договори“, посочват от Националния борд по туризъм. \r\nТе уточняват, че заседанието на административното дело във Върховния административен съд за разглеждане по същество на законосъобразността на Наредбата е насрочено за месец юни 2019 г., а финалът на самото административно дело ще е много след тази дата, което според тях е изключително късно за идващия летен сезон 2019 г. \r\n„Трябва да отбележим и факта, че в Директива 2014/23 на Европейския парламент, която е в основата на Закона за концесиите, е посочено, че „настоящата директива не се прилага за концесии за услуги и права върху недвижима собственост, срещу задължение да се извършват задължителни дейности и концесионно плащане\", каквото на практика е концесионирането на морски плаж“, отбелязват още от борда. \r\nОт Националния борд по туризъм заявяват, че от гореизложеното става ясно, че се блокира работата по концесионните процедури за повече от половин година и на практика предрешава невъзможността да се обезпечи нормалното протичане на летния сезон на 2019 г., а и във времето много след това. Според тях съществува реална опасност от отлив на туристи, тъй като големите туроператори планират дейността си през лятото месеци по-рано, изисквайки сключен договор със стопанина на плажа, за да резервират пакети за многобройните си клиенти.  \r\nВ тази връзка членовете на Националния борд по туризъм призовават в спешен порядък народните представители да създадат възможност процедурите по концесиониране на морските плажове да се провежда по Закона за устройство на Черноморското крайбрежие (ЗУЧК). „По този ред успешно се отдават концесии от 2006 г. Считаме за неоснователно административното утежняване на процедурата за концесиониране на морските плажове, при наличие на такъв голям брой неохраняеми плажове. Процедурите следва да улесняват бизнеса, така че да бъде стимулиран да кандидатства за морски плажове, а не да бъде спъван с тежки административни процедури“, допълват от борда. \r\n„Като отговорни инвеститори и данъкоплатци в сектора бихме искали да отбележим, че подобни сътресения може да се отразят изключително негативно на българския туризъм, който в последните три години се развива с устойчив ръст и положителна динамика над средните показатели за страните от ЕС“, посочват от Националния борд по туризъм. \r\nСпоред тях отрасълът е структуроопределящ за икономиката на България с около 12% дял в Брутния вътрешен продукт заедно със свързаните с него дейности. „Около 70% пък е делът на летния туризъм в сектора. Става дума за 335 000 души, които работят в туризма и свързаните с него икономически дейности, и за техните семейства“, поясняват от там. \r\n„Националният борд по туризъм е конструктивен партньор и взаимодейства с Министерството на туризма и всички държавни институции по въпроси, които имат отношение към формиране на национална туристическа политика, стратегия и съответната законова регламентация за развитието на туристическата индустрия в Република България“, става ясно още от становището. \r\nОт Националния борд по туризъм изразяват готовност да представят на вниманието на народните представители позицията си.", "date": "2019.02.19", "title": "Националният борд по туризъм предлага законодателни промени, касаещи процедурата за отдаване на концесии на морските плажове"}
{"url": "http://www.focus-news.net/news/2019/02/19/2625542/nimh-vremeto-utre-shte-bade-slanchevo-s-maksimalni-temperaturi-mezhdu-12-i-17.html", "text": "През нощта ще е предимно ясно и в повечето райони ще е тихо. До сутринта на места в низините, по морския бряг и поречието на Дунав ще се образуват краткотрайни мъгли. Минималните температури ще са между минус 3° и 2°. \r\nУтре отново ще бъде слънчево. Още сутринта в Дунавската равнина, а до края на деня и в останалата част от страната ще се появи до умерен запад-северозападен вятър. Привечер от север ще се увеличи високата облачност – ще бъде незначителна. Максималните температури ще са предимно между 12° и 17°. Атмосферното налягане е малко по-високо от средното за месеца; през деня няма да се променя съществено, привечер ще започне да се повишава. Такава е прогнозата за времето на  Националния институт по метеорология и хидрология (НИМХ) , съобщи за  Агенция „Фокус“  дежурният синоптик Георги Цеков.  \r\nНад Черноморието ще бъде предимно слънчево. Сутринта на много места видимостта ще е намалена. Преди обяд ще е почти тихо, след пладне – със слаб запад-северозападен вятър. Максимални температури от 10-11° в северните, до 15-16° в южните райони. Температурата на морската вода е около 7°. Вълнението на морето ще е 1-2 бала.  \r\nНад планините ще бъде слънчево. Вятърът ще се обърне от север-северозапад и ще се усили; ще бъде умерен, по високите и открити части и временно силен. Дневните температури малко ще се понижат и максималната на височина 1200 метра ще е около 7°, на 2000 метра – около 0°. \r\nВ четвъртък облачността ще се увеличава и вплътнява, минималните температури ще са малко по-високи, дневните слабо ще се понижат. В петък още сутринта от северозапад ще завали дъжд, в планините - сняг. До вечерта валежите ще обхванат цялата страна. По-късно през деня вятърът ще се ориентира от североизток, ще се усили и рязко ще застудее. С понижението на температурите още след обяд в североизточните райони, а през нощта срещу събота навсякъде дъждът ще премине в сняг, но до сутринта в повечето райони валежите ще спрат. В събота ще е без съществени валежи, над Северна, по-късно и над Западна България ще има значителни разкъсвания и намаления на облачността, над Южна ще остане значителна. Вятърът в западната половина от страната ще отслабне чувствително. Ще е доста студено, като и максималните температури ще са под 0°.", "date": "2019.02.19", "title": "НИМХ: Времето утре ще бъде слънчево с максимални температури между 12° и 17°"}
{"url": "http://www.focus-news.net/news/2019/02/19/2625517/prezidentat-rumen-radev-portretite-na-levski-visyat-v-mnogo-kabineti-kato-ikoni-v-zapusnata-cherkva-no-vyarata-v-rodinata-i-volyata-za-istina-i-pravda-sa-po-silni-ot-vsyako-uninie.html", "text": "Портретите на Левски висят в много кабинети като икони в запусната черква, но вярата в Родината и волята за истина и правда са по-силни от всяко униние. Това каза президентът Румен Радев в своето слово по време на възпоменателната церемония по отбелязване на 146-ата годишнина от Обесването на Васил Левски, предаде репортер на  Агенция „Фокус” . „Преди 146 г. тук на това място бе обесен Васил Левски. Оттогава близо век и половина на таи дата се явяваме на символичен рапорт пред паметника на Апостола. За да му кажем какво става с неговата и нашата България, какво става с чистата и святата Република, с братството без оглед на вяра и народност. Още ли народната работа стои над всичко или вече просто ѝ казваме политика. От Дякона не ни останаха много написани думи, но и те са достатъчни, за да разберем какво мисли той за нашето време. В република пише апостолът всекиму ще се държи сметка за делата. Така ли е днес? „Работим изцяло български и не искаме да се водим по никого извън българското“, заявява Левски. Но така ли е днес? В бляновете си великият карловец вижда как хората избират свободно своите управници и в тази нова България всичко зависи от висшегласието. Днес и това право е обект на посегателство. Неслучайно пред османските власти Левски изрича едни горчиви думи: „Инашите българи желаят свободата, но я приемат, ако им се поднесе в къщите на тепсия“, посочи президентът. По думите му Левски е надживял всички превратности на новата ни история.  \r\nДеница КИТАНОВА", "date": "2019.02.19", "title": "Президентът Румен Радев: Портретите на Левски висят в много кабинети като икони в запусната черква, но вярата в Родината и волята за истина и правда са по-силни от всяко униние"}
{"url": "http://www.focus-news.net/news/2019/02/19/2625541/sport-tsska-pobedi-s-21-botev-vratsa.html", "text": "ЦСКА постигна първа победа след подновяването на първенството в Първа лига. В среща от 22-ия кръг отборът се наложи с 2:1 над гостите от Ботев (Враца). Головете за домакините отбелязаха Едвин Джеси и Али Соу, а Емил Стоев реализира единственото попадение за Ботев (Враца).  \r\nЗа ЦСКА успехът бе първи след завръщането на старши треньора Любослав Пенев на стадион „Българска Армия“. Във временното класиране отборът заема второто място с актив от 48 точки, с пет по-малко от лидера Лудогорец. Ботев (Враца) е осми с 27 точки.", "date": "2019.02.19", "title": "Спорт: ЦСКА победи с 2:1 Ботев (Враца)"}
{"url": "http://www.focus-news.net/news/2019/02/19/2625537/bedzhet-patsoli-kosovo-tryabva-da-zachita-savetite-na-sasht.html", "text": "Министърът на външните работи на Косово, вицепремиер и председател на младшия коалиционен партньор „Съюз за ново Косово“ Беджет Пацоли покани политическите лидери в Прищина на спешна среща, в рамките на която ги призова да се вслушат в съветите на САЩ за отмяна на 100-процентните мита за внос на сръбски стоки в страната, съобщава електронното издание на местния вестник  Gazeta Expess . \r\nСъгласно думите на Пацоли, Косово трябва винаги да бъде благодарно на САЩ, като се има предвид връзката между двете страни. Приятелството между държавите трябва да се поддържа всеки ден, категоричен бе косовският вицепремиер. В пост в социалната мрежа „Фейсбук“ той написа, че писмото на американския президент Доналд Тръмп, адресирано до държавния глава на Косово Хашим Тачи, както и писмото на високоставени представители на администрацията във Вашингтон към косовските лидери с искане за отмяна на митата върху сръбските стоки, ясно показва, че САЩ искат процес на изграждане на държавността на най-младата страна на Балканите.  \r\n„САЩ иска Косово да бъде силно, интегрирано и да бъде признато от Сърбия, това е благословия! Това трябва да бъде разбрано и взето под внимание !!! От друга страна, ние не сме епицентърът на света и никога не сме били, затова трябва високо да оценим позицията на САЩ в наша полза”, подчерта Паколи. Според него Косово трябва да намери решение, което да зачита съветите на косовските приятели.  \r\nТой също така покани политическите лидери да се срещнат, координират и предприемат действия в полза на страната. „Всички институции трябва да говорят с един глас, както поиска президентът Тръмп. Приканвам всички политически лидери да се срещнат със САЩ и западните съюзници, за да координират нашите действия. Времето свършва, време е за важни решения”, написа още Пацоли. Тереза Герова", "date": "2019.02.19", "title": "Беджет Пацоли: Косово трябва да зачита съветите на САЩ"}
{"url": "http://www.focus-news.net/news/2019/02/19/2625532/krasimir-karakachanov-vmro-vmesto-da-se-razpravyame-da-napravim-vatreshni-izbori-koito-da-opredelyat-listata-na-obedineni-patrioti-za-evroizborite.html", "text": "Дайте да направим в началото на април едни вътрешни избори сред нашите симпатизанти – те да определят кой да бъде на първо, втори и трето място в листата, вместо да се разправяме. Това каза вицепремиерът и лидер на ВМРО Красимир Каракачанов в предаването „Лице в лице” по  бТВ  в отговор на въпрос как ще се явят „Обединените патриоти“ на предстоящите избори за Европейски парламент. Предложението на Каракачанов идва след като стана ясно, че НФСБ издига Валери Симеонов за водач на листа за евровота. „Каквито и разногласия да имаме в малката коалиция, това не трябва да пречи на работата на правителството“, уточни Каракачанов. Той поздрави премиера Бойко Борисов за решението да се прегласуват текстовете в Изборния кодекс за преференциалния вот и да се върнат старите правила за пренареждане на листите от избирателите. По думите му преференцията мотивира по-висока избирателна активност. Относно подкрепата на ДПС за ГЕРБ в парламента той поясни, че не е против стига да не става въпрос за извиване на ръцете. Лидерът на ВМРО защити и предложената от него Концепция за интеграция на ромите. Той призова от ДПС да посочат кои текстове от концепцията са фашистки и антиконституционни. „Не съм глупав човек и зная каква ще е реакцията, всичко е изпипано юридически, съобразено е с Конституцията на България“, каза Каракчанов.", "date": "2019.02.19", "title": "Красимир Каракачанов, ВМРО: Вместо да се разправяме, да направим вътрешни избори, които да определят листата на „Обединени патриоти“ за евроизборите"}
{"url": "http://www.focus-news.net/news/2019/02/19/2625545/shumen-zapochna-podavaneto-na-zayavleniya-za-finansova-podkrepa-ot-obshtinskiya-fond-invitro.html", "text": "Двойки с репродуктивни проблеми могат да кандидатстват за финансова подкрепа от общинския фонд „Инвитро“ в Шумен. Това съобщиха от  Община Шумен . Правилникът за организацията и реда за подпомагане на семейства и лица, които живеят на семейни начала и имат репродуктивни проблеми, както и необходимите документи за кандидатстване са качени на сайта на Община Шумен. Те могат да бъдат разгледани и изтеглени от секцията „Административни услуги“, Дирекция „Социална политика и здравеопазване“ под номер 15 в списъка с услуги  – „Финансова подкрепа за семейства с репродуктивни проблеми“.  Комисията, която ще разглежда документите на кандидатите ще заседава в края на месец април. \r\nОбщинският фонд „Инвитро“ осигурява финансова помощ веднъж годишно в размер до 1500 лв., като двойките ще имат право на подпомагане до три пъти. Процедурите могат да бъдат извършени в здравни заведения на територията на цялата страна. Фондът ще финансира изследвания, манипулации и процедури, които не се покриват от Центъра за асистирана репродукция или Националната здравноосигурителна каса след становище на специалист по репродуктивна медицина. Кандидатите трябва да са български граждани, задължително е единият да има постоянен и настоящ адрес в община Шумен не по-малко от три години, да не страдат от тежки психични заболявания, да не са поставени под запрещение и да са с непрекъснати здравни осигуровки.  \r\nПопълненият комплект документи се подава в запечатан плик, адресиран до Дирекция „Социална политика и здравеопазване“, за АРТ (асистирани репродуктивни техники) на гише №3 (Изнесено деловодство) в Центъра за информация и услуги в сградата на общината. Към документите е необходимо да бъде приложено и копие на фактура с касов бон, която съдържа описание и стойност на извършените медицински дейности. В края на миналата година с решение на Общинския съвет бяха заделени 20 000 лв. от местния бюджет за подпомагане на двойки с репродуктивни проблеми.", "date": "2019.02.19", "title": "Шумен: Започна подаването на заявления за финансова подкрепа от общинския фонд „Инвитро“"}
{"url": "http://www.focus-news.net/news/2019/02/19/2625561/sport-fifa-nalozhi-globa-na-porto.html", "text": "Португалският гранд Порто бе глобен с 50 000 швейцарски франка и официално предупреден от ФИФА за нарушаване на правилата за собственост на играчи на трети страни. \r\nПравилникът на централата забранява клубовете да влизат в контакт с трети лица и организации, които могат да имат влияние върху трансфера на играчи на друг отбор. От Порто не са предоставили точни данни за системата на ФИФА, която публикува информации за трансферите на играчите с цел повишаване на прозрачността във футбола.", "date": "2019.02.19", "title": "Спорт: ФИФА наложи глоба на Порто"}
{"url": "http://www.focus-news.net/news/2019/02/19/2625563/kathimerini-telefonna-zaplaha-za-bomba-v-tsentralata-na-nova-demokratsiya.html", "text": "Полиция и представители на специализираната група за работа с експлозиви са претърсили помещенията в офиса на главния гръцки опозиционен лидер Кирякос Мицотакис, съобщава на електронната си страница вестник  Kathimerini . Акцията е била предприета във вторник вечерта след телефонното предупреждение за бомбена заплаха. \r\nГръцките медии съобщават, че заплахата е получена около 18.45 ч. местно време. Властите веднага са отцепили района около офиса на лидера на „Нова демокрация“ в централния атински квартал „Панграти“.  Ивелина Ватова", "date": "2019.02.19", "title": "Kathimerini: Телефонна заплаха за бомба в централата на „Нова демокрация“"}
{"url": "http://www.focus-news.net/news/2019/02/19/2625528/sofiya-s-podnasyane-na-ventsi-i-minuta-malchanie-grazhdani-i-polititsi-pochetoha-pametta-na-apostola-na-svobodata.html", "text": "С поднасяне на венци и минута мълчание граждани и политици почетоха паметта на Апостола на свободата, предаде репортер на  Агенция „Фокус” . Венци и цветя бяха поднесени от името на президента на Република България Румен Радев, министър-председателя Бойко Борисов, от политически партии и от десетки граждани. Присъстващите запазиха минута мълчание в израз на почит и поклон пред Апостола. В церемонията участваха  представители на Националната гвардейска част. \r\nДеница КИТАНОВА", "date": "2019.02.19", "title": "София: С поднасяне на венци и минута мълчание граждани и политици почетоха паметта на Апостола на свободата"}
{"url": "http://www.focus-news.net/news/2019/02/19/2625564/smolyan-pod-epidemichnite-stoynosti-e-zabolevaemostta-ot-ostri-respiratorni-zabolyavaniya-v-oblastta-prez-poslednata-sedmitsa.html", "text": "През последната седмица в Регионалната здравна инспекция (РЗИ) – Смолян са регистрирани 25 случая на остри респираторни заболявания, при 26 за предходната седмица. Това съобщиха от  РЗИ – Смолян . 7 са случаите във възрастовата група от 0 до 4 години, 12 - от 5 до 14 години, 1 - от 15 до 29 години, и 5 случая - във възрастовата група от 30 до 64 години. Заболеваемостта е 89.41 на 10 000 и е под епидемичните стойности. \r\nПрез същия период са констатирани и заразни заболявания. От чревните инфекции има два случая на ентероколит, а от въздушно-капковите инфекции са установени пет случая на варицела.", "date": "2019.02.19", "title": "Смолян: Под епидемичните стойности е заболеваемостта от остри респираторни заболявания в областта през последната седмица"}
{"url": "http://www.focus-news.net/news/2019/02/19/2625544/zam-ministar-denitsa-sacheva-obrazovanieto-e-prioritetat-na-prioritetite-v-rabotata-na-tova-pravitelstvo.html", "text": "Образованието е приоритетът на приоритетите в работата на това правителство. Това каза по време на дискусия по темата „Образование и мотивация на младите хора за повече знания и перспективи за развитието на България и Европа“  в Пазарджик заместник-министърът на образованието и науката Деница Сачева, предаде репортер на  Радио „Фокус“ – Пазарджик . По думите й предвидените средства за образование са 2,4 милиарда лева, като от тях 1,4 милиона са за увеличаване на учителските възнаграждения. Зам.-министър Сачва допълни, че са предвидени и 700 милиона лева за ремонти на над 500 училища в страната и 400 милиона лева по проекти и програми.  \r\nДеница Сачева очерта 5 основни направления, по които се работи. „Учителите са важен акцент и затова за тях се отделят значителни ресурси. За първи път учителската заплата е над средната за страната, а тенденцията към увеличение на учителските заплати ще продължи и през следващите 2 години“, отбеляза Сачева. Като втори акцент тя посочи механизма за включване в образователната система на всяко дете. „При сравнения в базата данни установихме, че 206 000 деца липсват в училище и за това бяха сформирани 1100 екипа в страната, които са обиколили 216 000 адреса. В резултат е установено, че 87 000 деца са в чужбина, но 22 000 са върнати в училище. От началото на този процес 40 000 деца са върнати или записани отново в образователната ни система“, посочи зам.-министър Сачева. Като друг основен акцент тя открои дигитализацията в системата на образованието. По думите й през следващите 2 години 50 милиона евро ще бъдат оползотворени за дигитализация на българското образование. Предвидена е и нова национална програма, съвместно със специалисти от IT сектора. Освен това са предвидени и средства за ремонт на професионалните гимназии, които ще имат възможност за модернизация на материалната си база. \r\nВаня НИКОЛОВА", "date": "2019.02.19", "title": "Зам.-министър Деница Сачева: Образованието е приоритетът на приоритетите в работата на това правителство"}
{"url": "http://www.focus-news.net/news/2019/02/19/2625543/nova-tv-makedoniya-liderite-na-dpa-i-alternativa-sa-dali-saglasie-za-savmesten-kandidat-za-prezident.html", "text": "Председателите на „Алтернатива“ и „Демократическа партия на албанците“ – Африм Гаши и Мендух Тачи са дали съгласие за продължаване на процеса за съгласуването на общ кандидат за президентските избори през април. Това обяви министър-председателят на Македония и лидер на СДСМ Зоран Заев след срещата в Клуба на депутата в Скопие, предава местната  „НОВА ТВ“ . \r\n„Днешната среща с Африм Гаши от „Алтернатива\" даде плодове, защото смятам, че е от полза за гражданите. Бъдещият президент ще бъде равен пред всички граждани, той ще бъде президент, който ще им служи. Считам, че от самото начало на провеждането на анализа, подбора и избирането на кандидат, зад който всички ние ще застанем, представителите на гражданите чрез политическите субекти, които водим, ще дадат резултат“, подчерта Заев. \r\nСъгласно думите му, Тачи също е дал „зелена светлина“ за продължаване на процеса с усилия за намиране на общ кандидат.  Тереза Герова", "date": "2019.02.19", "title": "„НОВА ТВ“ (Македония): Лидерите на ДПА и „Алтернатива“ са дали съгласие за съвместен кандидат за президент"}
{"url": "http://www.focus-news.net/news/2019/02/19/2625568/mkd-makedoniya-pravitelstvoto-shte-sazdava-agentsiya-za-natsionalna-sigurnost.html", "text": "Във вторник на 122-то си редовно заседание правителството в Скопие обсъди текста на законопроект за създаване на агенция за национална сигурност, информира електронната медия  МКД . \r\nСпоред съобщението на правителствената пресслужба с тази промяна ще се реформира съществуващото досега Управление за сигурност и контраразузнаване. Тя няма да бъде повече в състава на Министерството на вътрешните работи. На нейно място се предлага да се създаде Агенция за национална сигурност като модел на реформата в тази система в Република Северна Македония. \r\nВ съобщението се казва: „Целта на предложената законодателна промяна е да се преодолеят недостатъците, които са посочени в докладите на Европейската комисия. Създаването на агенция за национална сигурност си поставя за задача защита на националната сигурност на държавата, т.е. независимостта, суверенитета, конституционното устройство, основните права и свободи на човека и гражданина, гарантирани от Конституцията на Република Северна Македония \".  Ивелина Ватова", "date": "2019.02.19", "title": "МКД (Македония): Правителството ще създава агенция за национална сигурност"}
{"url": "http://www.focus-news.net/news/2019/02/19/2625540/volen-siderov-ataka-koalitsionniyat-savet-vze-reshenie-da-bade-izslushvan-v-parlamenta-vseki-ministar-za-izpalnenieto-na-upravlenskata-programa.html", "text": "Коалиционният съвет взе решение да бъде изслушван в парламента всеки министър за изпълнението на управленската програма. Това каза за обзорното предаване „Това е България“ на  Радио „Фокус“  председателят на ПГ на „Обединени патриоти“ и лидер на ПП „Атака“ Волен Сидеров. Освен изслушване, на министрите ще им бъдат задавани и въпроси. Процедурата ще се прави за първи път в българския парламент и изслушването няма да се случва в петъчния парламентарен контрол, обясни той. „Министрите да се отчитат за това какво вършат. Всички камери, микрофони и диктофони са в парламента, а в министерствата, където е реалната власт и където се разпределят пари, обществени поръчки и прочее, медиите имат ограничен достъп. Сега това ще се промени, защото ще викаме всички министри на изслушване и те кажат какво са направили и какво предлагат да се направи. Това ще се обсъжда, дискутира и гласува. Това е съвсем нов момент в парламентарната практика“, обясни той. Според Волен Сидеров това е добре на фона на опитите на БСП да направят парламентарна криза.  По думите му до такава няма да се стигне.  \r\nЦоня СЪБЧЕВА", "date": "2019.02.19", "title": "Волен Сидеров, „Атака”: Коалиционният съвет взе решение да бъде изслушван в парламента всеки министър за изпълнението на управленската програма"}
{"url": "http://www.focus-news.net/news/2019/02/19/2625569/shumen-chast-ot-novite-konteyneri-za-smet-v-grada-veche-sa-povredeni-zaradi-palene-na-otpadatsi.html", "text": "За пореден случай на запален контейнер за битови отпадъци сигнализират от  Община Шумен . Десет от новите контейнери за битови отпадъци, които бяха поставени в северната част на града, вече са повредени. Работници от общинското предприятие по чистотата са попаднали на ул. „Ген. Драгомиров“ до Сухата чешма на запалени отпадъци и обгорени съдове за смет. От Общината напомнят, че през миналата година са закупени 725 контейнера. 555 лева без ДДС струва на общинския бюджет само един от тях. Преди около месец приключи поставянето на новите съдове, а от началото на годината досега има немалко увредени от изхвърлени в тях запалени предмети. „Още по-опасно е, когато те по някакъв начин попаднат в машината за сметосъбиране. Горящите предмети могат да увредят новите камионите“, обяснява гл. инж. Сашко Велев от Общинско предприятие „Чистота“. На лицевата страна на съдовете за смет са поставени и стикери, които показват, че изсипването на горящи отпадъци е забранено. От Община Шумен призовават гражданите да не изхвърлят гореща пепел, сгурия или запалени предмети в контейнерите за смет. Санкцията за неспазване на указанията е 500 лева.", "date": "2019.02.19", "title": "Шумен: Част от новите контейнери за смет в града вече са повредени заради палене на отпадъци"}
{"url": "http://www.focus-news.net/news/2019/02/19/2625570/trima-zam-predsedateli-na-sofiyskiya-gradski-sad-sa-podali-ostavki.html", "text": "Съдийската колегия на Висшия съдебен съвет отложи разглеждането на допълнително внесените в заседанието ѝ на 19 февруари 2019 г. молби на Десислава Попколева, Даниела Борисова-Райчинова и Албена Ботева за освобождаване от заеманата длъжност „заместник на административния ръководител – заместник-председател“ на Софийския градски съд и назначаването им на длъжност „съдия“. Това съобщиха от  ВСС . Те се мотивират с чл. 160, във връзка с чл. 165 ал. 1, т. 2 от ЗСВ – поради подаване на оставка.", "date": "2019.02.19", "title": "Трима зам.-председатели на Софийския градски съд са подали оставки"}
{"url": "http://www.focus-news.net/news/2019/02/19/2625571/plovdiv-ekipi-na-obshtinsko-predpriyatie-gradini-i-parkove-zasazhdat-stotitsi-rozi-po-bulevardite-v-grada.html", "text": "От началото на месеца екипи на Общинско предприятие „Градини и паркове“ засадиха над 700 нови рози в разделителните ивици на бул. „България“ и „Карловско шосе“. Това съобщиха от  общинското предприятие . „Хубавото време ни позволи да възстановим растителността, унищожена  поради кражби, пътно-транспортни произшествия или други причини. С 400 храста рози попълнихме липсите по „Карловско шосе“, а другите засадихме на „България“, каза директорът на Общинско предприятие „Градини и паркове“ Стоян Алексиев. Според него интересни сортове рози по бул. „Цар Борис III Обединител“ приятно ще изненадат жителите и гостите на града. Насажденията оттам бяха извадени и преместени в разсадника заради строително-ремонтните дейности във връзка с реконструкцията на подлеза на ул. „Гладстон“. Предвижда се те да бъдат засадени в други градски пространства, а разделителната ивица от южната страна на тунела да се разкраси с нови, невиждани досега на публични места в Пловдив сортове рози. Служители на „Градини и паркове“ вече поставят почвата, като работят предимно в неделя, за да не се затруднявана автомобилният трафик.", "date": "2019.02.19", "title": "Пловдив: Екипи на Общинско предприятие „Градини и паркове“ засаждат стотици рози по булевардите в града"}
{"url": "http://www.focus-news.net/news/2019/02/19/2625572/mkd-makedoniya-daniya-skoro-shte-ratifitsira-protokola-za-nato.html", "text": "В скоро време Дания ще ратифицира протокола за членство на Република Северна Македония в НАТО, съобщава македонското електронно издание  МКД .  \r\nЗа това е информирала Ингер Стойберг, датският министър по въпросите на имиграцията и интеграцията, на срещата в понеделник с Едмонд Адеми, македонският министър по въпросите за диаспората. Той е на официално посещение в Кралство Дания.  \r\nАдеми е осведомил  Стойберг за последните събития в страната си, като специално е очертал външно-политическите приоритети на Република Северна Македония. Той е благодарил за непрекъснатата подкрепа, която страната получава от Дания по пътя си към интеграция в структурите на НАТО и ЕС.   \r\nСтойберг е уверила Адеми, че Дания е готова да помогне на Македония при реализацията на стратегическите цели. Тя е насърчила правителството да продължи с осъществяване на предприетите ключови реформи, за да може през юни да започне и преговори за присъединяване към ЕС. \r\nМинистър Стойберг е изтъкнала, че Дания е готова да предаде своя опит от    \r\nчленството си в Евросъюза и в близките седмици ще ратифицира протокола за членство на Северна Македония в НАТО. \r\nДвамата министри са обсъдили и проблеми,с вързани с интеграцията на македонската диаспора в датското общество. Адеми е подчертал необходимостта в бъдеще нейните членове да се ангажират повече, за да може цялата общност да се включи по-активно в политическия, икономическия, културния и образователния живот на Кралство Дания.    Ивелина Ватова", "date": "2019.02.19", "title": "МКД (Македония): Дания скоро ще ратифицира протокола за НАТО"}
{"url": "http://www.focus-news.net/news/2019/02/19/2625573/zamestnik-darzhavniyat-sekretar-na-sasht-dzhon-salivan-s-netarpenie-chakam-da-posreshtnem-severna-makedoniya-v-nato.html", "text": "Във вторник премиерът Зоран Заев е разговарял по телефона с американския заместник държавен секретар Джон Съливан, съобщава македонската онлайн медия  МКД .Той е благодарил за силната подкрепа от страна на САЩ през целия процес около  Споразумението от Преспа. \r\nКакто информира правителствената пресслужба, премиерът на Република Северна Македония е информирал Съливан за начина, по който се прилага  Договора с Гърция. И двамата са изразили мнение, че успешният финал на Преспанския договор, както и процедурата по ратификацията на Протокола за присъединяване на Република Северна Македония към НАТО, са от изключително значение за региона\". \r\nЗоран Заев е изтъкнал също, че страната му продължава да заявява  своя дългосрочен стратегически интерес за допълнително развитие и разширяване на отношенията между Република Северна Македония и САЩ, особено в икономическата област.  \r\nСъливан пък е казал, че с нетърпение очаква да приветства Северна Македония като 30-та държава-членка на НАТО.   Ивелина Ватова", "date": "2019.02.19", "title": "Заместник Държавният секретар на САЩ Джон Съливан: \"С нетърпение чакам да посрещнем Северна Македония в НАТО\"."}
{"url": "http://www.focus-news.net/news/2019/02/19/2625574/sport-dvoen-balgarski-triumf-na-boksoviya-turnir-strandzha.html", "text": "В 70-то юбилейно издание на най-стария международен боксов турнир в Европа Станимира Петрова спечели финала в категория до 57 килограма при жените в двубой с румънката Лакрамиоара Перижок. \r\nДаниел Асенов спечели в категория до 52 килограма. Във финалната среща противник му беше представителят на Узбекистан Худойназар Файзов. \r\nТака носители на купа „Странджа“ за 2019 г. станаха двама българи: \r\nПри жените - световната и двукратна европейска шампионка Станимира Петрова. \r\nПри мъжете - Петкратният европейски шампион и носител на купа Странджа за 2017 година Даниел Асенов.", "date": "2019.02.19", "title": "Спорт: Двоен български триумф на боксовия турнир Странджа"}
{"url": "http://www.focus-news.net/news/2019/02/19/2625576/sport-mikaela-shifrin-specheli-malkiya-kristalen-globus.html", "text": "Микаела Шифрин и Рамон Ценхойзерн са победители в паралелния слалом, който се проведе в градски условия в Стокхолм, Швеция. \r\nТази победа донесе на американката Шифрин титла в дисциплината слалом за сезона. Това е 6-и Малък Кристален глобус за нея в последните седем години.   \r\nЦенхойзерн днес извоюва победата си срещу шведа Андре Мюрер, който  спечели олимпийската титла в Пьончан, Корея, именно в битка с него. Сега обаче швейцарецът триумфира, а 36-годишният му съперник не завърши на финала.", "date": "2019.02.19", "title": "Спорт: Микаела Шифрин спечели Малкия кристален глобус"}
{"url": "http://www.focus-news.net/news/2019/02/19/2625567/smolyan-s-urok-po-rodolyubie-regionalnata-biblioteka-otbelyaza-146-godini-ot-gibelta-na-vasil-levski.html", "text": "Регионална библиотека „Николай Вранчев“-Смолян отбеляза 146 години от гибелта на Васил Левски с урок по родолюбие, включващ филм на тема Васил Левски – „Времето е в нас и ние сме във времето“ и презентацията „Образът на Васил Левски в изкуството“, подготвени от библиотечните специалисти. Това съобщиха от  библиотеката . \r\nНа урока и презентацията присъстваха ученици от 6 „а“ клас при Основно училище „Иван Вазов“ с класен ръководител Валерия Петкова и 8 „б“ клас при Професионална гимназия по икономика (ПГИ) „Карл Маркс“ с класен ръководител Валентина Велкова. В края на урока учениците от ПГИ направиха импровизиран олтар в памет на Левски, на който поднесоха цветя и запалиха свещ. Валентина Велкова изпълни стихотворението на Христо Ботев „Обесването на Васил Левски“, а учениците Димитър Заимов, Ванеса Пашова и Анастасия Тихомирова представиха свои стихове, посветени на Апостола.", "date": "2019.02.19", "title": "Смолян: С урок по родолюбие Регионалната библиотека отбеляза 146 години от гибелта на Васил Левски"}
{"url": "http://www.focus-news.net/news/2019/02/19/2625575/gazeta-express-kosovo-mogerini-zaema-stranata-na-sarbiya.html", "text": "Комисарят за външната политика на ЕС Федерика Могерини заема страната на Сърбия, е заявил съветник на косовския премиер, информира онлайн медията  Gаzeta Express .  \r\nВ понеделник тя е заявила, че е готова да организира нова среща емжду президентите Хашм Тачи и Александър Вучич веднага щом Косово отмени сто-процентовото мито за сръбските стоки. Авни Арифи, началник на кабинета на премиера, е заявил пред Gazeta Express, че Могерини застава на страната на Белград и с тази политическа позиция тя определя хода на диалога на високо равнище между Прищина и Белград, която се провежда под егидата на ЕС.   \r\nСлед срещата на европейските министри в Брюксел в понеделник Могерини заяви пред медиите, че докато не се отменят митата за сръбските стоки не може да има успешно продължение на диалога Прищина-Белград. Въпреки предупреждението й, правителството в Прищина няма намерение да ги отменя. Според Прищина тази позиция на ЕС е прецедент и добавя, че митата нямат нищо общо с диалога. Според Авни Арифи след това изявление на Могерини, тя е изгубила доверието, което са имали към нея. “Позицията на Могерини е лош прецедент за това как се определя накъде ще се развива посоката на диалога. Заставането на страната на един от участниците в този диалог ни кара да не й вярваме като фасилитатор,” казва Арифи. Според него митата нямат нищо общо с диалога и призовава Еврокомисаря да постави преговорите с Белград на нова фаза.  Ивелина Ватова", "date": "2019.02.19", "title": "Gazeta Express (Косово): Могерини заема страната на Сърбия"}
{"url": "http://www.focus-news.net/news/2019/02/19/2625565/iskren-veselinov-vmro-sas-sigurnost-shte-napravim-vazmozhnoto-za-garantirane-na-kvoruma-v-narodnoto-sabranie-v-ramkite-na-2-dni-shte-imame-100-prisastvie.html", "text": "„Със сигурност ще направим възможното за гарантиране на кворума в Народното събрание. Това каза за  Агенция „Фокус“  зам.-председателят на ВМРО и зам.-председател на ПГ на „Обединени патриоти“ Искрен Веселинов във връзка осигуряването на кворума в Народното събрание. „Ако не утре, в други ден със сигурност. Има командировки, които са пуснати, така че в рамките на два дни ще имаме 100% мобилизация“, заяви Веселинов.  \r\nПопитан дали му предстоят командировки извън страната и ще ги отмени ли след днешния коалиционен съвет, той отговори с думите: „Категорично, абсолютно“. На въпрос можем ли да кажем, че депутатите от ВМРО ще бъдат в пленарна зала, Веселинов отговори: „Да, в рамките на два дни ще постигнем 100% присъствие“. Той уточни, че това е координирано и с другите коалиционни партньори. „Днес бяхме всички на срещата, говорихме си. В момента има командировани хора, които не са се прибрали. Това е проблемът всъщност, но в рамките на два дни всичко ще е наред“, каза още Искрен Веселинов. \r\nЛюба АЛЕКСИЕВА", "date": "2019.02.19", "title": "Искрен Веселинов, ВМРО: Със сигурност ще направим възможното за гарантиране на кворума в Народното събрание, в рамките на 2 дни ще имаме 100% присъствие"}
{"url": "http://www.focus-news.net/news/2019/02/19/2625562/sliven-otkriti-urotsi-pod-nadslov-s-apostola-v-sartseto-se-provedoha-v-regionalna-biblioteka-sava-dobroplodni-po-povod-146-godini-ot-obesvaneto-na-vasil-levski.html", "text": "Открити уроци под надслов „С Апостола в сърцето” се проведоха в Регионална библиотека „Сава Доброплодни” в Сливен по повод 146 години от обесването на Васил Левски. Това съобщиха от  библиотеката . Пред малките второкласници и третокласници в библиотеката бе представена презентация посветена на живота на Васил Левски и неговата роля в борбата за освобождение на България от турско робство. Акцент бе поставен на любопитни и не толкова известни факти от неговата биография. Прочетени бяха легенди и спомени на негови съвременници. Децата също активно се включиха в урока като с много вълнение прочетоха свои стихове и съчинения, посветени на живота и делото на Апостола и на неговия величав подвиг, който те винаги ще помнят.", "date": "2019.02.19", "title": "Сливен: Открити уроци под надслов „С Апостола в сърцето” се проведоха в Регионална библиотека „Сава Доброплодни” по повод 146 години от обесването на Васил Левски"}
{"url": "http://www.focus-news.net/news/2019/02/19/2625566/sevdalina-popova-obshtina-belovo-deynostta-na-levski-v-golyamo-belovo-e-dovela-do-barzoto-sazdavane-na-revolyutsionen-komitet-prez-1873-godina.html", "text": "По въпроса за създаването на революционен комитет в резултат от дейността на Васил Левски в Голямо Белово, отговорът би трябвало да е положителен, ако се съди по бързината и лекотата, с която се създава комитет през 1873 година. Това каза за  Радио „Фокус“ – Пазарджик  Севдалина Попова, старши експерт в направление „Музейно дело“ в Община Белово. По думите й само с едно посещение на Тодор Каблешков по-късно се взима решение читалищното настоятелство да се превърне в разширен революционен комитет.  \r\n„Това са хора, отдавна прегърнали идеята за освобождение. Неоспорим е и фактът, че и всички, чийто имена се споменават около дейността на Васил Левски, по-късно са активни участници в Априлското въстание. От тези факти можем да направим само един извод – Левски е включил Белово в плановете на Вътрешната революционна организация, защото има достатъчно хора, готови да работят, и достатъчно средства за закупуване на оръжие. Извършената дейност през периода 1869-1872 година дава резултати по време на Априлското въстание, когато Белово въстава и се превръща в укрепен въстанически пункт на района“, коментира Попова. \r\nВаня НИКОЛОВА", "date": "2019.02.19", "title": "Севдалина Попова, Община Белово: Дейността на Левски в Голямо Белово е довела до бързото създаване на революционен комитет през 1873 година"}
