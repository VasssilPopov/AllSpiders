{"url": "http://www.focus-news.net/news/2019/07/07/2677953/sport-madagaskar-i-alzhir-prodalzhavat-kam-chetvartfinalite-na-kupata-na-afrikanskite-natsii.html", "text": "Мадагаскар и Алжир продължават към четвъртфиналите на Купата на африканските нации. Мадагаскар с Анисе в състава си победи Демократична република Конго след продължения и дузпи, като в редовното време мачът завърши 2:2. При дузпите Мадагаскар бе точен, докато футболистите на ДР Конго пропуснаха две дузпи. Алжир победи Гвинея с 3:0.", "date": "2019.07.07", "title": "Спорт: Мадагаскар и Алжир продължават към четвъртфиналите на Купата на африканските нации"}
{"url": "http://www.focus-news.net/news/2019/07/07/2677902/nova-tv-makedoniya-v-znak-na-solidarnost-s-kosovo-albaniya-nyama-da-uchastva-na-sreshtata-na-visoko-ravnishte-v-saraevo.html", "text": "Албанският външен министър Гент Цакай обяви, че страната му няма да участва в срещата на върха на Процеса за сътрудничество в Югоизточна Европа (ПСЮИЕ), която ще се проведе в Сараево и Яхорина на 8 и 9 юли, цитира думите му македонският телевизионен канал  “Нова ТВ“ . \r\nЦакай написа в социалната мрежа „Туитър“, че отношението на организаторите към Косово е неприемливо и пречи да се създаде атмосфера на доверие, добросъседски отношения и стабилност. \r\n„Няма сътрудничество без равно третиране. Ние сме заедно - пише албанският министър Цакай, който е от Косово. \r\nСпоред албански медии президентът на Косово Хашим Тачи е информирал вчера, че е получил покана да присъства на срещата на върха с обяснителна бележка преди името на Косово, за разлика от други държави, и заяви, че го е отхвърлил. \r\nБосна и Херцеговина пое председателството на ПСЮИЕ през април 2018 г. от Словения. В предстоящата среща ще участват висши делегации на участващите страни в процеса, представители на Европейския съюз и Съвета за регионално сътрудничество (СРС). Фокусът ще бъде настоящият импулс за интеграцията в ЕС, дейностите за създаване на мрежи в региона и в по-широк кръг като предпоставка за устойчиво развитие на страните участнички.  Юлиян Марков", "date": "2019.07.07", "title": "„Нова ТВ“ (Македония): В знак на солидарност с Косово Албания няма да участва на срещата на високо равнище в Сараево"}
{"url": "http://www.focus-news.net/news/2019/07/07/2677903/predstoyashti-sabitiya-v-stranata-za-8-yuli-agentsiya-fokus.html", "text": "*** \r\nOт 11.00 часа на „Дондуков“ 2 президентът Румен Радев ще връчи висши държавни отличия на четирима изтъкнати българи. \r\n*** \r\nОт 09.30 часа в Зала 8 на НДК ще се състои трета обществена дискусия за изработването на окончателен проект на Стратегия за развитие на културата 2019-2029 г.  \r\n*** \r\nОт 10.00 часа в Националния пресклуб на БТА ще се проведе пресконференция на Секция „История“ при Съюза на учените в България\tна тема „Битката за историята в учебниците по история за 10. клас“. \r\n*** \r\nОт 10.30 часа в The Mall ще бъдат представени учебни симулатори за водачи на МПС с изкуствен интелект. Участие ще вземат зам.-министърът на образованието и науката Деница Сачева, зам.-кметът по транспорта на Столична община Дончо Барбалов, изпълнителния директор на ИА „Автомобилна администрация“ Бойко Рановски и др. \r\n*** \r\nОт 11.00 часа в институцията на омбудсмана Мая Манолова ще представи новия Съвет за наблюдение на и за хората с увреждания.  \r\n*** \r\nОт 15.00 часа в зала „Голям колегиум“ на МЗХГ ще се проведе среща на министър Десислава Танева с Конфедерацията на Европейските производители на цигари (СЕССМ) и Националната асоциация на тютюнопроизводителите – 2010 (НАТ-2010). \r\n*** \r\nОт 18.00 часа в Борисовата градина ще се проведе благотворителен мини маратон, който е част от глобалната инициатива Allianz World Run. \r\n*** \r\nОт 10.00 часа на паркинга на улица „Скаптопара“ 1 ще започне кампания за извозване на опасни отпадъци. \r\n***    \r\nОт 19.00 часа постановката „Емигранти“ ще бъде представена премиерно за града в Драматичен театър „Никола Вапцаров“. \r\n*** \r\nОт 18.30 часа в галерия „Ателие R“ ще бъде открита изложба-базар на децата от Център за обществена подкрепа „Цветница“ – Малко Търново. \r\n*** \r\nОт 10.00 часа пред сградата на Щаба на ВМС ще се проведе военен ритуал по поднасяне на венци и цветя пред паметника на контраадмирал Иван Вариклечков по случай 128-годишнината от рождението му. \r\n*** \r\nОт 11.00 часа в Регионалния пресклуб на БТА ще се проведе пресконференция във връзка с предстоящото 11-то издание на фестивала Дикси джаз фест във Велико Търново. \r\n*** \r\nОт 10.30 часа в Регионалния пресклуб на БТА ще се състои пресконференция за състоянието и проблемите на МБАЛ „Св.Петка“, в която ще вземат участие депутатът Владимир Тошев, кметът на Видин Огнян Ценков и директорът на МБАЛ „Св. Петка“ д-р Цветан Василев. \r\n*** \r\nОт 9.00 часа в Младежкия център ще се проведе Еко лято 2019 -  спортни и занимателни игри, прожекции на филми, посещение на културни и природни забележителности. \r\n*** \r\nОт 09.30 часа в Народно читалище „Йордан Йовков – 1870 г.“ ще се проведе летен дентски център „Млади възрожденци“. \r\n*** \r\nОт 10.30 часа в Художествената галерия ще се проведе Лятна работилница за въображение. \r\n*** \r\nОт 9.00 часа в Окръжния съд ще бъде гледано дело за отвличане при условия на опасен рецидив срещу Б. И. \r\n***  \r\nОт 18.00 часа в конферентната зала на хотел „Рига“ ще бъде представена книгата „Пътят към теб“ на Тошко Савов. \r\n*** \r\nОт 12.00 часа в хотел „Рударци“ ще бъде открито Петото издание на Лятна академия по изобразително изкуство „Давам ти дъгата за наследство“. \r\n*** \r\nОт 10.00 часа в Центъра за работа с деца ще се проведе лятно училище за първа помощ. \r\n*** \r\nОт 11.00 часа в Регионалния пресклуб на БТА ще се проведе пресконференция на КНСБ във връзка с изпълнението на проект „Активно гражданско участие за превенция и ограничаване на недекларираната заетост в България“. \r\n*** \r\nОт 11.30 часа в Заседателната зала на Община Плевен ще се проведе пресконференция за 25-ия поход „По стъпките на Апостола“. \r\n*** \r\nОт 09.00 ч.  в Окръжния съд ще се гледа дело срещу Андон О., който е обвинен, че е причинил смъртта на четирима души. \r\n*** \r\nОт 10.00 часа в зала 12 на Районния съд ще се проведе заседание по делото срещу Иван Б. и Анна К., обвинени че са съхранявали заготовки и са съставяли и  са преправяли български и чуждестранни документи за самоличност, свидетелства за управление на превозни средства, документи, удостоверяващи лични или регистрационни данни, документ за правоспособност, нотариални удостоверявания, като деянието е извършено с цел имотна облага.   \r\n*** \r\nОт 13.30 часа в зала 2 на Районния съд ще се проведе заседание по делото срещу Милена Б. и Николета Д., обвинени в престъпна схема за източване на РЗОК.  \r\n*** \r\nОт 13.30 часа в зала 1 на Районния съд ще се проведе заседание по делото срещу Красимир Ф. и синът му Петър Ф., обвинени, че с цел да набавят за себе си имотна облага са възбудили и поддържали заблуждение управители на 5 дружества, като с това са причинили имотна вреда на дружествата общо в размер на  1 076 000 лв. \r\n*** \r\nОт 20.30 часа в Античния театър ще се проведе концерт „Звездите на България“. \r\n*** \r\nОт 21.30 часа в Лятно кино „Яворов“ ще бъде излъчен филмът „Жена на война“, част от „София Филм Фест“. \r\n*** \r\nОт 13.00 часа в Зала 1 на Областната администрация - Русе ще се проведе събитие, част от информационната кампания по десетата конкурсна сесия на Националния иновационен фонд. \r\nИнициативата се реализира съвместно с Българската стартът асоциация и микрофинансираща институция „Джобс” към Българската банка за развитие. \r\n*** \r\nОт  9.00 часа в деловодството на общината ще започне приемът на документи за съдебни заседатели за Районния съд. \r\n*** \r\nОт 10.00 часа в детския отдел на библиотека „Родина“ ще се проведе творческо ателие за деца.", "date": "2019.07.07", "title": "Предстоящи събития в страната за 8 юли (Агенция „Фокус“)"}
{"url": "http://www.focus-news.net/news/2019/07/07/2677906/nimh-nay-visoka-temperatura-e-izmerena-v-sandanski-359.html", "text": "Най-висока температура е измерена в Сандански 35,9°. Това съобщи за  Агенция „Фокус“   дежурният синоптик  от  Националния институт по метеорология и хидрология (НИМХ) . В страната ни високи температури, около 35 градуса, са регистрирани в Лом, Враца, Монтана, Кнежа, Плевен, Русе, Силистра, Чирпан и Благоевград. Днес в страната валежи не са регистрирани. Очаква се температурите да останат високи и утре, особено в Южна България, където ще достигат до 35-36°. Температурите в Северна България ще се понижат, поради преминаването на атмосферното смущение в страната ни и ще варират между 28-32°.   \r\nОще през нощта се очакват валежи в Северна България. Утре около следобед на места из цялата страна ще има краткотрайни превалявания от дъжд и гръмотевична дейност.  \r\nИрина ИВАНОВА", "date": "2019.07.07", "title": "НИМХ: Най-висока температура е измерена в Сандански 35,9°"}
{"url": "http://www.focus-news.net/news/2019/07/07/2677905/veliko-tarnovo-golyama-chast-ot-grazhdanite-obitavat-zhilishte-pod-naem-tay-kato-tsenite-na-imotite-sa-izklyuchitelno-visoki.html", "text": "Голяма част от гражданите на Велико Търново обитават жилище под наем, тъй като цените на имотите в града са изключително високи. Това показват резултатите от анкетно проучване на  Радио „Фокус“ – Велико Търново . Участниците в запитването не подминаха и факта, че заплатите във Велико Търново не отговарят на стандарта на живот, който е наложен в града като известен туристически център. Друга интересна подробност е, че великотърновци се доверяват на агенциите за недвижими имоти, въпреки че смятат, че те „взимат скъпо“.  \r\n„Агенциите за недвижими имоти са полезни. Поне не занимаваш с бюрокрация и бумащина, могат да ти проверят разни неща, могат да те насочат, имат опит“, обясни един анкетиран.  \r\nНай-атрактивният квартал в града се оказва развиващият се „Картала“. „Младите семейства го предпочитат, защото е с магазини, ресторанти и е добре позициониран“, обясни дама, живееща в близост. Други плюсове на жилищния комплекс са, че не е шумен, въздухът е чист и няма сериозно натоварване от автомобили. Останалите предпочитани квартали са „Колю Фичето“, „Център“ и „Акация“. \r\nЛуиза ТРАНЧЕВА", "date": "2019.07.07", "title": "Велико Търново: Голяма част от гражданите обитават жилище под наем, тъй като цените на имотите са изключително високи"}
{"url": "http://www.focus-news.net/news/2019/07/07/2677901/predstoyashti-mezhdunarodni-sabitiya-za-8-yuli-agentsiya-fokus.html", "text": "***  Среща на страните от Процеса за сътрудничество в Югоизточна Европа  \r\n***  Антиправителствен протест на опозицията \r\n***  Започва процеса срещу шофьора, който прегази пешеходци пред сградата на британския парламент \r\n***  Среща ЕС-Украйна \r\n***  Визита на китайския външен министър Ван И \r\n***  Среща на министрите на финансите на Еврозоната \r\n***  Папа Франциск ще отслужи литургия за мигрантите  \r\n***  Пет години от началото на гражданската война в Йемен \r\n***  Пет години от началото на израелската операция \"Защитно острие\"", "date": "2019.07.07", "title": "Предстоящи международни събития за  8 юли  (Агенция \"Фокус\")"}
{"url": "http://www.focus-news.net/news/2019/07/07/2677904/sport-mourinyo-otkazal-zaplata-ot-100-miliona-evro-v-kitay.html", "text": "Жозе Моуриньо е отказал богато предложение за работа в Китай, съобщи „Скай Спортс“. Гуанджоу Евъргранд е предложил на португалеца заплата от 100 милиона евро на сезон и бонуси, за да води отбора. Жозе Моуриньо отказал възможността да се премести в Китай със семейството си. Желанието му е да продължи да работи на най-високо ниво в Европа. \r\nПрез миналия декември бившият мениджър на Порто, Челси, Реал Мадрид и Интер, загуби работата си начело на Манчестър Юнайтед, където беше заменен от Оле Гунар Солскяер.", "date": "2019.07.07", "title": "Спорт: Моуриньо отказал заплата от 100 милиона евро в Китай"}
{"url": "http://www.focus-news.net/news/2019/07/07/2677907/izvestiya-zashto-iran-iska-da-previshi-normata-za-obogatyavane-na-uran.html", "text": "Защо Иран иска да превиши нормата за обогатяване на уран, коментира руският вестник  “Известия“ . \r\nРусия настоява САЩ да бъдат държани отговорни за едностранното оттегляне от ядреното споразумение. Това заяви пред вестника председателят на комисията по външни работи на Съвета на Федерацията Константин Косачов. Сенаторът подчерта, че ако Съветът за сигурност на ООН започне да налага санкции срещу Иран за нарушаване на условията на Съвместния всеобхватен план за действие (СВПД), Москва ще настоява да се предприемат мерки срещу Вашингтон на първо място. \r\nНа 7 юли изтича двумесечният ултиматум на Иран към европейските страни по договора  и страната започва да обогатява урана над 3,67%, както е фиксирано в ядрена сделка, считано от понеделник. Заместник-външният министър на Иран Абас Арагчи предупреди, че Техеран ще намалява систематично своите ангажименти на всеки 60 дни, ако участниците в съвместния план за действие (СВПД) не се придържат към постигнатите споразумения. \r\nВ края на юни във Виена се проведе срещата между Иран и ЕС, посветена на стартирането на механизъм за разплащане между Иран и Европа INSTEX. Тогава генералният секретар на дипломатическата служба на Европейския съюз Хелга Шмид увери, че механизмът е пуснат в експлоатация. Независимо от това, както казаха пред вестника от германското външно министерство, досега не е направен нито един транш между ЕС и Техеран по новата система. \r\n„Франция, Обединеното кралство и Германия полагат всички усилия, за да извършат първата сделка с Ислямската република чрез системата INSTEX възможно най-скоро”, обясни източникът. \r\nПървоначално се предвижда заплащането на доставките на лекарства, медицинско оборудване и селскостопански продукти от Европа до Иран. Но същият ирански заместник-министър на външните работи Абас Арагчи призна пред журналистите, че „докато не бъдат взети мерки за закупуване на ирански петрол или за предоставяне на специфични заеми чрез INSTEX, очакванията на Иран ще останат незадоволени”, като от думите му става ясно, че за Иран е важно да бъде възстановена търговията с петрол, и възможността за закупуване на технологични продукти, като самолети \"Еърбъс\" например, чиято доставка беше осуетена след подновяването на американските санкции, а не хуманитарните аспекти на този механизъм. \r\n„За новия срок от 60 дни Иран ще поиска реални стъпки от Европа. Ако частните компании не искат да купуват, тогава ЕС може да купува петрол на държавно ниво, чрез своите централни банки, коментират в Ислямската република. \r\nПо този своеобразен начин Иран увеличава натиска срещу останалите участници в СВПД.   Юлиян Марков", "date": "2019.07.07", "title": "„Известия“: Защо Иран иска да превиши нормата за обогатяване на уран"}
{"url": "http://www.focus-news.net/news/2019/07/07/2677912/prezidentat-rumen-radev-shte-otkrie-sabora-na-narodnoto-tvorchestvo-i-zhivotnovadstvo-rozhen-2019.html", "text": "Президентът Румен Радев ще открие Събора на народното творчество и животновъдство „Рожен“ 2019, който започва на 19 юли в Родопа планина. Това съобщиха  организаторите  на събитието. Началото на събитието ще е в 10.30 часа с дефиле на стотици гайдари в подножието на най-големия национален трибагреник от над 7000 кв.м., разпънат на роженските поляни. Сборният оркестър на живо ще изпълни емблематичната Гайдарска сюита, влязла в рекордите на Гинес. След това планината ще се огласи от родопската песен между звездите “Излел е Дельо  хайдутин” в изпълнение на космическата Валя Балканска и гайдаря Петър Янев. Кулминация на официалната церемония, в която ще се включи Фолклорен ансамбъл „Родопа“ и малката талантлива народна певица Мария Бечева, ще е звън на родопските чанове, с който по традиция се дава начало на Роженския събор. \r\nСъборът на народното творчество и животновъдство „Рожен“ 2019 ще съчетае пъстротата на фолклорни изпълнения, музейни и етнографски експозиции, занаяти, аромата на чевермета и традиционни ястия, изложения чистопородни животни и на месни и млечни храни от фермата, конни атракции, народни веселби и нестинари. В дните от 19-ти до 21-вии юли над 3500 изпълнители от всички краища на страната ще се изявят в Националния фолклорен конкурс, който ще се проведе на 4 сцени. Повече от 80 майстори с ръчно изработена керамика, иконопис, дърворезба, битови тъкани, бродерия, бижута, рисувана коприна, народни инструменти, звънци и чанове, ще се включат в изложението на занаяти в централната зона на събора. Съхранените битови традиции на Родопите ще бъдат представени в специален кът от 30 майстори-занаятчии, селектирани от община Смолян. \r\nМобилната музейна експозиция „Духът на Родопите“ ще покаже родопските традиции, обичаи и ритуали, а акцентът ще е магическата каба гайда. На Роженските поляни ще бъде вдигнато етно селище с възрожденски възстаноки на бита и традициите от различните етнографски области на страната. През трите дни на събора ще се проведе изложение на чистопородни животни – овце, кози, овчарски кучета, говеда, биволи и коне. Над 30 животновъди от цялата страна ще предлагат продукти от овче и козе мляко и месо в специално обособена зона. \r\nВ първата вечер на събора на 19-ти юли ще е гала-спектакълът „Рожен е България“ с участието на ансамбъл „Чинари“, Нелина, Ваня Вълкова, Жечка Сланинкова и оркестър „Гергьовден“, а в съботната родопска вечер над планината е ще екнат изпълненията на Валя Балканска и Петър Янев, ансамбъл „Родопа“  „100 Каба гайди”, ФА „101 Каба гайди”, ФГ „Каба кабадайлии“, и най-добрите родопски изпълнители. обществен транспорт от Смлян и Чепеларе. \r\nСъборът на народното творчество и животновъдство „Рожен“ се организира от Сдружение „Рожен – Наследство в бъдещето“ в партньорство с Община Смолян и Община Чепеларе. Иновативното културно е включено в Националния културен календар.", "date": "2019.07.07", "title": "Президентът Румен Радев ще открие Събора на народното творчество и животновъдство „Рожен“ 2019"}
{"url": "http://www.focus-news.net/news/2019/07/07/2677914/nimh-utre-na-mesta-shte-prevali-i-pregarmi-v-yuzhna-balgariya-temperaturite-shte-sa-vse-oshte-visoki-do-35-36-a-v-severna-shte-se-ponizhat-i-shte-badat-28-32.html", "text": "През следващото денонощие, с предимно умерен северозападен вятър, през страната ще премине студен атмосферен фронт и въздушната маса ще се лабилизира. Това съобщи за  Агенция „Фокус“  Красимир Стоев, дежурен синоптик в  Националния институт по метеорология и хидрология  (НИМХ). През нощта над Северна България ще има временни увеличения на облачността и на места ще превали и прегърми. Утре, главно около и след обяд, ще се развива купеста и купесто-дъждовна облачност и на места ще превали и прегърми. В Южна България температурите ще са все още високи – до 35°-36°, докато в Северна ще се понижат и ще бъдат 28°-32°. \r\nНад Черноморието ще има временни увеличения на облачността и около и след обяд на места ще превали и прегърми. Вятърът ще се ориентира от запад-северозапад и ще е предимно умерен. Максимални температури на въздуха: 30°-33°. Температурата на морската вода е 26-28°. Вълнението на морето ще бъде 2 бала. \r\nНад планините около и след обяд ще се развива купеста и купесто-дъждовна облачност и на места ще превали и прегърми. Ще духа силен северозападен вятър. Максималната температура на височина 1200 метра ще бъде около 24°, на 2000 метра – около 16°.    \r\nАтмосферното налягане ще е по-ниско от средното за юли - след обяд от запад слабо ще се повиши. \r\nИ във вторник след обяд на места ще превали и прегърми, в отделни планински райони и в Североизточна България – и по-интензивно. Температурите още ще се понижат. В средата на седмицата през страната ще преминава добре изразен студен атмосферен фронт. В много райони ще се развива мощна купесто-дъждовна облачност, ще има краткотрайни, временно интензивни валежи и гръмотевични бури. Очакват се и градушки. В Южна България има повишена вероятност за значителни количества дъжд. В четвъртък валежите чувствително ще намалеят, ще остане ветровито и сравнително хладно. Максималните температури ще са предимно между 23° и 28°.", "date": "2019.07.07", "title": "НИМХ: Утре на места ще превали и прегърми, в Южна България температурите ще са все още високи – до 35°-36°, а в Северна ще се понижат и ще бъдат 28°-32°"}
{"url": "http://www.focus-news.net/news/2019/07/07/2677909/kardzhali-po-malko-prestapleniya-sa-bili-izvarsheni-prez-parvoto-polugodie-na-2019-godina-v-oblastta-ot-tyah-polovinata-sa-razkriti.html", "text": "По-малко престъпления има през полугодието на 2019 година в областта, от тях половината са разкрити. Това съобщиха от пресцентъра на  ОДМВР-Кърджали . Регистрираните 348 криминални престъпления към 30 юни 2019 година бележат намаление в сравнение със същия период на миналата година. Постигнатата разкриваемост е 47%. Разкрити са и 72 престъпления, регистрирани през предходни периоди. Структуроопределящи през периода са общоопасните престъпления – 140 броя, които са с 61 по-малко спрямо предходната година. Тези престъпления се равняват на 56% от общо извършените криминални деяния. Преобладават престъпленията по транспорта – 92 броя, които са 66% от общоопасните деяния. Регистрираните 7 палежа са снижени с 3 броя. Разкриваемостта на общоопасните престъпления е 60%. Регистрирано е едно посегателство спрямо МПС при 2 през 2018 година.  Престъпленията против собствеността – 109, равняващи се на 31% от общо извършените криминални деяния, също бележат спад с 35. Разкриваемостта им е 35%.   Структуроопределящи от престъпленията против собствеността са кражбите. През периода се отчита спад на тези деяния, които са 67. От тях към 30 юни 2019 година са разкрити 39 %. Грабежите – 5 на брой, са нараснали с 3 деяния. Установени са извършителите на този вид престъпления. Измамите бележат двукратен спад – от 15 на 7 през 2019 година. Престъпленията против личността са с нисък относителен дял – 7,7%. Регистрираните през периода 27 деяния запазват броя си от предходната година. Разкриваемостта им е 37%. Не са регистрирани умишлени убийства при 1 такова деяние през 2018 година. От началото на годината не са извършвани опити за убийства и убийства на новородени. Регистрирано е 1 противозаконно лишаване от свобода. Телесните повреди са 13 при 15 през предходната година.  \r\nПрез периода по линия на противодействие на разпространението на наркотици са иззети: 2,4 кг марихуана, 11 стръка канабис, 383 грама амфетамин, 103 таблетки екстази, 4,33 грама хероин, 130 грама синтетична дрога, чийто вид ще се установява с експертизи. Най-голям брой престъпни деяния са извършени на територията на община Кърджали. Критични точки с високо ниво на регистрирана престъпност са централните градски части на общинските центрове и най-вече на областния град. \r\nКъм 30 юни 2019 година, на територията, обслужвана от ОДМВР- Кърджали, са регистрирани 157 пътнотранспортни произшествия, 51 от които тежки ПТП с двама загинали и 59 ранени граждани. Сравнението с периода от 1.01. до 30.06.2018 г. показва намаление със 17 броя на тежките ПТП (с убити и ранени хора), увеличение с един на загиналите и спад с 37 на ранените граждани. И двамата загинали са при катастрофи по главния път към ГКПП „Маказа“  на територията на община Момчилград. Най-голям брой тежки ПТП – 32 през тази година, са на територията на община Кърджали, следват общините Черноочене и Крумовград с по 6 тежки пътни произшествия, Крумовград – 4, Кирково – 2 и Джебел – 1. Несъобразената скорост е водеща причина за ПТП, следват отнемането на предимство, неправилни маневри, употреба на алкохол, наркотични вещества или техни аналози. \r\nПрез шестте месеца на тази година в сектор „Български документи за самоличност“ са приети заявления за 11636 лични карти (9436 за същия период през 2018 г.), за паспорти – 23137 заявления (18508 за периода през  2018 г.) и 4011 за свидетелства за управление на моторни превозни средства (4049 през 2018 г.). До края на 2019 година изтичат сроковете на валидност на 23000 паспорта, а на 17000 паспорта вече са изтекли. От 29 март 2010 година (началото отпечатването на български лични документи с биометрични данни) до 30 юни 2019 година в кърджалийската паспортна служба са издадени 409704 паспорта (трето място в страната) и 286433 лични карти (осмо място в страната).", "date": "2019.07.07", "title": "Кърджали: По-малко престъпления са били извършени през първото полугодие на 2019 година в областта, от тях половината са разкрити"}
{"url": "http://www.focus-news.net/news/2019/07/07/2677910/novaya-gazeta-kremal-nyama-motivatsiya-da-se-promenya.html", "text": "Кремъл няма мотивация да се променя, пише руският вестник  „Новая газета“  в материал, представен без редакторска намеса. \r\nОстанкинската окръжна прокуратура в Москва призна, че е имало нарушения в действията на полицията по време на шествието в подкрепа на Иван Голунов на 12 юни. По-специално, загрижеността на прокурорите е причинила неоправдано жестоко задържане на непълнолетно лице. Законосъобразността на действията на силите за сигурност срещу протестиращите в момента се проверяват в следствената комисия. \r\nПочти едновременно съдът в Екатеринбург за първи път оправдава един от защитниците на обществения парк Дмитрий Молодцов, обвинен в нарушаване на правилата на събиране на хора (чл. 20.2, част 5 от Административния кодекс). Видеоклипът служи като доказателство за невинността на Молодцов, от който е ясно: той е минавал покрай митинга, спрял да гледа, отишъл при протестиращите, след което бил задържан. \r\nХуманизмът на прокуратурата и на съда, който, противно на всички очаквания, стигна до защитата на правата на гражданите, провокира разговори за ново \"размразяване\". Думите за което - отчасти на шега, и отчасти сериозно - се появяват в социалните мрежи всеки път, когато властите правят нещо, което не е съвсем човекоядно. \r\nАко погледнете, „размразяването“ е една от най-тъмните концепции на руската политическа история. \r\nСлед смъртта на кървавия тиранин, който управлявал десетилетия, страната беше толкова изтощена, че властите трябваше да дадат шанс на хората да си поемат дъх. Но размразяването никога не рискува да стане истински извор и за краткосрочното затопляне на политическата атмосфера дойдоха нови студове. Климатът остана арктически, защото съветското правителство до средата на 80-те години нямаше сериозни причини за промяна. \r\nИ днес в дежурната шега, например, след законодателното разрешение на гражданите да събират мъртва дървесина, е имало размразяване, има малко повече смисъл, отколкото може да изглежда на пръв поглед. На хората е ясно, че дори полезните мерки на властите (които, разбира се, не са за отсечени дървета), се изправят срещу „цялата система”. Така че козметичните мерки като частична декриминализация на член 282 от Наказателния кодекс не допринасят за реални промени. \r\n“Случаят Голунов” показа, че властите се интересуват от определен диалог с обществото. Но само в отделни случаи, които не променят цялата картина. \r\nИ в никакъв случай не се поставя под въпрос аксиомата, че страната се движи по единствения правилен курс под ръководството на незаменими професионалисти. Досега реформата в законодателството за борба с наркотиците, която позволява без никакви затруднения, да се подхвърлят „доказателства“, беше сведена до уволнението на няколко полицейски генерали. В същото време, „Новая газета“ и изданието „Проект“, които възстановиха хронологията на освобождаването на Голунов, доказват доста убедително: генералите бяха наказани не толкова заради произвол, колкото за заблуждаване на политическото ръководство на страната относно доказателствата по делото на журналиста. \r\nТезата, че пропастта между властите и реалността нараства, се потвърждава от начина, по който започна предизборната кампания. Политическите технолози в Кремъл я провеждат по традиционни методи: сякаш подкрепата на вертикалната власт е на нивото от 2007 г. и в страната няма особени икономически проблеми. Гигантската пропаст, цял каньон, може да бъде намерен в последната статия на Дмитрий Медведев за актуализирането на „Единна Русия“, където има модни думи от неговото президентство, като хаштаг, но няма и дума за реалните проблеми на партийната система. \r\nКакто в съветските времена, Кремъл през 2019 г. вече няма мотивацията да се промени и развие страната. Ново искане за промяна сега може да бъде формулирано само от самите граждани. И това вече няма да бъде размразяване.  Юлиян Марков", "date": "2019.07.07", "title": "„Новая газета“: Кремъл няма мотивация да се променя"}
{"url": "http://www.focus-news.net/news/2019/07/07/2677913/mvr-trimata-zadarzhani-begaltsi-ot-zatvornicheskoto-obshtezhitie-vav-vratsa-sa-predadeni-na-sluzhiteli-na-ministerstvoto-na-pravosadieto.html", "text": "Тримата задържани бегълци от затворническото общежитие във Враца са предадени на служители на Министерството на правосъдието. Това съобщиха от пресцентъра на  МВР . \r\nВ 07.00 часа тази сутрин е получен сигнал в полицията, че трима младежи - един на 15 и двама на 17 години, са избягали от общежитието на Врачанския затвор. Веднага след сигнала е създадена организация за издирването и задържането им. В операцията са участвали сили на ОДМВР-Враца, Главна дирекция \"Национална полиция\" и Дирекция \"Жандармерия\". Своевременно е уведомена и Главна дирекция \"Гранична полиция\". Тримата са задържани около 15.00 часа, докато са се придвижвали пеша в района на Бяла Слатина.", "date": "2019.07.07", "title": "МВР: Тримата задържани бегълци от затворническото общежитие във Враца са предадени на служители на Министерството на правосъдието"}
{"url": "http://www.focus-news.net/news/2019/07/07/2677911/gd-granichna-politsiya-intenziven-e-trafikat-na-gkpp-kulata-makaza-ilinden-dunav-most-vidin-dunav-most-ruse-durankulak-kardam-kapitan-andreevo-i-kalotina.html", "text": "Трафикът на ГКПП \"Кулата\" на българо-гръцката граница е интензивен на вход за всички, а на ГКПП \"Маказа\" и на ГКПП \"Илинден\" - за леки автомобили, по данни към 19.00 часа. Това съобщиха от  ГД „Гранична полиция“ . Трафикът е интензивен и на българо-румънската граница, на ГКПП \"Дунав мост-Видин\" - на изход за товарни, а на ГКПП \"Дунав мост-Русе\", ГКПП \"Дуранкулак\" и ГКПП \"Кардам\" - на изход и вход за леки автомобили. Интензивен е трафикът също на изход за товарни автомобили на ГКПП \"Капитан Андреево\" на българо-турската граница и на вход за леки коли на ГКПП \"Калотина\" на българо-сръбската.  \r\nНа границата със Северна Македония трафикът е нормален на всички контролно-пропускателни пунктове.", "date": "2019.07.07", "title": "ГД „Гранична полиция“: Интензивен е трафикът на ГКПП \"Кулата\", \"Маказа\", \"Илинден\", \"Дунав мост-Видин\", \"Дунав мост-Русе\", \"Дуранкулак\", \"Кардам\", \"Капитан Андреево\" и \"Калотина\""}
{"url": "http://www.focus-news.net/news/2019/07/07/2677730/predstoyashti-sabitiya-v-stranata-za-7-yuli-agentsiya-fokus.html", "text": "*** \r\nОт 09.00 часа Белоградчишкият епископ Поликарп ще оглави Тържествена света Литургия в храм „Св. вмчца Неделя“ по повод празника на света великомъченица Неделя. \r\n*** \r\nОт 11.15 часа пред сградата на Светия Синод княз Никита Дмитриевич Лобанов-Ростовски ще направи дарение на Синода. \r\n*** \r\nОт 12.00 ч. в НДК ще се проведе Национално събрание на ПП ГЕРБ. \r\n*** \r\nОт 15.15 ч. пред сградата на Съюза на ловците и риболовците в България ще се проведе протест за криминализиране на лова. \r\n*** \r\nОт 09.00 часа в храм „Св. вкмца Неделя“ ще се отслужи Архиерейска Света Литургия по повод храмовия празник, а след това ще тръгне литийно шествие  до аязмото. Ще има и водосвет за здраве на миряните. \r\n*** \r\nОт 11.30 часа заместник-министърът на земеделието, храните и горите Лозана Василева ще открие биопазар на площад „Тройката“ в града. \r\n*** \r\nОт 18.30 часа пред Пантеона в Морската градина ще се проведе вторият ден от фестивала „Дни на Италия“. \r\n*** \r\nОт 19.00 ч.  на площада пред кметството ще започне честването на Празника на хляба.  \r\n*** \r\nОт 20.00 часа на сцената на летния театър ще се проведе конкурсът за красота „Кралица на Бургас“. \r\n*** \r\nОт 9.30 часа от музей „Възраждане и Учредително събрание“ ще тръгне пешеходен тур по случай 142-годишнината от освобождението на града. \r\n*** \r\nОт 10.30 часа пред паметника на ген. Йосиф Гурко започват честванията по случай 142-годишнината от освобождението на Търново.  Ще бъде отправено приветствие от името на Генералния консул на Руската федерация в гр. Русе.  \r\n*** \r\nОт 09.00 часа Ловчанският митрополит Гаврил ще оглави Архиерейска света Литургия в храм „Св. Неделя“ по случай храмовият празник на църквата.  \r\n*** \r\nОт 11.00 часа пред Драматично-куклен театър „Иван Радоев”ще се проведе работилница за кукли в рамките на второто издание на фестивала „Шарено петле”. \r\n*** \r\nОт 09.00 часа Пловдивският митрополит Николай ще оглави Архиерейска света Литургия в храм „Св. вмчца Неделя“ по повод празника на света великомъченица Неделя и отбелязването на Събор на светите Доростолски мъченици. \r\n*** \r\nОт 09.00 часа в Театър А‘парт ще се проведе мастер клас по бойни изкуства на тема: „Базова техника, принципи и анализ на ситуации на защита“. \r\n*** \r\nОт 10.45 часа в спортен комплекс „Младежки център“ ще се проведат финалите на два турнира по мини футбол. \r\n*** \r\nОт 21.30 часа в Лятно кино „Яворов”  ще бъде представен филмът „Дъвка за балончета“ в рамките на инициативата „Прожекции под звездите”. \r\n*** \r\nОт 19.00 часа в църквата „Св. Вмца Неделя“ ще се проведе тържествена света литургия и ще бъде раздаден курбан в двора на църквата по случай храмовия празник. \r\n*** \r\nОт 11.00 часа в Кукления театър ще се проведе спектакъла за деца „Чук и Пук“ от Турбьорн Егнер. \r\n*** \r\nОт 21.00 часа на стадион „Берое“ ще бъде представена операта „Трубадур“.", "date": "2019.07.07", "title": "Предстоящи събития в страната за 7 юли (Агенция „Фокус“)"}
{"url": "http://www.focus-news.net/news/2019/07/07/2677734/kyustendil-sedem-chitalishta-ot-oblastta-provedoha-initsiativi-populyarizirashti-evropeyskoto-kulturno-mnogoobrazie-sred-mestnata-obshtnost.html", "text": "Седем читалища от област Кюстендил проведоха инициативи, популяризиращи европейското културно многообразие сред местната общност и младите хора. Това каза пред  Радио „Фокус” – Кюстендил  Десислава Айдарова, експерт „Връзки с обществеността” към Областна администрация – Кюстендил. Инициативите са свързани с изпълнението на Комуникационната стратегия на Република България за Европейския съюз. В рамките на проведените инициативи пред местното население са представени характерни традиции, обичаи, култури и част от изкуството на страните Румъния, Италия и Гърция. „Всяко читалище представи собствени изяви, пресъздаващи обредност и легенди, кулинарни ателиета и изложби, детски работилници и музикално-сценична програма на европейското и родно изкуство. Една от целите на реализиране на инициативите бе младото поколение да се запознае с различните култури на европейските държави, да взаимодейства с тях и да усети принадлежността ни към общото европейско семейство”, каза Десислава Айдарова. Мероприятията са преминали под мотото „Близки без граници – популяризиране на култура и изкуство, традиции и обичаи на Румъния, Италия и Гърция”. В тях са участвали читалищата „Владимир Димитров – Майстора” от село Шишковци, „Христо Ботев” – Дупница, „Спасовица” от село Николичевци и читалище „Просвета” от село Слатино. Със свои изяви са се включили читалищата „Христо Ботев” – село Смочево, „От извора” – Сапарева баня и „Самообразование” – село Стоб. \r\nВенцеслав ИЛЧЕВ", "date": "2019.07.07", "title": "Кюстендил: Седем читалища от областта проведоха инициативи, популяризиращи европейското културно многообразие сред местната общност"}
{"url": "http://www.focus-news.net/news/2019/07/07/2677731/pregled-na-osnovnite-temi-v-svetovniya-pechat-agentsiya-fokus.html", "text": "Отразяването на американския парад в руска държавна медия, земетресението в Калифорния и залавянето на опасен и много рядък радиоактивен метал в Турция са сред темите на световния печат \r\n***  Журналисти от руска държавна медия се подиграха с техниката, която бе показана по време на американския военен парад, организиран по случай празника на САЩ четвърти юли, пише  The Hill . \r\nВ рамките на предаването „60 минути“, което се излъчва по държавната телевизия „Россия 1“, журналисти се пошегуваха, че „боята на машините пада“, а някои от техните части са „залепени с тиксо“, за да не падат.  \r\nПо думите на Олга Скабеява, една от водещите, „боята на тези превозни средства пада. Няма оръдия и техните мерници са залепени с тиксо“. Според руския репортер, „американците могат да имат парад, защото е патриотично, но нашият е шовинистки“.  \r\nЕвгени Попов, друг от водещите на предаването отбеляза иронично: „Най-великият парад на всички време ще бъде видян днес във Вашингтон, това ни казва нашият Доналд Тръмп“. Според Повов, американският президент е „обещал да покаже най-новите танкове“, а на парада е имало машини тип „Шърман и Ейбрам“, които са използвани по време на Втората Световна война и изтеглени от употреба през 1957 г.  \r\n*** Земетресение с магнитуд 7.1 разтърси Южна Калифорния в петък вечерта, усетено в Лос Анджелис, Лас Вегас и близо 400 мили на север в Сакраменто. Земетресението предизвика пожари, прекъсване на електрозахранването и срутени сгради и нанесе сериозни икономически щети, пише американският вестник  The Wall Street Journal . \r\nМощното земетресение стана около 8:20 ч. местно време с епицентър близо до Риджкрест, Калифорния, община от 29 000 души в източната част на планината Сиера, където друг трус с магнитуд 6,4 разлюля земята в четвъртък сутринта. Последното земетресение продължи около 30 секунди и беше най-силното в Южна Калифорния за 20 години. Последваха редица вторични трусове. \r\nВ отговор на земетресението в петък, губернаторът Гавин Нюсъм официално поиска президентът да обяви извънредно положение за пряка федерална помощ за подпомагане на засегнатите общности. \r\nГубернаторът също обяви извънредно положение в окръг Сан Бернардино, където се намира град Трона, община от около 1800 души. Градът, на около 25 мили източно от Риджкрест, понесе значителни щети и пожари след земетресението в петък, според държавните и местните власти. Губернаторът преди това обяви извънредно положение за окръг Керн, където се намира Риджкрест, след земетресението в четвъртък. \r\n\"От името на всички калифорнийци аз предлагам сърдечната си подкрепа на засегнатите от земетресението в района на Риджкрест тази вечер\", заяви губернаторът в изявление в петък вечерта. \"Щатът Калифорния ще продължи да предлага помощ за жителите на региона.\" \r\nИма 9% вероятност през следващата седмица да стане още по-мощно земетресение, каза Марк Бентиен, говорител на Центъра за земетресения в Южна Калифорния в университета на Южна Калифорния. \r\n\"Обикновено не се наблюдава този вид ескалация, но е възможно\", каза той. Тази оценка е направена от американската геоложка служба (USGS), каза той. Земетресението с магнитуд 7,1 в петък беше 11 пъти по-силно от земетресението с магнитуд 6,4, което бе усетено в четвъртък, каза  Бентиен. \r\nUSGS заяви в изявление в събота, че милиони хора в региона са усетили последното земетресение. Федералната агенция заяви, че е издала предупреждения за икономически загуби от земетресението, оценявайки финансовите загуби да достигнат най-малко 1 млрд. долара. Минали събития с това ниво на тревога са изисквали реакция на национално или международно ниво, според USGS. \r\nЗеметресението в петък разтърси сгради в Лос Анджелис, прекъсна мач на Лос Анджелис Доджърс и наложи евакуация на Дисниленд. \r\nПо време на пресконференцията в петък вечерта началникът на противопожарната служба в Керн Дейвид Уит заяви, че службата е била залята от спешни повиквания за медицинска помощ, но досега не е имало смъртни случаи. Най-малко 1800 души са останали без електричество в района, каза той. \r\n*** Полицията в провинция Болу в северна Турция е конфискувала радиоактивен калифорний, особено рядък елемент, използван в ядрените оръжия и реактори на стойност 72 милиона долара, съобщиха властите в събота, цитирани от турското англоезично издание  Daily Sabah \r\nОколо 18,1 грама (0,63 унции) калифорний бяха заловени в автомобил от полицията за борба с контрабандата и организираната престъпност, се казва в съобщение на губернатора на Болу. Пет заподозрени са разследвани заради инцидента, добави той. \r\nСпоред изявлението иззетото вещество е било изпратено до Турския орган за атомна енергия (TAEK). \r\nВъпреки това, материал, докладван като 1.4 килограма калифорний, задържан в при подобна акция в столицата Анкара през март 2018 г., се оказа органично вещество без ядрени или радиоактивни свойства. Отчетеното тогава количество  беше твърде голямо за един изключително рядък елемент и TAEK скоро отхвърли информациите след като изследва веществото. \r\nКалифорният е радиоактивен химически елемент, който първоначално е синтезиран в Националната лаборатория на Лоурънс Беркли в Калифорнийския университет през 1950 година. Смята се, че е силно опасен и се използва в ядрени реактори, както и в операции по добив на злато, сребро и нефт, за да се определят подземните води или нефтени слоеве. САЩ и Русия са единствените производители на този рядък елемент. \r\nНамиращ се на кръстопътя между Европа, Азия и Африка, Турция е важен път за търговия, както и за контрабанда. Несигурността  в заобикалящия страната регион и неуспехи на държавната власт на различни места правят страната податлива на трафик на дори най-изненадващите предмети, вариращи от ценни исторически артефакти, изброени в националните музеи до материал, който може да бъде намерен само в най-тайни военни или промишлени съоръжения. \r\nНякои предмети или вещества, иззети от полицията, обаче, често се оказват фалшиви или професионални реплики или техните характеристики като възраст или автентичност са силно преувеличени или погрешно идентифицирани.", "date": "2019.07.07", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/07/07/2677732/pregled-na-osnovnite-temi-v-britanskiya-pechat-agentsiya-fokus.html", "text": "Заплахата Иран да арестува британски танкер в отговор на задържането на иранския танкер от Гибралтар, критики към Борис Джонсън за расистки коментари и намерението на финансовия министър Филип Хамънд да осуети възможността за Брекзит без сделка са сред темите на британския печат.  \r\n***  В петък високопоставен ирански генерал предупреди, че страната му може да задържи английски кораб като отговор на действията на британската морска пехота, която принуди ирански петролен танкер да хвърли котва на пристанището в Гибралтар по-рано тази седмица, пише вестник  Telegraph .  \r\n„Ако Великобритания не освободи иранския петролен танкер е задължение на властите да задържат британски кораб“, заяви генерал-майор Мохсен Резай, който е част от офицерския състав на елитната Революционна гвардия на Иран, чество съветстваща върховния лидер на страната аятолах Али Хаменей.  \r\n„В своята 40-годишна история, иранската ислямска република никога не е започвала военни действия, но и никога не се е колебаела да отвърне на побойниците“, добави още Резай. По-рано иранското външно министерство обвини Лондон в „пиратсво“ и призова британския посланик в Техеран, след като морската пехота на Великобритания, заедно с властите на Гибралтар, задържа ирански петролен танкер, за който се предполага, че превозва нелегално нефт към Сирия в разрез с постановленията на ЕС. \r\n*** Борис Джонсън беше принуден да защитава способността си да представлява малцинствените групи в Обединеното кралство пред членове на Консервативната партия в Нотингам в събота, пише британският вестник  The Guardian . \r\nДжонсън и неговият съперник Джереми Хънт отговаряха на въпроси от местните членове на Торите, които ще изберат следващия лидер на партията след гласуване . \r\nДжонсън бе попитан дали може да представлява малцинствени групи, като е направил такива \"унизителни и безспорно расистки\" коментари, като визира неговата публикация, сравняваща забулени мюсюлманки с пощенски кутии. \r\nТой каза на публиката: \"Ако погледнете тази статия ... това беше силна, либерална защита на правото на жените да носят бурката.\" Той каза, че е получил писма от мюсюлмански религиозни лидери след публикуването на статията, подкрепяйки неговата позиция относно интеграцията. \r\nПо-рано същия ден, в интервю за Daily Mail, Джонсън призова за по-строг подход по въпросите на наказателното правосъдие, включително премахване на ограниченията за полицейските правомощия за спиране и претърсване и по-дълги присъди за сериозни престъпления свързани със сексуално или друго насилие. Той каза: \"Има твърде много хора ... които са извършили сериозно насилие или сексуални престъпления, които са били пуснати ... след като са изкарали само половината от присъдата си.\" \r\n*** Заговорът за спиране на Брекзит без споразумение на всяка цена от група депутати от Тори, оглавявана от финансовия министър Филип Хамънд, би могъл да премахне шансовете на стратегията за Брекзит на Борис Джонсън, преди той дори да влезе в длъжност. \r\nФинансовият министър застана  начело на неформалната група от около 30 депутати, които обсъждат парламентарните маневри, за да гарантират, че долната камара ще има възможност да блокира изход от ЕС без сделка през октомври. \r\nСтава ясно, че един от вариантите е да предизвика гласуване преди лятната ваканция, дали да се насрочи един ден през есента - преди крайния срок за Брекзит – 31 октомври, когато депутатите ще контролират процедурите на парламента, за да сложат спирачка в последната минута, ако новият премиер реши да изведе Великобритания без сделка. \r\nЕдин от депутатите каза, че някои министри смятат, че процесът ще доведе до втори референдум. \r\nНе е ясно как може да бъде насрочено гласуване преди началото на лятната ваканция на общините от 25 юли. Ако се окаже възможно, есенната дата за поемане на контрол от страна на депутатите може да бъде налице, преди новият премиер да встъпи в длъжност на 24 юли. \r\nНовините за сформираната група се появиха, след като 70 членове на отделната група от народни представители от Тори предупредиха Джонсън и неговия съперник Джеръми Хънт да не използват отлагането на парламентарните заседания, известно  като пророгация, като средство за осигуряване на Брекзит без сделка. \r\nА бившият премиер сър Джон Майор разкри, че ще гласува за Хънт като наследник на Тереза Мей, защото той не може да подкрепи някой, който „е подвел страната” на референдума през 2016 г. \r\nХамънд не крие опасенията си, че оттеглянето без сделка ще навреди сериозно на икономиката на Обединеното кралство и се разбира, че той иска да гарантира, че на депутатите няма да бъде отказана възможност да я предотвратят чрез парламентарни процедури или спиране на дейността на парламента.", "date": "2019.07.07", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2019/07/07/2677733/kazanlak-v-letnite-mesetsi-detsata-ot-selo-koprinka-shte-badat-angazhirani-v-proekta-na-mestnoto-chitalishte-po-stapkite-na-trakite.html", "text": "По стъпките на траките” е новият проект на читалището в село Копринка, който бе спечелен в рамките на сесия на една от българските телекомуникационни компании. Това каза за  Радио „Фокус”  Мария Желева, библиотекар в читалището. Тя поясни, че стойността на проекта е 4 хиляди лева. Партньори на читалището при реализацията му са Исторически музей „Искра”, Туристическо дружество „Орлово гнездо”, Библиотека „Искра” и Читалище „Светлина” в град Шипка.  \r\nВ проекта участват деца от село Копринка на възраст между 8 и 15 години. В рамките на проекта те проучват историята и културното наследство на древните траки, населявали територията на днешната община Казанлък. Малките изследователи ще вземат участие в туристически походи с посещения на исторически обекти. Наред с опознаването на историята децата ще придобият умения как да се ориентират в природата и как се строи бивак. Предстои да бъдат проведени пленери и творчески работилници, в които те ще рисуват, ще приготвят хляба на траките, ще изработват дрехи и предмети от техния бит. Децата ще се срещнат и ще запишат спомени на жители на селото, участвали в разкопките на древния тракийски град Севтополис, залят от водите на язовир „Копринка”. Предвижда се и издаването на фотоалбум – пътеводител с рисунки и снимки, направени от участниците в проекта. \r\nСлавяна ГАЙДАРОВА", "date": "2019.07.07", "title": "Казанлък: В летните месеци децата от село Копринка ще бъдат ангажирани в проекта на местното читалище – „По стъпките на траките“"}
{"url": "http://www.focus-news.net/news/2019/07/07/2677735/veliko-tarnovo-nad-10-e-rastat-na-turistite-v-grada-ot-nachaloto-na-godinata-v-sravnenie-sas-sashtiya-period-na-2018-g.html", "text": "225 511 туристи са посетили обектите и експозициите на Регионален исторически музей в града за първите шест месеца на 2019 година. Това каза за  Радио „Фокус“ - Велико Търново  д-р Теменуга Върбанова, завеждащ отдел „Връзки с обществеността“ в културната институция. Тя уточни, че в сравнение със същия период на 2018 г. е регистриран ръст на посетителите от 10.95%.  90 601 от разгледалите музеите в града са чужденци. „За Велико Търново най-многобройни са посетители то Румъния, следвани от Франция, Великобритания, Испания, Германия, Русия, Италия, Австрия. В периода май - юни имахме изключително много посетители от Азия, специално от Китай и Япония. Те традиционно посещават България за Празника на розата и от Розовата долина задължително преминават и през Велико Търново“, коментира още д-р Върбанова. По Арбанашките обекти на РИМ преобладават посетители от САЩ, Канада, Австралия, Румъния, Франция, Испания и т.н. \r\nСтатистиката сочи, че само за Средновековния фестивал, който се проведе през миналия уикенд на крепостта „Царевец“, тя е била посетена от близо 4 хиляди човека. На откриването са присъствали 400 гости, в събота те са били – 2480, а в неделя – до 14.00 часа – 1060 човека. \r\nЛуиза ТРАНЧЕВА", "date": "2019.07.07", "title": "Велико Търново: Над 10% е ръстът на туристите в града от началото на годината в  сравнение със същия период на 2018 г."}
{"url": "http://www.focus-news.net/news/2019/07/07/2677736/ivan-kaburov-zemedelets-selskostopanskata-tehnika-tryabva-da-preminava-prez-zadalzhitelen-kontrol-predi-eksploatatsiya-na-poleto.html", "text": "Ангажимент на земеделските стопани е да направят пълна проверка и профилактика на селскостопанската техника преди започването на жътвата. Това каза за  Радио „Фокус” – Пазарджик  Иван Кабуров, земеделец от Пазарджик. По думите му техниката трябва да е преминала преглед от страна на Контролно-техническата инспекция и да бъдат заверени годишните талони на машината. „Стриктно трябва да се спазва изискването да има и наличен пожарогасител в тракторите и комбайните, както и други подръчни земеделски сечива. Спазват се и изискванията на регламентирано работно време на комбайнерите и трактористите. Съвременното поколение земеделска техника е оборудвана с климатик и се работи по-комфортно, като се вземат и по-чести почивки от водачите”, уточни Кабуров. „Все пак това е сезонна работа и гледаме да експлоатираме техниката максимално, дори като се налага да разменяме водачи, за да отговорим на нуждите на работата”, коментира земеделецът. \r\nАлбена ЖИЛЕКОВА", "date": "2019.07.07", "title": "Иван Кабуров, земеделец: Селскостопанската техника трябва да преминава през задължителен контрол преди експлоатация на полето"}
{"url": "http://www.focus-news.net/news/2019/07/07/2677739/ekathimerini-vtori-turski-korab-shte-zapochne-sondazhi-v-iztochnoto-sredizemnomorie-zayavi-turskiyat-ministar-na-energetikata.html", "text": "Турският кораб „Явуз“ ще започне сондажи в Източното Средиземноморие в срок до една седмица, това заяви Фатих Дьомнез, турският министър на енергетиката и природните ресурси, съобщава гръцкото електронно издание  Ekathimerini .  \r\nТова ще е вторият турски кораб, който извършва сондажи в региона, припомнят от изданието.  \r\nДьомнез е на посещение в Мерсин, където заяви, че „с божията помощ, до една седмица, „Явуз“ ще направи първия си сондаж в Източното Средиземноморие на територия, за която сме получили разрешение от Турска република Северен Кипър“, като изданието пояснява, че става въпрос за държава, намираща се в северната част на о. Кипър, която е призната единствено от Анкара.  \r\nДругият кораб на Турция – \"Фатих\", също извършва сондажи в спорни води в региона, припомня автора на статията.  Цанко Цолов", "date": "2019.07.07", "title": "Ekathimerini: Втори турски кораб ще започне сондажи в Източното Средиземноморие, заяви турският министър на енергетиката"}
{"url": "http://www.focus-news.net/news/2019/07/07/2677737/deutsche-welle-nominatsiyata-na-ursula-fon-der-layen-za-predsedatel-na-ek-e-pobeda-za-makron.html", "text": "Няма съмнение, че много хора се оказаха губещи в задкулисната надпревара за най-високите постове в Европа. Много често именно такъв тип ситуациии разклащат доверието на избирателите към ЕС и неговите институции. Но ако има един човек, който е спечелил нещо от тазседмичните тежки преговори, определили министъра на отбраната на Германия Урсула фон дер Лайен за председател на ЕК , това е френският президент Еманюел Макрон, пише в коментар англоезичното издание на  Deutsche Welle .  \r\nСпоред изданието има пет причини, поради които Макрон може да бъде считан за победител: \r\n1.\tНа първо място, по този начин президентът отлони избори на водещата фигура Манфред Вебер и следващият го по петите Франс Тимерманс. Вебер едва ли щеше да помогне много на Макрон, особено що се отнася до подсигуряване на френските банки, а защо се отнася до холандския социалист – може да се каже че разстоянието между него и френския държавен глава е километрично.  \r\n2.\tМакрон никога не е крил факта, че не е привърженик на модела за силен кандидат, при който всяка фракция избира своя номинация за председател на Комисията. При тежките преговори, които се водеха, Макрон се възползва да види погребан модела на силния кандидат, който държавния глава иска да види заменен от единствена номинация, излъчена от Европейския съвет.   \r\n3.\tС Кристина Лагард, Макрон не само постави французин начело на Европейската централна банка, но и гарантира, че френските банки ще продължат политиката на ниски лихви, която е започната от сегашния заемащ поста Марио Драги.  \r\n4.\tФон дер Лайен все още не е изразила позициите си по икономическите въпроси, но що се отнася до отбраната, тя е привърженик на по-близко сътрудничество с Франция. Тя притежава „европейско ДНК“, както се изрази самият Макрон по-рано.  \r\n5.\tНоминацията на белгийския премиер Шарл Мишел като председател на Европейския съвет е още една победа за Макрон. Двамата споделят общо желание за по-силена европейска интеграция, а партията на Мишел принадлежи към същото политическото семейство, част от което е движението на Макрон „Франция, напред!“.  \r\nИ последно, но не на последно място, фон дер Лайен ще бъде задължена на Макрон, тъй като именно той разчисти пътя на германския политик към номинацията.  : Цанко Цолов", "date": "2019.07.07", "title": "Deutsche Welle: Номинацията на Урсула фон дер Лайен за председател на ЕК е победа за Макрон"}
{"url": "http://www.focus-news.net/news/2019/07/07/2677740/makfaks-makedoniya-ivitsa-dachich-kaza-na-boyko-borisov-da-uvazhava-pozitsiyata-na-es-za-nezavisimostta-na-kosovo.html", "text": "Сръбският външен министър Ивица Дачич каза на българския премиер Бойко Борисов да уважава позицията на ЕС за независимостта на Косово, цитира думите му  пред Сръбската държавна телевизия РТС македонската информационна агенция  “Макфакс“ . \r\nИзявлението на Дачич идва в отговор на забележката на Борисов, че испанският дипломат Жозеп Борел трябва да представлява интересите на ЕС относно независимостта на Косово, а не в неговата страна, която не признава Косово. По този повод  Дачич заяви пред РТС, че позицията на ЕС не е, че Косово е независимо. \r\n„Бойко, нека ти кажа едно нещо, позицията на ЕС не е, че Косово е независима държава. Ти, Бойко, трябва да уважаваш позицията на ЕС, а не да даваш уроци на Борел. Какво означава това безобразие, на какво прилича. Стига толкова, да не говорим, че преди няколко месеца получи наш орден! ”, каза Дачич. \r\nТой каза, че е сигурен, че Борел няма да действа по такъв начин, че да подкрепи усилията на някои държави, признали Косово. \r\nДачич заяви в изявление, че международната общност и ЕС действат като духовни лидери, \"монаси от Тибет\". \r\n\"Те са за мир по света, вместо да водят ЕС и ясно да изразяват своите виждания\", каза Дачич.  Юлиян Марков", "date": "2019.07.07", "title": "„Макфакс“ (Македония): Ивица Дачич каза на  Бойко Борисов да уважава позицията на ЕС за независимостта на Косово"}
{"url": "http://www.focus-news.net/news/2019/07/07/2677738/politico-gratskiyat-troyanski-kon.html", "text": "Кириакос Мицотакис, който най-вероятно ще бъде следващия премиер на Гърция, изглежда отвсякъде като обърнат към Запада либерал, за какъвто се представя още от началото, пише в коментар европейската редакция на  Politico .  \r\nЛидерът на формално дясноцентристката партия „Нова Демокрация“ е син на бившия министър-председател Константинос Мицотакис (гръцката политика е доминирана от такъв тип династии), завършил Харвард и Станфорд.  \r\nВ страна, която е ударена от бедност и аскетизъм, очакваната победа на Мицотакис е широко представяна като връщане към нормалността в гръцката политика след повече от десетилетие на политическа и икономическа несигурност, последвала финансовата криза от 2008 г.  \r\nНо ако погледнете зад него, пишат от редакцията на вестника, ще видите различна картина. Мицотакис може да е умерен центрист, но неговата партия е нещо напълно различно.  Ако гърците отхвърлят „радикалното ляво“ на премиера Ципрас  в полза на Мицотакис, както се предвещава от предварителните проучвания, то гръцкият народ просто ще смени един полулист с друг.  \r\nИ дори ако Ципрас придвижи своята партия към центъра, то „Нова демокрация“ отиде надясно. Мицотакис се превърна в приемливото лице на партия, която съдържа в себе си крайнодесни елементи, които са допълнително стимулирани от успехите на десните партии в световен план, от Унгария до САЩ.  \r\nНаистина, Мицотакис дължи самото си избиране като лидер на партията си на нейното крайнодясно крило, което се води от бившия премиер Антонис Самарас и Адонис Георгиадис, който изпълнява длъжността на заместник-председател и бивш здравен министър.  \r\nГеоргиадис е противоречива фигура. Както много други днешни крайнодесни е обвиняван в антисемитизъм. Освен това изразява съмнение относно официалната версия за събитията в атинската Политехника, когато през 1973 г. група студенти организират протест срещу управляващата хунта. Авторът на статията припомнят, че конкретните събития се смятат едва ли не за свещени в паметта на гърците. Според Георгиадис, в резултат на протеста няма жертви, като в статията изрични се припомня, че всъщност 40 души губят живота си.  \r\nВоденото от Георгиадис крило се намира във възход благодарение на договора от Преспа, който бе подкрепен от всички, като се започне от НАТО до ЕС. Всички, с изключение на Кремъл и „Нова демокрация“. \r\nУспехите на „Нова демокрация“ започнаха след като Ципрас, скоро след като дойде на власт, не изпълни обещанието си да се противопостави на Брюксел и кредиторите на Гърция. От тогава опозицията набира сила и потвърждава своя крайнодесен характер. В следващите години „Нова демокрация“ започна да опонира на правителството по всички въпроси – от мигрантите, през правата на хомосексуалистите и чак до споразумението от Преспа.  \r\nТази ситуация позволява да се появят фигури като Георгиадис. Преди те биха могли да се определят като маргинални, но днес са ключови играчи. \r\nВ заключение авторът на текста изразява мнение, че „Нова демокрация“ винаги е включвала в себе си крайнодесни елементи и сега изглежда, че те ще играят важна роля в управлението на страната. Според статията на изданието, това може да значи повече нестабилност за Гърция.   Цанко Цолов", "date": "2019.07.07", "title": "Politico: Гръцкият Троянски кон"}
{"url": "http://www.focus-news.net/news/2019/07/07/2677741/ria-novosti-v-kazahstan-zapochnaha-aresti-na-uchastnitsi-v-nerazresheni-antipravitelstveni-protesti.html", "text": "Правоохранителните органи в събота започнаха да задържат участници в неразрешени митинги в Нур-Султан и Алмати, съобщават кореспондентите на  РИА Новости . \r\nЛидерът на екстремисткото движение \"Демократичен избор на Казахстан\" Мухтар Аблязов, пребиваващ във Франция, призова привържениците си в социалните мрежи да протестират срещу властите на републиката. \r\nВ Нур-Султан арестите се провеждат в близост до търговския дом Есил, а в Алмати - близо до централния стадион. Задържаните се товарят в автобуси, за да бъдат отведени в полицейски участъци. \r\nВ четвъртък заместник-главният прокурор на Казахстан Булат Дембаев призова народа на Казахстан \"да не се поддава на провокации и да се въздържа от участие в незаконни действия\". Прокурорът подчерта, че призивите за организация и участие на 6 юли 2019 г. в неразрешени митинги са \"още един опит от страна на отделни лица да организират бунтове и да дестабилизират положението в страната\". \r\nТази седмица правоохранителните органи задържаха няколко души в столицата на републиката и Алмати, които определиха като организатори на съботни митинги. Полицията от Алмати съобщи, че по време на претърсването в домовете на задържаните са били намерени плакати и листовки с екстремистко съдържание, димни бомби, високоговорители, аерозолни кутии, компютри и комуникационни устройства. Също така е открита голяма сума пари, която според разследването е трябвало да бъдат използвани за организиране на финансиране на нелегални акции.  Юлиян Марков", "date": "2019.07.07", "title": "РИА Новости: В Казахстан започнаха арести на участници в неразрешени антиправителствени протести"}
{"url": "http://www.focus-news.net/news/2019/07/07/2677908/liderat-na-ataka-volen-siderov-oshte-2013-g-poiskah-partiite-da-ne-poluchavat-pari-a-deputatite-da-vzemat-minimalna-zaplata.html", "text": "Не очаквам признание за това, че първи настоях и още преди 6 години предложих драстично намаляване на партийните субсидии. Това заяви лидерът на „Атака“ Волен Сидеров в предаването „Неделник” по АЛФА ТВ, съобщиха от пресцентъра на  ПП „Атака“ . По време на участието бе пуснато видео от изказването му от парламентарната трибуна на 21 май 2013 година. Още тогава Сидеров поиска партиите да не получават пари, а заплатите на депутатите да бъдат колкото е минималната работна заплата в България. „Фактите са факти. Има го в архивите, който иска - да бръкне и да види. Ако не се показва фактологията, тя не съществува”, каза още Сидеров по темата за орязването на партийните субсидии. Освен това Сидеров разказа, че от 2005 г. до 2009 г. ПП „Атака“ не е получавала субсидия и въпреки това е вкарала 21 народни представители, 3-ма евродепутати, а самият той е бил на балотаж на президентските избори.", "date": "2019.07.07", "title": "Лидерът на \"Атака\" Волен Сидеров: Още 2013 г. поисках партиите да не получават пари, а депутатите да вземат минимална заплата"}
{"url": "http://www.focus-news.net/news/2019/07/07/2677747/predstoyashti-sabitiya-v-stranata-za-7-yuli-agentsiya-fokus.html", "text": "*** \r\nОт 09.00 часа Белоградчишкият епископ Поликарп ще оглави Тържествена света Литургия в храм „Св. вмчца Неделя“ по повод празника на света великомъченица Неделя. \r\n*** \r\nОт 11.15 часа пред сградата на Светия Синод княз Никита Дмитриевич Лобанов-Ростовски ще направи дарение на Синода. \r\n*** \r\nОт 12.00 часа в НДК ще се проведе Национално събрание на ПП ГЕРБ. \r\n*** \r\nОт 15.15 часа пред сградата на Съюза на ловците и риболовците в България ще се проведе протест за криминализиране на лова. \r\n*** \r\nОт 09.00 часа в храм „Св. вкмца Неделя“ ще се отслужи Архиерейска света Литургия по повод храмовия празник, а след това ще тръгне литийно шествие до аязмото. Ще има и водосвет за здраве на миряните. \r\n*** \r\nОт 11.30 часа заместник-министърът на земеделието, храните и горите Лозана Василева ще открие биопазар на площад „Тройката“ в града. \r\n*** \r\nОт 18.30 часа пред Пантеона в Морската градина ще се проведе вторият ден от фестивала „Дни на Италия“. \r\n*** \r\nОт 19.00 часа на площада пред кметството ще започне честването на Празника на хляба.  \r\n*** \r\nОт 20.00 часа на сцената на летния театър ще се проведе конкурсът за красота „Кралица на Бургас“. \r\n*** \r\nОт 9.30 часа от музей „Възраждане и Учредително събрание“ ще тръгне пешеходен тур по случай 142-годишнината от освобождението на града. \r\n*** \r\nОт 10.30 часа пред паметника на ген. Йосиф Гурко започват честванията по случай 142-годишнината от освобождението на Търново. Ще бъде отправено приветствие от името на Генералния консул на Руската федерация в гр. Русе.  \r\n*** \r\nОт 09.00 часа Ловчанският митрополит Гаврил ще оглави Архиерейска света Литургия в храм „Св. Неделя“ по случай храмовият празник на църквата.  \r\n*** \r\nОт 11.00 часа пред Драматично-куклен театър „Иван Радоев”ще се проведе работилница за кукли в рамките на второто издание на фестивала „Шарено петле”. \r\n*** \r\nОт 09.00 часа Пловдивският митрополит Николай ще оглави Архиерейска света Литургия в храм „Св. вмчца Неделя“ по повод празника на света великомъченица Неделя и отбелязването на Събор на светите Доростолски мъченици. \r\n*** \r\nОт 09.00 часа в Театър А‘парт ще се проведе мастер клас по бойни изкуства на тема: „Базова техника, принципи и анализ на ситуации на защита“. \r\n*** \r\nОт 10.45 часа в спортен комплекс „Младежки център“ ще се проведат финалите на два турнира по мини футбол. \r\n*** \r\nОт 21.30 часа в Лятно кино „Яворов” ще бъде представен филмът „Дъвка за балончета“ в рамките на инициативата „Прожекции под звездите”. \r\n*** \r\nОт 19.00 часа в църквата „Св. Вмца Неделя“ ще се проведе Тържествена света Литургия и ще бъде раздаден курбан в двора на църквата по случай храмовия празник. \r\n*** \r\nОт 11.00 часа в Кукления театър ще се проведе спектакъла за деца „Чук и Пук“ от Турбьорн Егнер. \r\n*** \r\nОт 21.00 часа на стадион „Берое“ ще бъде представена операта „Трубадур“.", "date": "2019.07.07", "title": "Предстоящи събития в страната за 7 юли (Агенция „Фокус“)"}
{"url": "http://www.focus-news.net/news/2019/07/07/2677748/predstoyashti-mezhdunarodni-sabitiya-za-7-yuli-agentsiya-fokus.html", "text": "***  Предсрочни парламентарни избори в Гърция \r\n***  Антиправителствени протести \r\n***  Обезвреждане на бомба от Втората световна война \r\n***  Визита на палестинския външен министър Рияд ал-Малики \r\n***  Преговори между афганистанските власти и талибаните", "date": "2019.07.07", "title": "Предстоящи международни събития за 7 юли (Агенция \"Фокус)"}
{"url": "http://www.focus-news.net/news/2019/07/07/2677743/angelos-sirigos-mitsotakis-ne-mozhe-da-promeni-imeto-ezika-i-grazhdanstvoto-saglasno-prespanskiya-dogovor.html", "text": "Ден преди изборите в Гърция екипът на  1 ТВ  в Атина се срещна с професора по международно право в местния университет и кандидат за депутат от Нова демокрация Анголос Сиригос. \r\nКакто казва той, от Нова демокрация предлагат напълно различна стратегия за икономиката, външната политика, сигурността и проблема с миграцията. Според него най-голямата грешка на правителството на Ципрас е, че когато е бил в опозицията, е бил голям популист и е обещавал всичко, но когато е дошъл на власт, е осъзнал, че това не е възможно. \r\n\"Продължи със същата реторика, но в същото време подписа меморандумите, свързани с кризата, и беше отговорен за третия меморандум, подписан от Гърция, който имаше строги условия по отношение на управлението на икономиката\", каза Сиригос. \r\nЩо се отнася до споразумението от Преспа, той каза, че за разлика от Северна Македония, където най-големите партии се го обсъждали преди подписването, в Гърция никой не знаеше подробности до подписването му. \r\n„В член 19.9, ако си спомням добре пише, че могат да бъдат обявени за недействителни всички клаузи, с изключение тези, които касаят името на държавата, гражданството и езика. Трите основни договорни проблема не могат да бъдат засегнати. Мицотакис трябва да уважава договора и да види какво може да се промени. Ще започна с малки проблеми. Мисля, че има проблем с търговските марки и с произхода на продуктите. Второ, мисля, че не е сериозно, че страната се нарича Северна Македония, но гражданите не са \"северно-македонци\". Надявам се това да се промени, но знам, че е много трудно, трябва да ви убедим и това е трудно. Загубихме инструмента с присъединяването към НАТО\", казва Сиригос.  Юлиян Марков", "date": "2019.07.07", "title": "Ангелос Сиригос: Мицотакис не може да промени името, езика и гражданството съгласно Преспанския договор"}
{"url": "http://www.focus-news.net/news/2019/07/07/2677742/tass-vav-florida-nay-malko-15-dushi-sa-postradali-pri-vzriv-na-targovski-tsentar.html", "text": "Щатските власти във Флорида разследват причините за експлозията в търговски център в град Плантейшън, при който са ранени между 15 и 20 души. Това съобщи в събота на пресконференция заместник-началникът на противопожарната служба на града Джоел Гордън по телевизионния канал АВС, цитиран от  TACC . \r\nКакто отбелязва Гордън, \"според предварителните оценки между 15 и 20 души са били ранени\". Повечето от тях по време на експлозията са били във фитнеса. Както заяви Гордън, двама от пострадалите са сериозно ранени. Те са отведени в болница. \r\nСпоред Гордън, служителите на пожарната, пристигнали на мястото на експлозията, са регистрирали изтичане на газ. Гордън отбеляза, че това може да е причинило експлозията, но изясняването на обстоятелствата на инцидента все още не е приключило. \r\nСпециалисти по палежите и използването на взривни вещества участват в разследването.  Юлиян Марков", "date": "2019.07.07", "title": "ТАСС: Във Флорида най-малко 15 души са пострадали при взрив на търговски център"}
{"url": "http://www.focus-news.net/news/2019/07/07/2677744/pregled-na-mezhdunarodnite-novini-do-6-chasa-agentsiya-fokus.html", "text": "Комисията по политическите въпроси и сигурността на Парламентарната асамблея (ПА) на Организацията за сигурност  и сътрудничество в Европа (ОССЕ) на заседание в събота прие резолюция относно непризнаването на Крим като част от Руската федерация. Авторът на документа е депутатът от Върховната Радана Украйна Артур Герасимов, предава  TACC .  \r\nСпоред текста Парламентарната асамблея на ОССЕ \"потвърждава пълното си уважение към суверенитета\" и териториалната цялост на Украйна \"в международно признатите й граници, които обхващат Автономната република Крим, град Севастопол и морските райони.\" В допълнение, Асамблеята осъжда незаконната окупация на Крим от Русия, призовава Руската федерация да изтегли силите си от територията на полуострова \"и да го върне под контрола на правителството на Украйна\". \r\nВ текста на резолюцията се говори също за нарастващата милитаризация на Азовско море и на целия Кримски полуостров от страна на Руската федерация. Текстът включва призив към Руската федерация да предостави медицинска и правна помощ на украинските моряци, арестувани след инцидента в Керченския проток през ноември 2018 г. \r\nСпоред текста Парламентарната асамблея на ОССЕ подкрепя използването на дронове от Специалната наблюдателна мисия на ОССЕ за наблюдение на ситуацията в Азовско море и Керченския проток. \r\nРуската делегация се противопостави на тази резолюция. Като член на делегацията, депутатът от Държавната Дума Николай Рижак, заяви, че \"дори и сега новият началник на Генералния щаб на украинската армия призна, че инцидентът в Керченския проток е провокация на украинската държава.\" - А сега слушаме тези басни - изтъкна той. \"Фалшивите послания за анексията, окупацията и милитаризацията нямат нищо общо с реалността\", каза депутатът. \r\nРъководителят на комисията на Държавната Дума по международни въпроси, Леонид Слуцки, от своя страна, посочи, че украинските моряци \"грубо са нарушили териториалните води на Руската федерация и държавната граница на Русия, затова съдът ще реши съдбата им в съответствие със законодателството на Руската федерация.\" В същото време той призова ПА на ОССЕ да се съсредоточи върху обсъждането на продължаващите обстрели на украинските военни срещу териториите на самопровъзгласените републики в Донбас. \r\n*** .Посланикът на САЩ в Гърция Джефри Пият е опериран успешно в Атина след велосипеден инцидент, съобщи американското посолство в Атина,цитирано от гръцката агенция  ANA-MPA \r\nПият е  пострадал докато е карал велосипед в района на Мани, южен Пелопонес в петък, като първоначалните информации са били, че той е счупил и двата си крака. \r\nСпоред говорителя на американското посолство Уилям Мурад, посланикът не е счупил краката си и очаква лекарите да го информират за плана за възстановяване. \r\nВ информацията не се уточнява за какъв инцидент става дума и какви травми е получил посланикът. \r\n*** Нов  спасителен кораб в събота докара 41 мигранти в пристанището на Лампедуза, предава  AFP .  \r\nTова е вторият кораб в рамките на дни, който се противопостави на политиката на вътрешния министър Матео Салвини да затвори италианските пристанища за мигранти. \r\nКорабът „Алекс“, плаващ под италиански флаг пристигна в пристанището, където го очакваше силно полицейско присъствие, показаха италиански телевизионни канали. \r\nВсички останаха на борда, след като изчакаха почти два дни със спасените мигранти и търсещите убежище на палубата на малкия плавателен съд. \r\nВластите на Лампедуза миналата седмица конфискуваха друг спасителен кораб, принадлежащ на германската спасителна група „Сий Уоч“, след като навлезе в пристанището с десетки спасени мигранти на борда и арестуваха капитана му Карола Ракете. \r\n*** В резултат на сериозно сексуално престъпление в германския град Мюлхайм-ан-дер-Рур в провинция Северен Рейн-Вестфалия  полицията разследва група младежи, сред които са били и деца, за които се твърди, че са нападнали млада жена. Твърди се, че най-младият заподозрян е само на 12 години. Заподозрените имат българско гражданство, пише германският вестник   Schweiriner Volkszeitung . \r\nНападнатата жена е била ранена. Тя е откарана в болница и в момента е под медицинско наблюдение, съобщава полицията. В събота заподозрените са били разпитвани от полицията в присъствието на техните родители. Заподозрените имат българско гражданство. \r\n*** Иранският президент Хасан Роухани възложи на европейските партньори отговорността за спиране на спазване на някои от задълженията на Иран, произтичащи от Съвместния всеобхватен план за действие (СВПД) за ядрената програма на страната, съобщи телевизионният канал Al Mayadeen, цитиран от  TACC . \r\nРoухани заяви в телефонен разговор с френския президент Еманюел Макрон: \r\n\"Последните стъпки на Иран не са извън обхвата на ядреното споразумение и не нарушават СВДП,\" каза той. В същото време Роухани даде да се разбере, че само отмяната на всички санкции срещу Иран може да принуди Техеран да преразгледа решенията си. \r\nВ разговор с Макрон иранският президент нарече натиска, който САЩ оказват върху Иран, \"тероризъм и икономическа война\". \r\nПо-рано в събота Али Акбар Велаяти, съветник на върховния лидер на Ислямска република Иран, каза, че Иран ще предприеме следващата стъпка в отговор на неуспеха на европейските партньори да изпълнят задълженията си по ядреното споразумение и от 7 юли те ще започнат да обогатяват уран до 5%. Според него \"подобна стъпка е в интерес на развитието на иранската ядрена енергия\". \r\nНа 8 май иранският президент обяви, че Техеран преустановява изпълнението на част от задълженията си по СВПД и дава на другите участници два месеца, за да се върнат към неговото изпълнение. СВПД беше сключено от Иран с постоянните членове на Съвета за сигурност на ООН (Русия, Великобритания, Китай, САЩ, Франция) и Германия през 2015 г. Сделката ограничи ядреното развитие на Техеран в замяна на премахването на санкциите на ООН и едностранните ограничителни мерки на САЩ и ЕС. \r\nИран е обещал за 15 години да не обогатява урана с повече от 3,67% и да поддържа резерви от обогатен уран на ниво, което не надвишава 300 кг, а също и да не изгражда допълнителни реактори с тежка вода, да не акумулира тежка вода и да не разработва ядрено взривно устройство. \r\nВ понеделник Международната агенция за атомна енергия (МААЕ) беше информирана, че Иран е надвишил границата от 300 кг нискообогатен уран, който е разрешен от ядрена сделка. За 10 юли е насрочено специално заседание на Съвета на гуверньорите на МААЕ за развитието на събитията около иранското ядрено досие.  \r\n***                                                                              Щатските власти във Флорида разследват причините за експлозията в търговски център в град Плантейшън, при който са ранени между 15 и 20 души. Това съобщи в събота на пресконференция заместник-началникът на противопожарната служба на града Джоел Гордън по телевизионния канал АВС, цитиран от  TACC . \r\nКакто отбелязва Гордън, \"според предварителните оценки между 15 и 20 души са били ранени\". Повечето от тях по време на експлозията са били във фитнеса. Както заяви Гордън, двама от пострадалите са сериозно ранени. Те са отведени в болница. \r\nСпоред Гордън, служителите на пожарната, пристигнали на мястото на експлозията, са регистрирали изтичане на газ. Гордън отбеляза, че това може да е причинило експлозията, но изясняването на обстоятелствата на инцидента все още не е приключило. \r\nСпециалисти по палежите и използването на взривни вещества участват в разследването. \r\n*** В съседна Гърция ще се проведат парламентарни избори, поради което в цялата страна ще се премахнат пътните такси, пише на своята интернет страница македонският телевизионен канал  “24 Вести“ \r\nТази новина, която със сигурност е от интерес за гражданите, които са в Гърция или планират да пътуват утре към Егейско море, е потвърдена от гръцкото министерство на инфраструктурата. \r\nРесорният министър Христос Спиридис каза, че мярката ще бъде валидна от 0:00 часа  в неделя до 8:00 часа сутринта в понеделник. \r\n*** Ден преди изборите в Гърция екипът на  1 ТВ  в Атина се срещна с професора по международно право в местния университет и кандидат за депутат от Нова демокрация Анголос Сиригос. \r\nКакто казва той, от Нова демокрация предлагат напълно различна стратегия за икономиката, външната политика, сигурността и проблема с миграцията. Според него най-голямата грешка на правителството на Ципрас е, че когато е бил в опозицията, е бил голям популист и е обещавал всичко, но когато е дошъл на власт, е осъзнал, че това не е възможно. \r\n\"Продължи със същата реторика, но в същото време подписа меморандумите, свързани с кризата, и беше отговорен за третия меморандум, подписан от Гърция, който имаше строги условия по отношение на управлението на икономиката\", каза Сиригос. \r\nЩо се отнася до споразумението от Преспа, той каза, че за разлика от Северна Македония, където най-големите партии се го обсъждали преди подписването, в Гърция никой не знаеше подробности до подписването му. \r\n„В член 19.9, ако си спомням добре пише, че могат да бъдат обявени за недействителни всички клаузи, с изключение тези, които касаят името на държавата, гражданството и езика. Трите основни договорни проблема не могат да бъдат засегнати. Мицотакис трябва да уважава договора и да види какво може да се промени. Ще започна с малки проблеми. Мисля, че има проблем с търговските марки и с произхода на продуктите. Второ, мисля, че не е сериозно, че страната се нарича Северна Македония, но гражданите не са \"северно-македонци\". Надявам се това да се промени, но знам, че е много трудно, трябва да ви убедим и това е трудно. Загубихме инструмента с присъединяването към НАТО\", казва Сиригос.", "date": "2019.07.07", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/07/07/2677746/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . Метеорологична обстановка : \r\nПрез нощта ще бъде ясно и тихо. Утре ще бъде слънчево, около и след обяд – горещо. Над планините ще се развива купеста облачност, но валежи са малко вероятни. Ще духа слаб юг-югозападен вятър. Преобладаващите максимални температури ще са между 32° и 37°. Над планините ще бъде слънчево. Около и след обяд ще се развива купеста облачност. Вятърът ще се ориентира от запад-югозапад, ще е слаб, по високите и открити части – умерен. Максималната температура на височина 1200 метра ще е около 26°, на 2000 метра – около 19°. По Черноморието ще е слънчево. Ще духа слаб до умерен вятър от юг-югоизток. Максимална температура на въздуха между 29° и 32°.  Ограничения за товарни автомобили : \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1) за периода от 01 юни до 15 септември 2019 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. само в посока от София до Пловдив; \r\nв неделя от 16 ч. до 20 ч. само в посока от Бургас до София. \r\nАМ „Струма“: \r\nв събота от 10 ч. до 14 ч. само в посока от п. в. „Даскалово“ до ГКПП „Кулата“. \r\nАМ „Марица“: \r\nв неделя от 16 ч. до 20 ч. само в посока от Свиленград до АМ „Тракия“. \r\nсъщо така и за дните петък – от 17:00 часа до 20:00 часа и неделя – от 14:00 часа до 20:00 часа: \r\n- път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n- път I-1 Благоевград – ГКПП „Кулата“; \r\n- път I-5 Русе – Велико Търново; \r\n- път I-9 Варна – Бургас; \r\n- път II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път на София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите : \r\nАМ „Тракия“:  \r\nОбласт София:  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.;  \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г. \r\nОбласт Сливен: \r\nДвижението в участъка от с. Загоре до с. Езерово от км 239+000 до км 239+400 се осъществява в една лента поради ремонт на асфалтова настилка посока Бургас. Ограничено е движението в активната лента и е пренасочено в изпреварваща лента. Участъкът е сигнализиран с пътни знаци. Срок до 06.07. 2019 г. \r\nОбласт Бургас: \r\nДвижението в участъка Вратица – Ветрен от км 335+000 до км 359+000 в платното посока Бургас се осъществява с повишено внимание поради почистване на окопи в средна разделителна ивица. Срок до 08.07.2019 г. \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна.  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. Срок до 15.12.2019 г. \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г.; \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок до 15.07.2019 г.; \r\nОбласт Варна:  \r\nДвижението в участъка Повеляново – Слънчево от км 406+850 до км 416+200 се осъществява двупосочно в лявото платно посока Варна поради ремонтни дейности. Затворено за движение е дясното платно посока Варна. Движението се прехвърля от дясно в ляво платно при км 406+850. Прехвърля се обратно в дясно платно при км 416+200. Ограничено е качването в посока Варна от п.в. Повеляново и п.в. Слънчево. Движението е пренасочено по път I-2 Русе – Варна. Ограничено е слизането в посока Слънчево и Тополи на п.в. Слънчево. Движението е пренасочено по път I-2 Русе – Варна. Срок до 31.07.2019 г.; \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Струма“: няма ограничения. Въведени ограничения по основните пътни направления : \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС;  \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; Състояние на републиканската пътна мрежа : Ограничения в движението на МПС по първокласната пътна мрежа : \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок до 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок до 31.08.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок до 31.07.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 31.08.2019 г. \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 31.07.2019 г.; \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Ловеч: \r\nДвижението по път Коритна – Севлиево в участъка с. Сопот – п.в. Абланица от км 24+000 до км 51+000 се осъществява с повишено внимание поради ръчно и машинно косене и рязане на храсти по банкетите. Водачите да се движат с ограничена скорост. Срок до 12.07.2019 г. \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\nДвижение в участъка Търговище – опорен пункт Белокопитово от км 197+000 до км 215+000 се осъществява с повишено внимание поради полагане на хоризонтална маркировка. Срок до 10.07.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Дряново – Габрово се осъществява с повишено внимание в свободната лента съобразно създадената временна организация на движението поради извършване на реконструкция на кръстовище при км 145+256. Срок до 06.11.2019 г.; \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.07.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Перник: \r\nДвижението в участъка Кюстендил – Радомир от км 43+600 до км 63+000 в участъка Драгомирово – Радомир се осъществява в една лента поради частични ремонтни дейности на асфалтовата настилка в двете направления. Организацията на движение се регулира с пътни знаци. Срок до 12.07.2019 г. \r\nОбласт Пловдив: \r\nДвижението в участъка Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 19.07.2019 г.; \r\nОбласт Бургас:  \r\nДвижението в участъка от км 428+200 до км 456+200 в участъка Венец – Черноград се извършва с повишено внимание поради косене на тревни площи. Участъка е сигнализиран с пътни знаци. Водачите да се движат с повишено внимание и съобразена скорост. Срок до 07.07.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: \r\nОбласт Сливен: \r\nДвижението в участъка Бероново – Петолъчката от км 217+800 до км 233+688 се осъществява с повишено внимание поради косене на тревни площи. Участъкът е сигнализиран с пътни знаци. Срок до 10.07.2019 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман – Сливница. Срок до 20.11.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.;  \r\nДвижението в участъка Златни пясъци – Варна от км 90+800 до км 100+100 се осъществява с повишено внимание поради почистване на реголи,тротоари и подмяна на ограничителни системи. Участъкът е сигнализиран с пътни знаци. Срок до 15.07.2019 г.; \r\nОбласт Бургас: \r\nДвижението в участъка Бургас – к.к. „Слънчев бряг“ от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 206+607 /разклон за с. Тънково/, път III-9061 Тънково – Александрово, път III-906 Александрово – Каблешково – Лъка – п.в. „Бургас-север“, по път I-9 при км 235+565 и обратно. Срок до 15.09.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява с повишено внимание поради ремонтни дейности на водосток при км 184+258. Движението на МПС се осъществява при стеснение на платното за движение. Скоростта на движение се намалява до 50 км/ч. Срок до 12.07.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2019 г.; \r\nДвижението в участъка Поморие – Сарафово от км 221+000 до км 225+000 се осъществяват с повишено внимание поради частични ремонтни дейности на асфалтовата настилка, почистване на окопи и косене на тревни площи. Участъкът е сигнализиран с пътни знаци. Срок до 12.07.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\nДвижението в участъка Обзор – Слънчев бряг от км 172+000 до км 203+000 в се осъществява с повишено внимание поради косене на тревни площи. Скоростта е ограничена до 40 км/ч. Движението се регулира с пътни знаци. Срок до 12.07.2019 г.; Състояние на републиканската пътна мрежа : Ремонтни дейности и временна организация на движението /ВОД/ : \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-99: Движението по път II-99 Бургас – Царево от км 0+000 до км 44+600 в участъка Крайморие – Караагач се осъществява с повишено внимание поради косене на тревни площи и полагане на хоризонтална маркировка.Участъкът е сигнализиран с пътни знаци. Срок до 31.07.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; \r\nПът III-906: Движението по път III-906 Гюльовци – местност Черно море от км 33+000 до км 61+731 се осъществява с повишено внимание поради косене на тревни площи. Участъкът е сигнализиран с пътни знаци. Водачите да се движат с повишено внимание и съобразена скорост. Срок до 12.07.2019 г.; \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 15.07.2019 г.; \r\nПът III-5391: Движението по път III-5391 Аспарухово – Крушево от км 0+900 до км 8+500 поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; \r\nПът III-7306: Движението по път III-7306 Лозарево – Сунгурларе – Чубра в района на с. Черница от км 3+500 до км 5+500 се осъществява с повишено внимание поради ремонтни дейности на асфалтовата настилка и полагане на хоризонтална маркировка. Участъкът е сигнализиран с пътни знаци. Срок до 15.07.2019 г.; \r\nПът III-7306: Движението по път III-7306 Лозарево – Сунгурларе – Чубра в района на с. Славянци от км 14+000 до км 14+500 се осъществява с повишено внимание поради ремонтни дейности на асфалтовата настилка и полагане на хоризонтална маркировка. Участъкът е сигнализиран с пътни знаци. Срок до 15.07.2019 г. \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 01.10.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-514: Движението по път III-514 Горна Оряховица – Велико Търново от км 49+252 до км 49+930 е ограничено за всички МПС поради ремонт на аварирал и вертикално деформиран пътен участък.  \r\nОбходен маршрут:  \r\n- В посока Велико Търново: по път III-514, ул. „Св. Климент Охридски“ /обходен път Царевец/, ул. „Сливница“, ул. „Д. Найденов“, ж.п. гара Велико Търново, по път I-4 до Южен пътен възел.  \r\n- В посока Горна Оряховица: по ул. „Иван Вазов, ул. „Читалищна“, ул, „Михайл Кефалов“, ул. „Св. Климент Охридски“ /обходен път Царевец/ до път III-514 Горна Оряховица – Велико Търново. Срок до 02.09.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 30.09.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; \r\nПът ІII-502: Движението по път III–502 Полски Тръмбеш – Обединение от км 0+000 до км 15+000 се осъществява в една лента на определени участъци поради ремонтни дейности на асфалтовата настилка, банкетите, отводнителните съоръжения и премахване на излишна растителност. Движението се регулира с пътни знаци. Срок до 15.07.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 28.07.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч \r\nРемонтни дейности: \r\nПът ІІІ-134: Движение по път ІІІ-134 Бяла Слатина – Попица в чертите на гр. Бяла Слатина от км 0+000 до км 0+550 се осъществява при стесняване на една от лентите за движение поради частични ремонти на асфалтовата настилка. Ограничението е сигнализирано с пътни знаци. Срок до 08.07.2018 г.\t; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г.; \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.07.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.07.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.07.2019 г. \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.07.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.07.2019 г.; \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 31.07.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.09.2019 г. \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява с в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 17.09.2019 г.; \r\nПът III-107: Движението по път III-107 Пастра – Рилски манастир от км 27+575 до км 27+825 в участък от 250 метра се осъществява в една лента поради аварийно-въстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Срок до 31.07.2019 г.; \r\nПът III-601: Движението по път III-601 Кюстендил – Драговищица – Долно Уйно – граница Сърбия от км 0+000 до км 27+000 се осъществява с повишено внимание в свободната лента съобразно създадената организация на движение поради частични ремонтни дейности на асфалтовата настилка.Срок до 08.07.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г.; \r\nОПУ-Ловеч:  \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 31.07.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок до 31.07.2019 г.; \r\nПът III-358: Движението по път III-358 Тетевен – Ябланица от км 60+291 до км 76+200 се осъществява с повишено внимание поради ремонтни дейности. Участъкът е сигнализиран с пътни знаци. Срок до 30.08.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. Срок до 30.09.2019 г. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът IIІ-112: Движението по път IIІ-112 Доктор Йосифово – Монтана от км 37+825 до км 47+806 е ограничено за всички МПС поради извършване на строително - монтажни дейности. Срок до 31.07.2019 г. \r\nОбходен маршрут: За движещите се в посока Доктор Йосифово – Монтана по път ІІІ-112 Д-р Йосифово – Славотин, пътно кръстовище с MON 2158 Долна Рикса – Клисурица до кръстовището с път І-1/Е-79/ при км 89+036, по РП І-1/Е-79/ Винище – Долна Вереница – Пътен възел при км 108+392, по РП112 – Студено буче и обратно.; \r\nПът III-112: Движението по път ІІІ-112 Славотин – Доктор Йосифово от км 29+675 до км 36+654 е ограничено за всички МПС поради ремонтни дейности на асфалтовата настилка.  \r\nОбходен маршрут: с. Славотин – Долна Рикса – Клисурица – Долна Вереница Монтана – Студено буче и обратно. Срок до 15.08.2019 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.09.2019 г.; \r\nРемонтни дейности: \r\nПът ІІ-11: Движението по път ІІ-11 Орсоя – Лом от км 44+000 до км 47+000 /в градската част на Лом/, се осъществява в една лента с повишено внимание, поради ремонтни дейности на пътната настилка. Движението се регулира от сигналисти на  \r\nПът ІІ-81: Движението по път ІІ-81 Бързия – Боровци от км 72+000 до км 83+000 се осъществява в една лента с повишено внимание, поради ремонтни дейности на пътната настилка. Движението се регулира от сигналисти на място. Срок до 08.07.2019 г. \r\nПът III-114: Движението по път ІІІ-114 Лом – Сталийска махала от км 0+000 до км 5+000 /в градската част на Лом/, се осъществява в една лента с повишено внимание, поради ремонтни дейности на пътната настилка. Движението се регулира от сигналисти на място. Срок до 15.07.2019 г. \r\nПът III-102: Движението по път ІІІ-102 с. Горно Церовене – Монтана от км 74+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 31.07.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.07.2019 г. \r\nПът III-1621: Движението по път III-1621 Сопово – Сумер от км 3+350 до км 9+860 се осъществява в една лента поради почистване на пътната настилка и подравняване на банкети. Движението се регулира от сигналисти. Срок до 08.07.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Движението по път II-37 в гр. Пазарджик от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. „Георги Бенковски“ до кръстовището с улица „Осми март“ се ограничава за всички МПС поради ремонтни дейности.  \r\nОбходен маршрут: \r\n- при СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+500 до км 124+800. \r\n- при СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+500 до км 124+800. Срок до 31.07.2019 г.; \r\nДвижението по път по път II-37 от входа на гр. Пазарджик до пътно кръстовище между ул. „Георги Бенковски“ и ул. „Стоян Ангелов“ от км 123+733 до км 124+500 се ограничава в дясно платно поради ремонтни дейности. Движението се осъществява двупосочно в ляво платно. Участъкът е сигнализиран с пътни знаци. Срок до 22.07.2019 г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 30.09.2019 г.; \r\nПът II-37: Движението по път II-37 Батак–Картела се осъществява в една лента от км 165+000 до км175+000, чрез поетапно затваряне на лява и дясна ленти за движение, поради ремонт на асфалтовата настилка /заливане на пукнатини/. Движението е сигнализирано с пътни знаци. Срок до 08.07.2019 г.; \r\nПът III-801: Движението по път III-801 Оборище – Панагюрище от км 46+000 до км 50+000 се осъществява с повишено внимание поради почистване на земни окопи. Движението се регулира с пътни знаци. Срок до 08.07.2019 г.; \r\nПът III-843: Движението по път III-843 с. Каратепе – с. Сърница от км 26+000 до км 45+500 се осъществява с повишено внимание поради профилиране на банкети и вадене на ивици. Срок до 31.07.2019 г.; \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 16.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 19.07.2019 г. \r\nПът ІІІ-3402: Движението по път III-3402 Коиловци-Славяново- Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС ще се осъществява по вътрешно уличната мрежа на с.Коиловци. Срок до 31.12.2019 г. \r\nОбходен маршрут: през уличната мрежа на Ясен. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради земни изкопни ремонтни дейности. Срок до 12.07.2019 г.; \r\nПът ІІ-13: Движението по път II-35 Плевен – Брестовец от км 9+000 до км 13+000 се осъществява с повишено внимание поради косене на храсти. Срок до 09.07.2019 г.; \r\nПът ІІI-3006: Движението по път ІІI-3006 Радомирци – Червен бряг от км 0+000 до км 9+000 се осъществява с повишено внимание поради машинно косене на храсти. Срок до 08.07.2019 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: \r\nПът II-64: Движението по път II-64 Карлово – Баня при р. Неволя в района на с. Баня се осъществява в една лента поради ремонтни дейности на мостово съоръжение. Движението се регулира от светофарна уредба. Срок до 12.07.2019 г.; \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 31.07.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.07.2019 г.; \r\nПът III-202: Движението по път III-202 Нисово – Кацелово от км 16+300 до км 36+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци и ограничение на скоростта до 40 км/ч. Срок до 12.07.2019 г; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г. \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 31.07.2019 г.; \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г.; \r\nПът ІІІ-205: Движението по път IIІ-205 Исперих – Стефан Караджа – Белица в участъка от разклон за с. Шуменци до края на пътния участък от км 74+000 до км 80+800 се осъществява с повишено внимание поради изсичане на храсти и млада гора. Срок до 22.07.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.09.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.09.2019 г. \r\nРемонтни дейности:  \r\nПът II-48: Движението по път II-48 от границата с ОПУ Търговище – с. Кипилово от км 18+000 до км 30+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 10.06.2019 г.; \r\nПът II-48: Движението по път II-48 /Омуртаг – Котел – път I-7/ в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 31.07.2019 г.; \r\nПът II- 53: Движението по път II-53 с. Стара река – гр. Сливен от км 78+000 до км 112+000 се осъществява в една лента поради ремонтни дейности на асфалтовата настилка. Срок до 10.07.2019 г.; \r\nПът II-66: Движението по път II-66 с. Старо село – с. Подслон от км 16+000 до км 39+000 се осъществява в едната лента поради частичен ремонт на асфалтова настилка. Движението се регулира с пътни знаци. Срок до 31.10.2019 г.; \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 31.07.2019 г.; \r\nПът III 488: Движението по път III 488 с. Ичера – гр. Сливен от км 12+000 до км 30+000 се осъществява с повишено внимание поради рязане на храсти. Участъкът е сигнализиран с пътни знаци. Срок до 30.07.2019 г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.09.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.09.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.07.2019 г.; \r\nПът ІІІ-197: Движението по път ІІІ-197 Борино – Тешел – Девин от км 70+300 до км 70+500 в с. Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. Срок до 31.07.2019 г.; \r\nПът ІIІ-863: Движението по път ІIІ-863 Оряховец – Баните – Стояново от км 36+500 до км 37+000 се осъществява в свободната лента, съобразно въведената временна организация на движение поради машинно полагане на асфалтова смес. Срок до 12.07.2019 г.; \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.07.2019 г.; \r\nПът ІIІ-866: Движението по път ІIІ-866 Смолян – Стойките от км 0+000 до км 20+000 се осъществява с повишено внимание поради полагане на хоризонтална маркировка. Срок до 12.07.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\nПът ІIІ-867: Движението по път ІIІ-867 Мадан – Златоград от км 7+000 до км 14+000 се извършва с повишено внимание поради косене и рязане на храсти. Срок до 12.07.2019 г.; \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-18: Движението по път II-18 Софийски околовръстен път при Чепинци от км 19+503 до км 20+139 се осъществява в една лента поради ремонтни дейности по жп надлез при км 19+821. Участъкът е сигнализиран с пътни знаци и сигналисти. Срок до 29.07.2019 г.; \r\nПът II-37: Движението по път II-37 Лъга – Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.07.2019 г.; \r\nПът III-3009: Движението по път III-3009 Правец – Етрополе от км 0+000 до км 10+313 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът III-8103: Движението по път III-8103 Църклевци – Мало Малово от км 2+000 до км 11+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 31.08.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности.  \r\nОбходен маршрут: по път Зетьово – Чирпан – Ценово – Целина и обратно. Срок до 12.07.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г.; \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г. \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 30.09.2019 г. \r\nРемонтни дейности:  \r\nПът III-7008: Движението по път III-7008 Изгрев – Пчела от км 7+800 до км 8+900 се осъществява в една лента поради ремонт на пътната настилка. Движението се регулира чрез пътни знаци. Срок до 15.07.2019 г. Опасност от падащи камъни : Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.07.07", "title": "Актуална пътна обстановка"}
{"url": "http://www.focus-news.net/news/2019/07/07/2677745/gd-granichna-politsiya-intenziven-e-trafikat-za-leki-avtomobili-na-vhod-na-gkpp-kulata-i-gkpp-makaza.html", "text": "Интензивен е трафикът за леки автомобили на вход на ГКПП „Кулата“ и ГКПП „Маказа“. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На българо-сръбската, българо-турската, българо-румънската и на границата със Северна Македония трафикът е нормален на всички гранични контролно-пропускателни пунктове.", "date": "2019.07.07", "title": "ГД „Гранична полиция“: Интензивен е трафикът за леки автомобили на вход на ГКПП „Кулата“ и ГКПП „Маказа“"}
{"url": "http://www.focus-news.net/news/2019/07/07/2677751/zamestnik-ministar-lozana-vasileva-shte-otkrie-biopazar-v-grad-burgas.html", "text": "Заместник-министърът на земеделието, храните и горите Лозана Василева ще открие биопазар в град Бургас, съобщиха от пресцентъра на  МЗХГ . Събитието ще се проведе от 11.30 часа на площад „Тройката“ в града. То е под патронажа на Министерство на земеделието, храните и горите. \r\nНа гостите ще се предложат многообразни био продукти, произведени у нас и подпомагани по Програма за развитие на селските райони (2014 - 2020 г.). Пазарът ще бъде съпътстван от кулинарна шоу програма с водещ Ути Бъчваров, като и дегустация в подкрепа на българското биоземеделие.  \r\nПосетителите на пазара ще могат да опитат приготвените на място миди по бургаски, а също и да си закупят пресни сезонни плодове и зеленчуци, плодови оцети, пчелен мед, плодови млека и кефир, вина и много други.", "date": "2019.07.07", "title": "Заместник-министър Лозана Василева ще открие биопазар в град Бургас"}
{"url": "http://www.focus-news.net/news/2019/07/07/2677749/nimh-vremeto-shte-bade-slanchevo-s-maksimalni-temperaturi-mezhdu-32-i-37.html", "text": "Днес ще бъде слънчево, около и след обяд – горещо. Ще духа слаб юг-югозападен вятър. Максимални температури между 32° и 37°, в София около 33°. Това съобщи за  Агенция „Фокус”  дежурният синоптик Христо Христов от  Националния институт по метеорология и хидрология (НИМХ) . Атмосферното налягане ще се понижава и ще бъде по-ниско от средното за месеца. \r\nНад Черноморието ще бъде слънчево. Ще духа слаб до умерен вятър от юг-югоизток. Максимални температури между 29° и 32°. Температурата на морската вода е 25 - 27°. Вълнението на морето ще бъде 1 - 2 бала.  \r\nНад планините ще бъде слънчево, след обяд с купеста облачност. Вятърът ще се ориентира от запад-югозапад, ще е слаб, по високите и открити части – умерен. Максималната температура на височина 1200 метра ще бъде около 26°, на 2000 метра – около 19°.", "date": "2019.07.07", "title": "НИМХ: Времето ще бъде слънчево с максимални температури между 32° и 37°"}
{"url": "http://www.focus-news.net/news/2019/07/07/2677915/ana-mpa-parvite-rezultati-v-gartsiya-pokazvat-chista-pobeda-za-nova-demokratsiya.html", "text": "Гръцката агенция  ANA-MPA представи първите резултати от екзитпола на проведените днес извънредни парламентарни избори. \r\n„Нова демокрация“ печели между 38 и 42 % от гласовете или 155-167 места в 300-местния гръцки парламент, което означава, че вероятно ще може да формира самостоятелно правителство. На второ място са досегашните управляващи от СИРИЗА с 26,5-30,5 % или 77-82 места. Трети са от „Движението за промяна“ (КИНАЛ) с 6-8 % или 19-22 места. Комунистическата  партия печели 5-7 % или 16-19 места. Други три партии не е сигурно, че ще преодолеят трипроцентовата бариера: неофашистката „Златна зора“ 2,8-4,8 % (0 или 8-13 места),  „Гръцко решение“ – 2,5-3,5 % (0 или 8-13 места) и партията на бившия финансов министър Янис Варуфакис  „Мера25“ – 3-5 %, което означава 0 или 8-14 места. Другите партии нямат шансове за влизане в парламента.  Юлиян Марков", "date": "2019.07.07", "title": "ANA-MPA: Първите резултати в Гърция показват чиста победа за \"Нова демокрация\""}
{"url": "http://www.focus-news.net/news/2019/07/07/2677754/tass-broyat-na-postradalite-pri-vzriva-vav-florida-dostigna-23-dushi.html", "text": "Броят на пострадалите при взрива в Търговски център в американския град Плантейшън се е увеличил до 23 души, съобщава американският телевизионен канал CBS, предава  ТАСС . Информацията е съобщена от местната полиция, от където са пояснили, че двама от пострадалите се намират в тежко състояние.  \r\nПо думите на Джон Гордън, представител на службата за пожарна безопасност, местните власти са установили, че на мястото на инцидента е имало изтичане на газ, като това е вероятната причина за инцидента. „Не можем да потвърдим това, но изглежда че изтичването на газ е причинило взрива“, отбеляза Гордън на пресконференция.     Цанко Цолов", "date": "2019.07.07", "title": "ТАСС: Броят на пострадалите при взрива във Флорида достигна 23 души"}
{"url": "http://www.focus-news.net/news/2019/07/07/2677753/targovishte-vremenno-e-ogranicheno-dvizhenieto-po-pat-i-4-prolaz-targovishte-poradi-patnotransportno-proizshestvie.html", "text": "Временно е ограничено движението по път I-4 Пролаз – Търговище поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Обходен маршрут през с. Лиляк – с. Презвитер Козма.", "date": "2019.07.07", "title": "Търговище: Временно е ограничено движението по път I-4 Пролаз – Търговище поради пътнотранспортно произшествие"}
{"url": "http://www.focus-news.net/news/2019/07/07/2677758/boris-dzhonsan-ne-blafiram-kogato-govorya-za-brekzit-bez-sdelka.html", "text": "Главният претендент за лидерството на Консервативната партия и за поста на британски премиер Борис Джонсън заяви, че не блъфира, когато говори за излизането на страната от ЕС без сделка на 31 октомври, пише местният вестник  Sunday Telegraph .  \r\nДжонсън призова европейските лидери да погледнат „дълбоко в нашите очи“ и разберат, че Великобритания ще напусне ЕС с или без споразумение на 31 октомври, ако той стане министър-председател.   \r\nДумите на британския политик са част от негово интервю за изданието, като от редакцията на вестника коментират, че тази позиция ще предизвика определено безпокойство в Брюксел, от където заявиха, че нямат намерение да предоговарят сделката за Брекзит, която бе направена от все още действащия премиер Тереза Мей. Изданието отбелязва, че Джонсън се надява да постигне някои промени в споразумението ако даде да се разбере, че няма да се церемони с ЕС.    Цанко Цолов", "date": "2019.07.07", "title": "Борис Джонсън: Не блъфирам, когато говоря за Брекзит без сделка"}
{"url": "http://www.focus-news.net/news/2019/07/07/2677755/knyaz-nikita-dmitrievich-lobanov-rostovski-shte-napravi-darenie-na-svetiya-sinod.html", "text": "Княз Никита Дмитриевич Лобанов-Ростовски ще направи дарение на Светия синод – картина, изобразяваща българската делегация, начело с митрополит Климент, на посещение при министъра на външните работи на Руската империя Алексей Лобанов-Ростовски. Това съобщиха от пресцентъра на  ПП АБВ . Произведението ще бъде връчено с участието на председателя на ПП АБВ Румен Петков. Събитието ще се проведе от 11.15 часа първо в сградата на Светия синод. Картината е посветена на 140 години от установяване на дипломатическите отношения между България и Русия.  \r\nСлед това в централата на ПП АБВ на княз Лобанов-Ростовски ще бъде връчен почетния знак по повод 140 години от установяване на дипломатическите отношения между България и Русия.", "date": "2019.07.07", "title": "Княз Никита Дмитриевич Лобанов-Ростовски ще направи дарение на Светия синод"}
{"url": "http://www.focus-news.net/news/2019/07/07/2677757/veliko-tarnovo-s-bogata-kulturna-programa-shte-bade-otbelyazan-praznikat-na-grada.html", "text": "С богата културна програма ще бъде отбелязан празникът на града. Това съобщиха от пресцентъра на  Община Велико Търново . Празничните събития, посветени на 142-рата годишнина от освобождението на града започват в 9.30 часа с безплатен пешеходен тур. Той ще тръгне от музей „Възраждане и Учредително събрание“ по маршрут: музей „Възраждане и Учредително събрание“, музей „Затвор“, ул. „Гурко“, места и личности, свързани с Освобождението на Търново, паметник „Майка България“ до бюст-паметника на генерал Гурко в парк „Марно поле“. Пешеходният тур е придружен с беседа, която ще изнесе Тодорка Недева - главен уредник в отдел „Нова и най-нова история“ в Регионалния исторически музей. При повече участници в пешеходния тур ще бъде сформирана втора група, която ще бъде водена от д-р Атанаска Стамболийска от отдел „История на България XV-XIX век“. \r\nМузеите „Възраждане и Учредително събрание“ и „Затвор“ ще приемат посетители безплатно в рамките на работното време. \r\nВ 10.30 часа пред паметника на генерал Гурко ще се състои приветствие от името на Генералния консул на Руската федерация в гр. Русе. Ще бъде отслужена и Заупокойна молитва за загиналите за Освобождението от Негово Благоговейнство свещеник Петър Иванов. Ще се извърши и ритуал по полагане на цветя в знак на признателност. \r\nВ 10.50 часа на паметната плоча на загиналите (пред Военния клуб) ще се състои полагане на цветя в памет на загиналите за свободата на България. \r\nВ 11.00 часа на паметника „Майка България” ще има празнично слово и поздравителна телеграма от побратимения град Твер, Руска федерация. \r\nПредвиден е и военен ритуал по полагане на венци и цветя на признателност. След това ще започне празнично търновско хоро от фолклорни формации при НЧ „Нива-1898“, с. Балван  и НЧ „Просвета-1904“, с. Пчелище. \r\nВ 20.30 часа на сцена „Арт лято” в парк „Асеневци“ ще се състои концерт на група „Блато- злато“, българска фолклорна формация от САЩ. \r\nВ 21.45 часа на площад „Цар Асен І” ще бъде представен аудио-визуалният спектакъл „Царевград Търнов- звук и светлина”. \r\nОрганизатори на празничната програма са Община Велико Търново, Национален военен университет „Васил Левски”, Великотърновска Света митрополия и Регионален исторически музей - Велико Търново. \r\nВъв връзка с честванията на 142-рата годишнина от освобождението на Велико Търново в града се въвежда временна организация в движението. От 10.15 до 11.30 часа (или до приключване на събитието) се затварят за движение улиците, прилежащи до Военен дом. За времето от 21.45 до 22.15 часа (или до приключване на събитието) се затварят за движение Площад „Цар Асен I“ и прилежащите му улици.", "date": "2019.07.07", "title": "Велико Търново: С богата културна програма ще бъде отбелязан празникът на града"}
{"url": "http://www.focus-news.net/news/2019/07/07/2677759/denyat-7-yuli-v-balgarskata-istoriya.html", "text": "На 7 юли 1877 г. конни части на Предния отряд предприемат разузнаване към Търново, което предизвиква паническо отстъпление от страна на противника. Възползвайки се от ситуацията, генерал Гурко разпорежда разузнаването да премине в настъпление и в резултат на това град Търново (днес Велико Търново) е освободен. На тази дата през 1879 г. се провежда първото заседание на първото българско правителство (начело с Тодор Бурмов) след освобождението на България от турско робство. На същата дата се създават гранични пунктове и митнически постове по границите на Княжество България. На 7 юли 1910 г. в София е свикан първият, след Освобождението, общ архиерейски събор на Българската екзархия с участието на всички митрополити и епископи, който взема решение за въвеждане на новобългарски език в службите успоредно с черковно-славянския . \r\n2016 г. \r\nПрезидентът на Република България, присъжда орден „Стара планина“, първа степен на г-н Такаши Коидзуми, извънреден и пълномощен посланик на Япония в Република България, „за изключително големите му заслуги за развитието и укрепването на българо-японските отношения“. \r\n2016 г. \r\nПрезидентът на Република България, присъжда орден „Стара планина“, първа степен на г-жа Аник ван Калстър, извънреден и пълномощен посланик на Кралство Белгия в Република България, „за изключително големи заслуги за развитието и укрепването на българо-белгийските отношения“ \r\n2016 г. \r\nПрезидентът на Република България, присъжда орден „Стара планина“, първа степен на г-н Ксавие Лапер дьо Кабан, извънреден и пълномощен посланик на Френската република в Република България, „за изключително големите му заслуги за развитието и укрепването на българо-френските отношения“. \r\n2010 г. \r\nПрезидентът на Република България връчва Орден Стара планина първа степен на проф. Донка Петканова „за дългогодишната и научноизследователска и преподавателска дейност и по повод 80-годишнината ѝ“. \r\nПрезидентът на Република България връчва орден „Св. св. Кирил и Методий“ първа степен на проф. Николай Мартинов „за големите му заслуги в областта на образованието и науката и по случай 70-годишнината му“ \r\n2000 г. \r\nПодписва се договорът за продажбата на Булбанк на UniCredito Italiano SpA и Allianz AG за придобиване съответно на 93% и 5% от основния капитал на банката. \r\nБулбанк е учредена през 1964 г. като Българска външнотърговска банка (БВБ), със 100% държавно участие, със седалище в София, основен капитал 40 млн. лв. и предмет на дейност международни търговски разплащания и финанси. \r\nОт 1969 г. до 1985 г. са открити представителства на банката в Лондон, Франкфурт и Виена. \r\nПрез 1987 г. се създава Bayerishe- Bulgarishe Handelbank като съвместна банка на Bayerishe Vereinsbank и БВБ с централа в Мюнхен. През 1998 г банката е пререгистрирана като HypoVereinsbank Bulgaria GmbH. \r\nПрез 1988 г. като съвместна финансова компания на БВБ и Внешэкономбанк е учредена Булгарсовинвест. През 1994 г. Булгарсовинвест е преобразувана в Корпоративна търговска банка АД. \r\nПрез 1991 г. се създава Банковата консолидационна компания (БКК), като холдингова компания за консолидиране на държавната собственост в банковия сектор и за съдействие на банковата приватизация. Тогава БКК е собственик на 98% от основния капитал на Булбанк. \r\nОтново през 1991 г. БВБ е първата българска банка, която се присъединява към системата за международни валутни преводи SWIFT. \r\nПрез 1992 г. годишното общо събрание на акционерите приема нов устав на банката, с което се създава нормативна база за развитието на банката като универсална търговска банка по смисъла на Търговския закон и Закона за банките и кредитната дейност. В същата година банката се премества в нова, специално оборудвана сграда. \r\nПрез 1993 г. Българска външнотърговска банка пристъпва към създаване на клонова мрежа в страната, с откриването на клоновете в Пловдив и Кърджали. \r\nПрез 1994 г. с решение на Годишното общо събрание на акционерите се променя наименованието на банката от БВБ на Булбанк (Българска външнотърговска банка) АД. \r\nПрез 1998 г. се открива процедура за приватизацията на Булбанк. Приватизацията на Булбанк приключва на 2 октомври 2000 г. с прехвърляне на акциите на БКК към UniCredito Italiano SpA и Allianz AG, които придобиват съответно 93% и 5% от основния капитал на банката. Същата година новите собственици на Булбанк продават своето участие в Корпоративна търговска банка (99,9%), както и в Обединена българска банка (35%) и HypoVereinsbank Bulgaria (49%). \r\nПрез 2001 г. Булбанк пристъпва към значително преструктуриране на дейността си. \r\n1996 г. \r\nНа 6 и 7 юли в София се провежда среща на министрите на външните работи на страните от Югоизточна Европа. \r\n1990 г. \r\nУчредява се Федерация на българската социалистическа младеж (ФБСМ). \r\nПръв председател на организацията е Фидел Косев. От 1993 г. председател на Оперативното бюро е Димитър Георгиев. На 9 юли 1995 г. федерацията се обединява със Социалистическия младежки съюз (СМС) в Български социалистически младежки съюз (БСМС), начело на който отново застава Димитър Георгиев. \r\nСоциалистическият младежки съюз (СМС) е учреден на 17 март 1990 г. Регистриран е през април същата година Пръв председател на съюза е Юрий Борисов. Печатен орган на СМС е в. \"Лабиринт\". \r\n1981 г. \r\nПриет е Закон за амнистия, дадена във връзка с 1300-годишнината на българската държава, 90-годишнината на БКП и 25-годишнината от пленума на ЦК на БКП от април 1956. \r\n1926 г. \r\nРумънското правителство обявява в Южна Добруджа обсадно положение и вкарва три дивизии в областта, след като на 3 и 4 юли чета на Вътрешната добруджанска революционна организация начело със Сл. Алексиев и Ст. Боздуганов напада румънски чиновници при Старо село, Силистренско. От 4 до 6 юли последват репресии от страна на постоянно присъстващите румънски въоръжени части, в които са убити около 40 българи. \r\n1910 г. \r\nВ София е свикан първият след Освобождението общ Архиерейски събор на Българската екзархия с участието на всички митрополити и епископи. Съборът взема решение за въвеждане на новобългарски език в службите, успоредно с черковно-славянския. По време на Страстната седмица службите се провеждат само на новобългарски. На 8 юли в частно заседание се обсъжда преподаването на вероучение в училищата и създаването на църковен фонд към Светия синод. \r\nБългарската екзархия е Върховна национална организация на Българската православна църква. Тя е учредена със султански ферман от 28 февруари 1870 г. и просъществува до 1953 г., когато е издигната в Българска патриаршия. До освобождението на България от турско робство обхваща следните епархии: Търновска, Доростоло-Червенска (Русенска), Варненско-Преславска (без Варна и 12 селища, разположени между Варна и Кюстенджа), Пловдивска (от Пловдив само махалата \"Св. Богородица\" и без Станимашката каза и някои села и манастири), Софийска, Видинска, Нишка, Кюстендилска, Самоковска, Велешка, Врачанска, Ловчанска, Сливенска, Охридска, Скопска, Нишавска (Пиротска). След извоюване на националната независимост се създават още две епархии: Неврокопска и Старозагорска (`90-те години на XIX в.). Създаването на Българската екзархия е дело на дългогодишната борба на българския народ за извоюване на църковна независимост. По силата на султанския ферман и екзархийския устав, изработен от църковния събор, свикан в Цариград през 1871 г., Българската екзархия е призната за официален представител на българската нация в Османската империя. \r\n1894 г. \r\nОт 3 до 7 юли се провежда първият конгрес на марксистката Българската работническа социалдемократическа партия (БРСДП). Партията е основана на същия конгрес, чрез сливане на Българската социалдемократическа партия (БСДП) и Българския социалдемократически съюз (БСДС). Българската социалдемократическа партия и Българския социалдемократически съюз стигат до заключението, че не могат да постигнат желаното от тях влияние в обществено-политическия живот на страната. Поради това именно съюзистите са тези, които първи повдигат въпроса за обединение с партистите (привържениците за БСДП). Първоначално Димитър Благоев и неговите последователи не са склонни да приемат направеното им предложение за обединение на двете партии. Впоследствие обаче се съгласяват с него и на 10 февруари 1894 г. е подписано съглашение между БСДП и БСДС за сливането им в една обща партия, наречена БРСДП. По-късно Димитър Благоев преценява направената в тази насока стъпка като голяма грешка, тъй като бившите съюзисти отдалечават още повече своите разбирания от схващанията на партистите. \r\n1886 г. \r\nОтменен е Законът за изменение на конституцията от 5 декември 1883 г. \r\nНа 5 декември 1883 г. Третото Обикновено народно събрание на България приема Закон за изменение на Търновската конституция. Въвеждат се изборни цензове, създават се Втора камара и Постоянна комисия на Народното събрание. \r\n1879 г. \r\nПровежда се първото заседание на първото българско правителство (начело с Тодор Бурмов) след Освобождението на България от турско робство. То е назначено на 5 юли същата година и се състои от консерватори. Има временен служебен характер. \r\nТодор Стоянов Бурмов е обществен, политически и държавен деец, книжовник, действащ член на Българското книжовно дружество (днес БАН). Роден е на 2 януари 1834 г. в с. Нова махала (днес квартал на Габрово). Завършва Киевската духовна семинария, след което става учител в Габрово. През 1860 г. заминава за Цариград. Става редактор на списание \"Български книжици\", а по-късно и на в. \"Съветник\" и в. \"Время\". Включва се в църковно-националната борба, като чрез редица публикации доказва правото на българския народ да има независима църква. По време на Руско-турската освободителна война (1877–1878 г.) сътрудничи на княз Вл. Черкаски в Канцеларията за гражданско управление. След Освобождението е един от най–изявените дейци на умереното русофилско крило на Консервативната партия, като редактира и нейния пръв печатен орган в. \"Витоша\". От 1884 г. преминава към умереното крило на Либералната партия на Драган Цанков. Заема последователно редица отговорни държавни постове – вицегубернатор на Пловдив (1878 г.) и пръв губернатор на София (1879 г.). Той е първият министър-председател на свободна България и едновременно министър на вътрешните работи (юли – ноември 1879 г.). От 1881 до 1883 г. е член на Държавния съвет. Автор е на книгата \"Българо-гръцката църковна разпря\". Умира на 25 октомври 1906 г. \r\n1879 г.  \r\nСъздават се гранични пунктове и митнически постове по границите на Княжество България. \r\nКняжество България се създава с подписването на Берлинския договор през 1878 г. върху част от днешната българската територия. Обхваща Северна България, Софийския санджак и Южна Добруджа. След осъществяването на Съединението от 1885 г. към него се присъединява Източна Румелия. Според клаузите на Берлинския договор Княжество България се създава като автономно (самостоятелно) трибутарно (плащащо данък) княжество, което остава под върховната власт на султана. В него продължават да действат всички договори, спогодби и конвенции, сключени между Високата порта и Великите сили. Чуждите поданици запазват своите права и привилегии. Княжеството трябва да изпълни задълженията на Турция към компанията на железницата Русе – Варна, към Австро-Унгария и към компанията за Източните железници в Европейска Турция. Княжество България е длъжно да плаща годишен данък на Турция и да участва в погасяването на нейния държавен дълг. Редица членове на Берлинския договор накърняват суверенитета на Княжеството и го поставят в неизгодна позиция при осъществяване на международните контакти. Независимо от всичките пречки, Княжество България открива през юли 1879 г. дипломатически агентства в Цариград, Букурещ и Белград, а през 1896 г. – 1905 г. сключва търговски и търговско-митнически договори с Австро-Унгария, Англия, Франция, Сърбия, Русия и др. С провъзгласяване на независимостта на България през 1908 г. са отхвърлени всички ограничения на Берлинския договор. \r\n1877 г. \r\nВ хода на Руско-турската освободителна война (1877 г. – 1878 г.) конни части на Предния отряд предприемат разузнаване към Търново, което предизвиква паническо отстъпление от страна на противника. Възползвайки се от ситуацията, генерал Гурко разпорежда разузнаването да премине в настъпление и в резултат на това град Търново (днес Велико Търново) е освободен. \r\n1868 г. \r\nЧетата на Хаджи Димитър и Стефан Караджа води бой с турска потеря при Вишовград (Великотърновско). \r\n1850 г. \r\nНа 6 и 7 юли в хода на Въстанието в северозападна България – 1850 г. (Видинско въстание) пратеници на Али Риза паша и на сръбския княз преговарят на връх Връшка чука (намиращ се в западната част на Стара планина, много близо до българо-сръбската граница) с водачите на българските въстаници за завръщането на населението по домовете. \r\nВъстанието в северозападна България – 1850 г. (Видинско въстание) е масово антифеодално селско въстание, избухнало във Видинско, Ломско и Белоградчишко за премахване на едрото османско феодално земевладение и извоюване на автономия. Реформените актове на Османската империя от 1832-1834 г. не довеждат до съществени промени в положението на поробеното българско население нито по отношение формата на собствеността, нито по отношение на данъчното бреме, нито подсилват гаранциите за защита на неговите елементарни човешки права. \r\n1842 г. \r\nСъс заповед на султана на Османската империя се отменят вътрешните мита върху \"всички стоки, храни и други неща, които се произвеждат по селата и градовете в Румелия и Мала Азия\". На тази дата са родени: \r\n1932 г. \r\nВ София е родена художничката Лика Янко (1932 - 2001). Автор е на изложби, представяни в 20 страни. Завършва Художествената академия при проф. И. Петров. Първата й самостоятелна изложба в София е закрита през 1967 г., наложена й е забрана за организиране на изложби до 1981 г. През 1981 г. се състои нейната втора самостоятелна изложба в София. Нейни картини притежават посолства и колекционери от Индия, Индонезия, Египет, Япония, САЩ, Венецуела, Аржентина, Мароко, Уругвай, Перу, Колумбия, Италия, Испания, Португалия, Франция, Германия, Англия, Австрия, Швейцария, Гърция, Югославия, Турция. \r\nУмира на 22 юни 2001 година. \r\n1919 г. \r\nВ Пловдив е роден писателят и журналист Димитър Пеев (1919 - 1996). Пеев завършва Софийския университет “Св. Климент Охридски” и специализира криминалистика в Москва. През 1958 г. излиза първият му фантастичен роман \"Ракетата не отговаря\" (в съавторство). До 1964 г. пише още няколко художествени и научнопопулярни книги с уклон към фантастиката \"Изкуствени спътници и междупланетни полети\", \"Човекът извън земята\", \"Животът на другите планети\", повестта \"Фотонният звездолет\" (1964 г.). Първият криминален роман на Пеев е “Алиби” от 1966 г. \r\nДимитър Пеев е основател и пръв главен редактор на списание \"Космос\". Дълги години е главен редактор на вестник \"Орбита\". \r\n1835 г. \r\nВ с. Бяла черква e роден Киро Петров (Бачо Киро). \r\nБачо Киро е учител, книжовник, читалищен деец, фолклорист, историк, участник в националнореволюционното движение. Първоначално постъпва като послушник в Батошевския манастир. След това учителства в селата Коювци, Вишовград, Мусина, Михалци, Бяла черква и др. С пламенното си слово призовава народа към борба. Основава читалища и разпространява революционните идеи най-вече из родния си край. Сам застава начело на революционния комитет в Бяла черква, който е основан от Васил Левски. При избухването на Априлското въстание (1876 г.) в Първи – Търновски, революционен окръг Бачо Киро става един от организаторите и подвойвода на четата на Поп Харитон. Участва в сраженията и при Дряновския манастир. След разгрома на четата успява да се спаси, но след това е предаден и заловен от османските власти. Осъден е на смърт и е обесен в Търново през 1876 г. На тази дата умират: \r\n1928 г. \r\nНа 7 срещу 8 юли в София е убит генерал-лейтенант Александър Протогеров. \r\nАлександър Протогеров е роден през 1867 г. в град Охрид. През 1888 г. завършва Военното училище в София. По време на Сръбско-българската война 1885 г. като юнкер-доброволец се сражава в състава на 7-ми пехотен Преславски полк при Сливница и Пирот. В навечерието на Балканската война 1912 - 1913 г., през септември 1912 г., му е възложена организацията и формирането на Македоно-Одринското опълчение. На 24 септември 1912 г. е назначен за командващ 3-та пехотна Македоно-Одринска бригада (9-та Велешка, 10-та Прилепска, 11-та Серска и 12 –та Лозенградска дружини). Води боеве по направлението Кърджали, Балкан Тореси, Гюмюрджина и Родосто. Действията на бригадата са част от стратегическия план, довел до пленяването на корпуса на Явер паша на 28 ноември 1912 г. в долното течение на река Марица. \r\nПо време на Междусъюзническата война през юни и юли 1913 г. 3-та Македоно-Одринска бригада воюва срещу сръбските войски в района на Султан тепе и южното от върха. \r\nПо време на Първата световна война 1915-1918 г. участва в организирането и подготовката на Кадровата дивизия, преименувана по-късно на 11-та пехотна Македонска дивизия. \r\nВ края на септември 1915 г. е назначен за командир на 3-та бригада. През октомври и ноември 1915 г. бригадата води боеве срещу сърбите и французите при Удово, Уланци, Криволак, Градец и Богданци. През 1916 г. 3-та пехотна бригада от 11-та пехотна Македонска дивизия заема позиции и воюва по протежението на планината Беласица и при селата Горни и Долни Порой. \r\nПрез есента на 1916 г. полковник Александър Протогеров е натоварен с организирането и подготовката на Планинската дивизия. \r\nПрез 1917 г. на полковник Протогеров е възложено потушаването на въстанието на сърбите по долината на река Морава, в тила на Българската армия. През 1917 г. създава и оглавява Дирекцията за стопански грижи и обществена предвидливост. \r\nПрез 1918 г. на генерал-майор Александър Протогеров е възложена защитата на София при нападения на дезертьори от фронта. \r\nГенерал Александър Протогеров организира потушаването на въстанието на войниците, напуснали бойните части, известно като Владайското въстание. \r\nЗа 30-годишната си служба в армията, генерал Протогеров на три пъти преминава в запаса, за да се занимава активно с македонското освободително дело като ръководител и войвода. \r\nСлед демобилизацията на армията през 1918 г. генерал-лейтенант Александър Протогеров напуска окончателно армията и се отдава изцяло на освободителното движение на българите от Македония като член на Върховния комитет на ВМРО. \r\nНаграждаван е с Военен орден „За Храброст” ІІІ степен 1 и 2 класа., Войнишки кръст – ІІІ степен, „Св. Александър” – ІІІ степен с мечове и „За Военна заслуга” ІІІ степен на военна лента. Носител е на редица съюзнически военни отличия. Произведен е в чин генерал-майор през 1917 г., а в генерал-лейтенант през 1918 г. \r\n1345 г. \r\nФеодалният владетел Момчил е убит в сражение с двамата си бивши съюзници и настоящи противници Йоан Кантакузин и Умур бег. Те обединяват своите армии. Момчил и войската му трябва да приемат неравностойна битка пред стените на крепостта Перитеорион. Момчил загива в сражението, а бойните му отряди са разгромени. Личната му храброст и смъртта му го превръщат в един от героите на българския народен епос. Йоан Кантакузин включва областта Меропа в своите владения, а Умур бег се оттегля в Мала Азия поради венецианската заплаха, надвиснала над Смирна (Измир), най-голямото пристанище на емиратството Айдън. \r\nМомчил е независим феодален владетел в Родопите и Беломорието, един от първите борци против османското нашествие на Балканския полуостров. Първоначално е главатар на разбойническа дружина, поради което е преследван от централната власт. Принуден да избяга във Византия, Момчил постъпва на служба при император Андроник III (1328 г. – 1341 г.). По-късно заминава за Сърбия и служи при крал Стефан Душан. През 1343 г. подпомага Йоан Кантакузин да заеме византийския престол, в резултат на което получава Смолянската област и става неин управител. През следващата година нанася поражение на османските кораби при Портолагос. Момчил скъсва връзките си с Византия и се обявява за самостоятелен владетел в Родопите и Беломорието с център Ксанти и крепостта Перитерион. През 1345 г. е нападнат от византийски и османски войски, предвождани от император Йоан Кантакузин. В сражението при Перитерион дружината е разбита, а самият той – убит. Момчил е възпят в българските народни песни като храбър борец срещу османските завоеватели и народен защитник. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.", "date": "2019.07.07", "title": "Денят 7 юли в българската история"}
{"url": "http://www.focus-news.net/news/2019/07/07/2677756/pravoslavnata-tsarkva-pochita-sv-velikomachenitsa-nedelya.html", "text": "На 7 юли Православната църква почита св. великомъченица Неделя. Тя е известна още като Кириакия. Света великомъченица Кириакия е родена през 3 век в Малоазийския град Никомидия. Oт малка родителите ѝ я запознали с истините на Христовото благовестие и тя от рано се посветила на служене на Бога, като водила целомъдрен и благочестив живот. Когато император Диоклетиан отново подхванал гоненията против християните, опитвайки се с мъчения и заплахи да накарат християните да се отричат от Христа и да правят приношения на идолите, пострадали родителите на светата и тя самата. \r\nЗатваряли я, мъчили я, горили я, гола я влачили из града, били я с камшици и безпощадно забивали в тялото ѝ нажежени железа. Но поддържана от Божията благодат, мъченицата чудодейно се изправяла всеки път. С думи мъчениците учела колебливите да странят от идолите и твърдо да вярват в Разпнатия, а с чудесата и подвизите си им изявили силата на Христа Бога и на християнското благочестие. Накрая я осъдили на посичане с меч. Преди палачът да изпълни наказанието, светата великомъченица с Божието име на уста коленичила и за всеобщо удивление отдала Богу дух. Това станало на 7 юли 289 година. \r\nВ началото на Второто българско царство (1185-1422) светите мощи на великомъченица Кириакия били донесени във Велико Търново, а след столетия народна почит и преклонение към мъченицата, св. Евтимий Търновски описал нейния живот и страдания, превеждайки от гръцки на старобългарски името ѝ света Неделя. През 1866 г. църковната служба за света Неделя е преведена от гръцки на църковнославянски и е издадена в Русия. \r\nНа 7 юли катедралният храм на София „Св. Неделя“ празнува главния си храмов празник.", "date": "2019.07.07", "title": "Православната църква почита св. великомъченица Неделя"}
{"url": "http://www.focus-news.net/news/2019/07/07/2677764/pazardzhik-poradi-profilaktika-na-elektroprenosnata-mrezha-avtobusi-shte-zamenyat-troleite-v-grada.html", "text": "Профилактика на въздушно-контактната електропреносна мрежа на тролейбусния транспорт в Пазарджик ще доведе до ограничаване движението на тролейбусния транспорт. Това съобщи за  Радио „Фокус“ – Пазарджик  Снежана Гумнерова от тролейбусното дружество в града. Тя обясни, че предварително начертаният график предвижда кастрене на надвиснали клони над въздушната електро-контактна мрежа да се извършва по улица „Хан Крум“ от светофара при старата автогара в посока Община Пазарджик, улица „Екзарх Йосиф“ до булевард „България“ в двете посоки, както и по булевард „Георги Бенковски“ от светофара при старата автогара до кръстовището на Полицейското училище. Кастренето ще се извършва в часовия диапазон от 08.00 до 16.00 часа.  \r\n„Поради наложителното изключване на напрежението по въздушната електро-контактна мрежа, тролейбусите по линии №1 и №1Е няма да се движат в посочения часови диапазон. В указаните часове ще бъде въведена временна организация на движението. Всички курсове на тролеите ще бъдат обслужвани от автобуси със същата номерация, по утвърдените разписания и маршрути“, уточни Гумнерова. \r\nВаня НИКОЛОВА", "date": "2019.07.07", "title": "Пазарджик: Поради профилактика на електропреносната мрежа автобуси ще заменят тролеите в града"}
{"url": "http://www.focus-news.net/news/2019/07/07/2677763/nimh-zhalt-kod-za-opasno-visoki-temperaturi-e-obyaven-za-21-oblasti-na-stranata.html", "text": "Жълт код за опасно високи температури е обявен за 21 области на страната. Това сочи справка на  сайта на Националния институт по метеорология и хидрология (НИМХ) . Предупреждението е в сила за областите Видин, Враца, Монтана, Плевен, Ловеч, Габрово, Велико Търново, Русе, Силистра, София-град, Софийска област, Перник, Кюстендил, Благоевград, Пазарджик, Пловдив, Стара Загора, Хасково, Сливен, Ямбол и Бургас. Очаква се горещо време, като на места температурата ще надвиши 35°. \r\nПри тази степен на предупреждение са възможни здравни проблеми за чувствителни и болни хора, възрастни и деца.", "date": "2019.07.07", "title": "НИМХ: Жълт код за опасно високи температури е обявен за 21 области на страната"}
{"url": "http://www.focus-news.net/news/2019/07/07/2677765/denyat-7-yuli-v-svetovnata-istoriya.html", "text": "През 1585 г. английска експедиция основава колония на брега на Вирджиния в Северна Америка, а през 1754 г. в Ню Йорк е открит Кралският колеж, прераснал по-късно в Колумбийски университет – най-старият на територията на Северна Америка. 1807 г. - Наполеон Бонапарт се среща с руския цар Александър I, за да обсъдят подялбата на Европа между двете страни и начините, по които да се противопостави на британските интереси на континента. Срещата не води до трайно споразумение и пет години по-късно армията на Наполеон навлиза в Русия. Започва японско-китайската война (1937), част от Втората световна война в Азия, продължила до 1945 г. 1969 г. – започва изтеглянето на първите американски войски от Южен Виетнам. Навършват се 31 години от провъзгласяването на независимостта на Соломоновите острови. Борис Бекер става най-младият тенисист, спечелил „Уимбълдън” – през 1985 година 17-годишният германец побеждава на престижния международен тенис турнир .  \r\n2017 г.  \r\nСрещата на върха на световните лидери на Г-20 започва в Хамбург, Германия на фона на насилствени протести. \r\n2017 г. \r\nВ Монголия се провежда втори тур на президентските избори. Печели кандидатът на опозиционната Демократическа партия Халтмаа Батулга. Той е характеризиран като националист, който често прибягва до антикитайска реторика. \r\n2017 г.  \r\nТежките наводнения на японския остров Кюшу причиниха смъртта на 7 души.  \r\n2017 г. \r\nЮНЕСКО обявява стария град Хеброн и Пещерата на патриарсите в Западния бряг за обекти на световното наследство. \r\n2014 г.  \r\nПравителствените сили на Украйна овладяват Артьомовск и Дружковка \r\n2013 г.  \r\nВ Пугачьов, Русия избухват масови протести с искане за изселване на етническите чеченци. \r\n2012 г.  \r\nВ Либия се провеждат избори за Всеобщия национален конгрес. \r\n2012 г.  \r\nПри наводнение в Кубан загиват 171 човека. \r\n2011 г.  \r\nРупърт Мърдок закрива вестника със 168 годишна история News of the World поради разразил се скандал с подслушване на телефонни разговори на известни личности. \r\n2007 г.  \r\nСтатуята на Христос Спасител посветена на Иисус Христос в Рио де Жанейро, Бразилия е включена в списъка на Новите седем чудеса на света в проекта на швейцарската фондация New7Wonders Foundation. \r\n2007 г.  \r\nНегово светейшество Бенедикт XVI издава апостолическото писмо Motu Proprio Summorum Pontificum, с което свещеният за католицизма латински език, след прекъсване от 46 години, отново е официален за литургията и равноправен с вулгарните езици на съответната страна. \r\n2005 г.  \r\nПри терористичен атентат на \"Ал Кайда\" в Лондон избухват четири взрива. Три от взривовете са под земята, на метростанции, а четвъртият взрив е в двуетажен автобус. Загиват 45 души, а около 1000 са ранени. \r\nСерията от атентати започва с взрив сутринта в метростанцията \"Олдгейт\". Следват експлозии в станциите на метрото \"Ливърпул стрийт\", \"Кингс крос\" и \"Еджуар роад\" - всичките те - разположени в Лондонското сити. Впоследствие са взривени пътнически автобуси на площадите \"Ръсел\" и \"Тейвиксток\". \r\nОтговорност за атентатите поема терористичната организация \"Тайната организация на \"Ал Кайда\" в Европа\". \r\nАтентатите са реализирани седмица след получаването на председателството на Евросъюза от Великобритания, по време на годишната среща на Г –8, състояла се в Шотландия, и ден след ден след одобряването на Великобритания за домакин на олимпийските игри през 2012 г. \r\nСкотланд Ярд съобщават, че става дума поне за седем експлозии в метрото и в автобуси, на мястото на експлозиите са намерени остатъци от взривни вещества. Първоначалните съобщения гласят, че експлозиите са предизвикани от сблъсък на мотриси или късо съединение. \r\n„Химикът\", който е направил бомбите, използвани при атентатите на 7 юли, е задържан в Кайро. Арестуваният се казва Магди ел Нашар и е студент по химия. \r\n33-годишният заподозрян е заловен от полицията в бедно предградие на египетската столица. Нашар е напуснал Великобритния 2 седмици преди атентатите. \r\nЕксплозивното вещество, използвано за бомбите, се нарича „Майката на Сатаната\". Според полицейски служители съединението е триацетонен трипероксид. За получаването му се смесват химикал за отпушване на канали, белина и ацетон - все неща, които се намират по магазините. \r\nТози вид бомби е запазена марка на \"Ал Кайда\". Същият взрив е открит в обувката на Ричайрд Райд, с която той искаше да взриви самолет над Атлантика през 2001 г. и в обувката на глостърския бомбаджия Саджид Бадат, който в последния момент се отказа да го взриви. \r\n1985 г.  \r\n17-годишният германски тенисист Борис Бекер става най-младият шампион за цялата история на тенис турнира \"Уимбълдън\". Борис Бекер е роден на 22 ноември 1967 г. Висок е 191 см, играе с дясната ръка. Започва професионалната си кариера през 1984 г. До началото на Уимбълдън'99 спечелва 710 мача и губи 213. Дълго време е № 1 в световния тенис. Трикратен победител е от \"Уимбълдън\", шампион е от Откритото първенство на САЩ, два пъти печели Откритото първенство на Австралия. От наградни фондове спечелва около $25 млн. Заради убийствения му сервис, е наричан \"Мистър Бум-Бум\". \r\n1978 г.  \r\nПровъзгласена e независимостта на Соломоновите острови. \r\nСоломоновите острови са открити през 1568 г. от испанския мореплавател А. Менданя де Нейра. През 1899 г. островите са разделени между Великобритания (източната част) и Германия. Между 1893 г. и 1900 г. Великобритания завладява островите. През 1921 г. британската част е поставена под австралийска опека. \r\nПрез 1978 г. британската част на Соломоновите острови получава независимост в състава на Общността. Соломоновите острови са член на ООН от 1978 г. \r\n1976 г.  \r\nВ периода 7 - 9 юли в Берлин се провежда XXX сесия на СИВ по въпросите на социалистическата интеграция. Българската делегация се води от председателя на Министерския съвет Станко Тодоров. \r\n1969 г.  \r\nЗапочва изтеглянето на първите американски войски от Южен Виетнам. \r\nВойната във Виетнам започва през 1964 година. Целта на САЩ в нея е - предотвратяване на установяването на комунистическо управление на полуостров Индокитай. САЩ се ангажират с проблемите на Виетнам и полуострова от средата на `50-те години, когато в южната част на страната се създава Република Виетнам, и започва изграждането на т.нар. сайгонска армия, с участието на американски експерти. През 1960 г. е създаден Национален фронт за освобождение на Южен Виетнам, който, с помощта на Демократична република Виетнам, СССР и Китайската народна република, разгръща освободително движение за обединение на страната. През 1963 г., със заповед на американския президент Джон Кенеди, в Южен Виетнам са изпратени първите американски въоръжени части. През 1964 г. Конгресът на САЩ приема т.нар. Тонкинска резолюция, която поставя началото на войната; военни операции срещу силите на Националния фронт и Демократична република Виетнам. През 1968 г. войната обхваща цялата територия на страната. През 1969 г. националните сили на Южен Виетнам създават Временно революционно правителство на Република Виетнам; в Париж започват мирни преговори между САЩ и Демократична република Виетнам. През 1973 г. Парижкото споразумение слага край на войната, до 1974 г. американските войски се изтеглят от Виетнам. \r\n1937 г.  \r\nЗапочва японско-китайската война, част от Втората световна война в Азия, продължила до 1945 г. \r\nВойната започва с нахлуването на японските войски в Североизточен и Централен Китай. Япония окупира голяма част от Китай (главно през 1937 г. – 1939 г. и 1944 г.). В Китай е създаден единен национален антияпонски фронт, който към април 1945 г. контролира деветнадесет освободени района. През август 1945 г. СССР се включва във войната против Япония и допринася за приключването й. \r\n1878 г.  \r\nОто фон Бисмарк произнася реч пред Райхстага, в която заявява желанието си да бъде посредник при организирането на предстоящия европейски конгрес (Берлинският конгрес). Впоследствие той е избран за председател. \r\nОто фон Бисмарк e пруски и германски държавен деец, създател на германската държава. Обединява Германия \"отгоре\" по пътя на три последователни войни (Пруско-датска – 1864 г., Австро-пруска – 1866 г. и Френско-пруска – 1870-1871 г.). Райхсканцлер е на Германия от 1871 г. до 1890 г. Във вътрешната и външната си политика защитава интересите на юнкерите и едрата германска буржоазия. Стреми се да наложи хегемонията на Германия в Европа. Първоначално насърчава Русия да започне Руско-турската война (1877-1878 г.), но на състоялия се от 1 юни до 1 юли в Берлин конгрес застава на страната на нейните противници. Самият конгрес е свикан по настояване на Англия и Австро-Унгария. Освен тях в него участват и представители на Русия, Франция, Германия, Италия и Османската империя, също и на Гърция, Сърбия, Румъния и Черна гора. България, чиято съдба се решава там, нямала представители. Западно-европейските страни не одобряват Санстефански договор (1878 г.), подписан след Руско-турската освободителна война (1877-1878 г.) и настояват за неговото ревизиране. Изтощена от войната и в икономическо, и във военно отношение, Русия е принудена да приеме преразглеждането на Санстефанския договор. Като председател на Берлинския конгрес Ото фон Бисмарк улеснява ходовете на европейските представители. В общите пленарни заседания, на които участват английският министър-председател Б. Дизраели (лорд Биконсфилд), австро-унгарският министър на външните работи Андраши, руският канцлер А. М. Горчаков и германският канцлер О. Бисмарк, се дебатират най-важните въпроси – териториалните граници на новоосвободената българска държава и съдбата на Босна и Херцеговина. Представителите на западните велики сили и особено лорд Биконсфилд и Андраши се стремят да намалят границите на България и да осигурят своите икономически интереси в нея след откъсването й от пределите на Османската империя. Австро-унгарската дипломация, с мълчаливото съгласие на останалите западноевропейски сили, се бори за по-големи права върху Босна и Херцеговина. Пред конгреса, с известни териториални претенции към България, излизат и някои от представителите на съседните балкански страни. На протестните писма на българския народ, изпратени до конгреса от всички краища на страната и особено от онези, които се предвиждало да останат в пределите на Османската империя, не е обърнато внимание. \r\n1807 г.  \r\nНаполеон Бонапарт се среща с руския цар Александър I, за да обсъдят подялбата на Европа между двете страни и начините, по които да се противопостави на британските интереси на континента. Срещата не води до трайно споразумение и пет години по-късно армията на Наполеон навлиза в Русия (1812), където претърпява поражение. \r\nФренският император Наполеон Бонапарт е роден в град Аячо през 1769 г. През 1785 г. завършва военно училище в Париж и става подпоручик. През 1793 г. като капитан-артилерист участва в обсадата на Тулон, зает от англичаните. Благодарение на неговите способности, френската революционна армия превзема Тулон и прогонва британския флот от френските брегове. На 14 януари 1794 г. е произведен в звание бригаден генерал. През 1795 г. ликвидира роялистки метеж в Париж, след което е назначен за командващ на френската армия, действаща в Италия. През своята военна кариера Наполеон печели повече от 60 сражения. По време на похода в Италия (1796 – 1797) се проявява не само като талантлив генерал, но и като добър дипломат. През 1798 г. – 1799 г. организира и командва египетски поход, разбива турската армия, завладява Египет и Сирия и организира административна и данъчната система в завладените територии. На 9 ноември 1799 г. Наполеон извършва държавен преврат и става пръв консул. На 18 април 1804 г. е провъзгласен за император на Франция. \r\n1754 г.  \r\nВ Ню Йорк е открит Кралският колеж, прераснал по-късно в Колумбийски университет – най-стария на територията на Северна Америка. \r\n1585 г.  \r\nАнглийска експедиция основава колония на брега на Вирджиния в Северна Америка. На тази дата са родени: \r\n1940 г.  \r\nВ Ливърпул е роден барабанистът на \"Бийтълс\" Ринго Стар (псевдоним на Ричард Старки). Ринго Стар е английски композитор и рокмузикант. Псевдонима си приема през 1960 г. В “Бийтълс” се включва в средата на 1962 г., като замества на ударните Пит Бест. Ринго Стар се снима в 13 филма (без тези с “Бийтълс”), между които “Кенди” (1968), “Листомания” (1975), “Последният валс” (1976), “Пещерният човек” (1981). През 1975 г. Стар основава собствена фирма за грамофонни плочи “Ring O’Records”. \r\n1887 г.  \r\nРоден е художникът Марк Шагал (1887 - 1985). Марк Шагал е френски художник от руски произход. Той е първият представител на сюрреализма - според създателя на термина френския поет Гийом Аполинер. Сред най-известните му творби е \"Прозорец на остров Бреа\". \r\n1860 г.  \r\nРоден е австрийският композитор и оркестров диригент Густав Малер (1860 - 1911). Малер е възпитаник на Виенската консерватория. Бил е директор на Будапещенската опера, пръв диригент на Хамбургската и по-късно на Виенската опера. През 1909 г. дирижира Нюйоркския филхармоничен оркестър. Густав Малер е един от най-големите оркестрови диригенти на своето време. Пише камерна музика, хорови композиции, симфонии и др. Умира през 1911 г. \r\n1752 г.  \r\nВ Лион е роден френският механик Жозеф Мари Жакард (1752 - 1834). През 1801 г. Жакард създава тъкачния стан, наречен на негово име, който става важна част от текстилната индустрия. Жозеф Мари Жакард умира през 1834 г. На тази дата умират: \r\n2014 г.  \r\nУмира Едуард Амвросиевич Шеварднадзе - съветски и грузински дипломат и политик. \r\n2006 г.  \r\nУмира Роджър Кийт „Сид“ Барет - английски рок китарист на Пинк Флойд и вокалист \r\n1930 г.  \r\nУмира сър Артър Конан Дойл – популярен английски писател, автор на криминални романи за детектива-любител Шерлок Холмс, на научно фантастична и приключенска литература, на исторически изследвания. Негови съчинения са: повестите \"Знакът на четиримата\" (1890 г.), \"Баскервилското куче\" (1901-1902 г.), \"Долината на ужаса\" (1914-1915 г.); сборници с разкази: \"Приключенията на Шерлок Холмс\" (1891-1892 г.), \"Спомени за Шерлок Холмс\" (1892-1893 г.); романът \"Изгубеният свят\" (1912 г.); книги по история на англо-бурската война и Първата световна война и др. Сър Артър Конан Дойл е роден през 1859 г. \r\n1307 г.  \r\nУмира Едуард I, крал на Англия от 1272 г. до 1307 г. Едуард I е роден през 1239 г. Той е син на Хенри III. При Едуард I окончателно се установява практиката за редовно свикване на парламента, с което в Англия се оформя съсловно-представителна монархия. Във вътрешната политика кралят се стреми да запази равновесието между феодалите, оформило се след гражданската война през 60-те години на ХIII в. и да укрепи съюза на кралската власт с рицарите и градовете при внимателно настъпление срещу светската и духовната аристокрация. Недоволството на рицарите и гражданите от увеличаването на данъците принуждават Едуард I да признае на парламента правото да определя държавните данъци от 1297 г. По време на неговото управление насилствено към Англия е присъединен Уелс (1282 г. – 1284 г.); направен е опит за завоюване на Шотландия през 1286 г. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.", "date": "2019.07.07", "title": "Денят 7 юли в световната история"}
{"url": "http://www.focus-news.net/news/2019/07/07/2677752/pp-gerb-shte-provede-natsionalno-sabranie-v-ndk.html", "text": "ПП ГЕРБ ще проведе Национално събрание. Форумът ще се състои в Зала 3 на НДК от 12.00 часа. На събранието ще присъстват 1200 делегати от цялата страна.  \r\nВ рамките на форума ще бъдат предложени и гласувани промени в Устава на ГЕРБ и в състава на Изпълнителната комисия на партията. Очаква се Цветан Цветанов да бъде освободен от заеманите от него ръководни постове. Досега той заемаше позицията на заместник-председател на партията, заместник-председател на Изпълнителната комисия и председател на предизборния щаб. До неговото освобождаване се стигна, след като името му беше замесено в имотния скандал „Апартаментгейт“. В скандала бяха замесени и други лица от кабинета „Борисов 3“ - бившият министър на правосъдието Цецка Цачева, заместник-министъра на енергетиката Красимир Първанов и заместник-министъра на спорта Валя Николова. Заместник областният управител на София Томи Николов също подаде оставка заради „медийни публикации“. На форума ще бъде гласувано и освобождаването на Румяна Бъчварова като член на Изпълнителната комисия, която беше назначена за посланик на България в Израел.  \r\nНа предстоящото заседание се очаква броят на заместник-председателите на партията да бъде редуциран от трима на двама. Предвижда се и създаването на нова Комисия по етика, която ще следи както за вътрешнопартийната дисциплина, така и за действията на членовете и ръководните лица на партията. Тя ще бъде помощен орган към Изпълнителната комисия, който при нужда ще извършва проверки и ще предлага наказания.  \r\nПо време на събранието се очакват и предложения за промяна размера на членския внос за ГЕРБ, който към този момент е 2 лева годишно.", "date": "2019.07.07", "title": "ПП ГЕРБ ще проведе Национално събрание в НДК"}
{"url": "http://www.focus-news.net/news/2019/07/07/2677761/sofiya-belogradchishkiyat-episkop-polikarp-shte-oglavi-tarzhestvena-sveta-liturgiya-v-hram-sv-vmchtsa-nedelya.html", "text": "Негово преосвещенство Белоградчишкият епископ Поликарп ще оглави Тържествена света Литургия в храм „Св. вмчца Неделя“, предаде репортер на  Агенция „Фокус“ . Богослужението е по повод празника на света великомъченица Неделя. На този ден софийската митрополитска катедрала отбелязва своя храмов празник. Литургията ще започне в от 9.00 часа с благословението и при молитвеното присъствие на Негово светейшество Българския патриарх и Софийски митрополит Неофит.  \r\nНикола ПЕТКОВ", "date": "2019.07.07", "title": "София: Белоградчишкият епископ Поликарп ще оглави Тържествена света Литургия в храм „Св. вмчца Неделя“"}
{"url": "http://www.focus-news.net/news/2019/07/07/2677769/sport-mesi-obvini-yuzhnoamerikanskata-futbolna-konfederatsiya-v-koruptsiya.html", "text": "Аржентинецът Лионел Меси обвини Южноамериканската футболна конфедерация в корупция след като получи червен картон по време на мача на националния отбор на неговата държава срещу Чили. Нападателят на Барселона бе изгонен след като по време на мача от турнира Копа Америка се конфронтира с играча на Чили Гари Медел, който също получи червен картон. Пред медии Меси обяви, че Аржентина е могла да се справи по-добре на турнира, ако не са били пречките от страна на „корупцията и съдиите“. От Федерацията определиха обвинението като „неприемливо“. Аржентина завърши на трето място в турнира след като победи Чили с 2:1.", "date": "2019.07.07", "title": "Спорт: Меси обвини Южноамериканската футболна конфедерация в корупция"}
{"url": "http://www.focus-news.net/news/2019/07/07/2677750/afp-izbiratelnite-sektsii-v-gartsiya-otvoriha-vrati.html", "text": "Започна изборният ден в Гърция, предава  AFP . Избирателните секции започнаха работа в 7:00 часа сутринта в избори, на които екзитполовете дават преднина на опозиционната партия „Нова демокрация“, водена от Кириакос Мицотакис, докато управляващата формация СИРИЗА на премиера Алексис Ципрас ще трябва да навакса разликата от около 10%, която й отреждат предварителните проучвания.   \r\nСекциите затварят в 19:00 часа, като имащите право на глас граждани са над 9,9 милиона.    Цанко Цолов", "date": "2019.07.07", "title": "AFP: Избирателните секции в Гърция отвориха врати"}
{"url": "http://www.focus-news.net/news/2019/07/07/2677767/pleven-v-grada-shte-se-provede-rabotilnitsa-za-detsa-za-izrabotka-na-kukli-ot-prezhda-v-ramkite-na-festivala-shareno-petle.html", "text": "В града ще се проведе работилница за деца за изработка на кукли от прежда в рамките на фестивала „Шарено петле”. Това каза за  Радио „Фокус“  Васил Василев, директор на Драматично-куклен театър „Иван Радоев” - Плевен. Инициативата ще се състои от 11.00 часа пред театъра в рамките на второто издание на фестивала. „Чрез намотване, тъкане и различни преплитания децата могат да си направят кукла - плод на собственото им въображение”, каза Васил Василев. Той добави, че заниманието е забавно и откривателско. „Подходящо е за участници на възраст между 4 и 12 г.”, каза още Васил Василев и припомни, че фестивалът се организира със съдействието на Община Плевен.  \r\nВиолета КРЪСТЕВА", "date": "2019.07.07", "title": "Плевен: В града ще се проведе работилница за деца за изработка на кукли от прежда в рамките на фестивала „Шарено петле”"}
{"url": "http://www.focus-news.net/news/2019/07/07/2677772/sofiya-vavezhda-se-vremenna-organizatsiya-na-dvizhenieto-za-provezhdane-na-traditsionniya-leten-vagnerov-festival-na-sofiyskata-opera-i-balet.html", "text": "Въвежда се организация на движението за провеждане на традиционния летен „Вагнеров фестивал“ на Софийската опера и балет. Това съобщиха от пресцентъра на  Столична община . От 15.00 до 22.00 часа днес, от 17.00 до 24.00 часа на 10 юли 2019 г. и от 17.00 до 24.00 часа на 12 юли 2019 г. се забранява влизането на пътни превозни средства по ул. „Врабча” между ул. „Г. С. Раковски” и ул. „Париж”.", "date": "2019.07.07", "title": "София: Въвежда се временна организация на движението за провеждане на традиционния летен „Вагнеров фестивал“ на Софийската опера и балет"}
{"url": "http://www.focus-news.net/news/2019/07/07/2677760/reuters-dnite-na-siriza-na-vlast-izglezhdat-prebroeni.html", "text": "Изборният ден в Гърция започна с очаквания за победа на опозиционните консерватори от „Нова демокрация“, което би поставило край на четиригодишното ляво управление, обвинявано за забавянето на икономиката на страната и увеличаване на нейния дълг, пише в коментар агенция  Reuters .  \r\nСпоред текста, изборите изглеждат като противопоставяне на двама души – действащият премиер Алексис Ципрас от една страна – 44 годишен представител на радикалното ляво, който дойде на власт през 2015 г. с обещание да сложи край на режима на строги ограничения, само за да се провали седмици по-късно.  \r\nНа отсрещния ъгъл пък се намира Кириакос Мицотакис, 51-годишен, лидер на „Нова демокрация“, който е представител на известна политическа династия. Мицотакис се надява да последва стъпките на своя баща, който е бивш премиер, докато неговата сестра е заемала поста на първи дипломат на Атина в миналото.  \r\nПредварителните проучвания дават преднина от около 10 процента на Мицотакис, като вероятно той ще получи пълно мнозинство в Парламента. Първите резултати се очакват два часа след края на изборния ден, който приключва в 19:00 часа.   Цанко Цолов", "date": "2019.07.07", "title": "Reuters: Дните на СИРИЗА на власт изглеждат преброени"}
{"url": "http://www.focus-news.net/news/2019/07/07/2677771/interfaks-rusiya-moskva-potvardi-smartta-na-trima-dushi-pri-vzriv-v-sverdlovska-oblast.html", "text": "Руското вътрешно министерство потвърди смъртта на трима души при взрив в Свердловска област, съобщава  Интерфакс . Инцидентът е станал след като камион с цистерна, превозваща 4,5 тона бензин, се е обърнал и запалил по магистрала в областта.  \r\nСпоред Валерий Горелах, представител на местната власт, инцидентът е станал тъй като шофьорът не е спазил изискванията за безопасност. Освен тримата загинали, други шест души, в това число и водачът, са ранени и настанени в болница.    Цанко Цолов", "date": "2019.07.07", "title": "„Интерфакс“ (Русия): Москва потвърди смъртта на трима души при взрив в Свердловска област"}
{"url": "http://www.focus-news.net/news/2019/07/07/2677770/plovdiv-mitropolit-nikolay-shte-oglavi-arhiereyska-sveta-liturgiya-v-hram-sv-vmchtsa-nedelya.html", "text": "Негово Високопреосвещенство Пловдивският митрополит Николай ще оглави Архиерейска света Литургия в храм „Св. вмчца Неделя“, предаде репортер на  Агенция „Фокус“ . Богослужението е по повод празника на света великомъченица Неделя и отбелязването на Събор на светите Доростолски мъченици, които се отбелязват на 7 юли (3-тата неделя след Петдесетница). Литургията ще започне в 9.00 часа \r\nНикола  ПЕТКОВ", "date": "2019.07.07", "title": "Пловдив: Митрополит Николай ще оглави Архиерейска света Литургия в храм „Св. вмчца Неделя“"}
{"url": "http://www.focus-news.net/news/2019/07/07/2677768/lovech-mitropolit-gavril-shte-oglavi-arhiereyska-sveta-liturgiya-v-hram-sv-nedelya.html", "text": "Негово високопреосвещенство Ловчанският митрополит Гаврил ще оглави Архиерейска света Литургия в град Ловеч, предаде репортер на  Агенция „Фокус“ . Поводът е, че днес Православната църква прославя света великомъченица Неделя. Богослужението ще се състои от 9.00 часа в храм „Св. Неделя“ в град Ловеч по случай храмовият празник на църквата.  \r\nНикола ПЕТКОВ", "date": "2019.07.07", "title": "Ловеч: Митрополит Гаврил ще оглави Архиерейска света Литургия в храм „Св. Неделя“"}
{"url": "http://www.focus-news.net/news/2019/07/07/2677762/ana-mpa-gratskite-izbori-v-chisla.html", "text": "В неделя гърците гласуват на предсрочни избори, като изборният ден започва в 7:00 часа и приключва в 19:00 часа, съобщава гръцката информационна агенция  ANA-MPA .  \r\nНад 9,9 милиона избиратели ще могат да упражнят правото си на глас в над 21 хил. секции. Малко повече от половин милион от избирателите са на възраст от 17 до 21 години и ще гласуват за първи път.  \r\nГласуването според законите в южната ни съседка е задължително, освен за хората, които са над 70-годишна възраст и тези, които в деня на изборите се намират в чужбина.  \r\nСлед като изборният ден приключи в 19:00 часа, бюлетините ще бъдат преброени а резултатите съобщени на Министерството на вътрешните работи, което от своя страна ще ги публикува и направи обществено достояние.    Цанко Цолов", "date": "2019.07.07", "title": "ANA-MPA: Гръцките избори в числа"}
{"url": "http://www.focus-news.net/news/2019/07/07/2677773/burgas-dvizhenieto-v-uchastaka-kraymorie-karaagach-tryabva-da-se-osashtestvyava-s-povisheno-vnimanie-poradi-kosene-na-trevni-ploshti-i-polagane-na-horizontalna-markirovka.html", "text": "Сухи и проходими са пътните настилки в областта. Това съобщиха за  Радио „Фокус“ – Бургас  от Областно пътно управление. Видимостта е отлична, няма затворени пътни участъци. До 31 юли движението по път II-99 Бургас – Царево от км 0 до км 44+600 в участъка Крайморие – Караагач трябва да се осъществява с повишено внимание поради косене на тревни площи и полагане на хоризонтална маркировка. Участъкът е сигнализиран с пътни знаци. До 1 октомври максималната скорост на движение е намалена на 40 км/ч. по пътя III-5391 Аспарухово – Крушево от км 0+900 до км 8+500 поради довършителни дейности, свързани с работа по банкети и поставяне на хоризонтална маркировка, вертикална сигнализация и други. \r\nСпокойно е движението по пътищата в областта. Без забавяне се извършва преминаването през основните пътни артерии на град Бургас, няма образувани колони от автомобили в районите на възловите кръстовища в центъра на града. \r\nМария ПОПЧЕВА", "date": "2019.07.07", "title": "Бургас: Движението в участъка Крайморие – Караагач трябва да се осъществява с повишено внимание поради косене на тревни площи и полагане на хоризонтална маркировка"}
{"url": "http://www.focus-news.net/news/2019/07/07/2677777/burgas-v-lyatno-kino-yavorov-v-pomorie-shte-bade-predstaven-filmat-davka-za-baloncheta-v-ramkite-na-initsiativata-prozhektsii-pod-zvezdite.html", "text": "В Лятно кино „Яворов” в Поморие ще бъде представен филмът „Дъвка за балончета“ в рамките на инициативата „прожекции под звездите”. Това съобщиха от пресцентъра на  Община Поморие . Прожекцията ще започне от 21.30 часа. Филмът е посветен на любовната история и спомени от детството, сърдечни тръпки и отрезвяващо настояще.  \r\nПрожекциите на открито ще продължат и на 8 юли от 21.30 часа с филма „Жена на война“ – една история, изтъкана от грижа и обич, ще бъде саботиран завод, замърсяващ околната среда.  \r\nНа 9 юли от 21.30 часа киноманите ще се срещнат отново с безгрижната свобода на детството в „Проектът „Флорида“ и с неизбежната тегоба на ежедневието, която променя света на възрастните.  \r\nНа 10 юли от 21.30 часа филмът „Потапяне“ ще покаже силата на любовта, пронизваща две разделени сърца, посветени на своите каузи, но и един на друг, през километри непреодолими препятствия.", "date": "2019.07.07", "title": "Бургас: В Лятно кино „Яворов” в Поморие ще бъде представен филмът „Дъвка за балончета“ в рамките на инициативата „прожекции под звездите”"}
{"url": "http://www.focus-news.net/news/2019/07/07/2677774/pleven-v-grada-shte-bade-predstavena-postanovkata-groznoto-patentse-v-ramkite-na-festivala-shareno-petle.html", "text": "В града ще бъде представена постановката „Грозното патенце” в рамките на фестивала „Шарено петле”. Тя е подходяща за деца между 4 и 12 г. Това каза за  Радио „Фокус“  актрисата Юлия Коларова. „Грозното патенце” ще се играе от 18.00 часа на сцена „Пан Бурянин” на Драматично-куклен театър \"Иван Радоев\" - Плевен. „Популярната приказка е разказана по нестандартен начин. В него си подават ръка актрисата, куклите и рисуваната анимация за една нова интерпретация на познатата Андерсенова история”, каза Юлия Коларова. „Да израснеш физически и да се разхубавиш е естествено, но да се промениш духовно, да надскочих егото си и да станеш още по-добър, никак не е лесно. Това е истинската красота”, каза още Юлия Коларова. Тя допълни, че взаимодействието между актрисата, куклите и анимационните герои изненадва зрителя и го въвежда в нов вид театър.  \r\nВиолета КРЪСТЕВА", "date": "2019.07.07", "title": "Плевен: В града ще бъде представена постановката „Грозното патенце” в рамките на фестивала „Шарено петле”"}
{"url": "http://www.focus-news.net/news/2019/07/07/2677780/planinski-spasiteli-sa-okazali-pomosht-na-61-godishen-mazh-s-travma-v-glezena-v-stara-planina.html", "text": "Служители на Планинската спасителна служба са провели акция по транспортиране на 61-годишен мъж с травма в глезена, пострадал в района на Пътеката – между местност Паниците и връх Ботев в Стара планина. Това съобщиха за  Агенция „Фокус”  от  Планинска спасителна служба (ПСС)  към Българския червен кръст. Инцидентът е станал в събота. В спасителната акция са участвали 6 планински служители от отрядите на Калофер и Карлово, които са оказали помощ на пострадалия.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.07.07", "title": "Планински спасители са оказали помощ на 61-годишен мъж с травма в глезена в Стара планина"}
{"url": "http://www.focus-news.net/news/2019/07/07/2677766/to-vima-gartsiya-mitsotakis-predvaritelno-e-izbral-horata-koito-shte-vlyazat-v-novoto-pravitelstvo.html", "text": "Лидерът на гръцката партия „Нова демокрация“ е толкова убеден в победата си на изборите в неделя, че вече е избрал членовете на новия кабинет и заяви, че правителството му ще положи клетва на 9 юли, пише гръцкото електронно издание  “То Вима“ .  \r\nМицотакис обаче не пропусна да призове гражданите да гласуват за него. „Би било арогантно от моя страна да ви кажа, че изборите са приключили. Това, което е заложено, е по-силен мандат и броят на партиите, които ще влязат в парламента“, заяви гръцкият политик по телевизия ANT1. \r\nЛидерът на опозицията обаче отказа да спомене дори и едно име от тези, които ще бъдат назначени като министри, ако той спечели изборите. Мицотакис обаче намекна, че сред избраните от него лица има и хора, които не са членове на „Нова демокрация“.    Цанко Цолов", "date": "2019.07.07", "title": "„То Вима“ (Гърция): Мицотакис предварително е избрал хората, които ще влязат в новото правителство"}
{"url": "http://www.focus-news.net/news/2019/07/07/2677778/pazardzhik-liturgiya-za-praznika-na-sveta-velikomachenitsa-nedelya-se-otsluzhva-v-hramovete-v-grada.html", "text": "Литургия за празника на света великомъченица Неделя се отслужва в храмовете в града, предаде репортер на  Радио „Фокус” – Пазарджик .  \r\nСвета Неделя е родена в Мала Азия през трети век, по времето на император Диоклетиан. Тя била измолено с продължителни молитви чедо на благочестивите родители Доротей и Евсевия. Още от детството си се посветила на Бога и решила цял живот да пази целомъдрие. Пораснала чудна хубавица и много млади момчета я искали за жена, но тя на всички отказвала. Един от “ухажорите” и се ядосал и съобщил на император Диоклетиан, че семейството на Неделя изповядва християнската вяра. Императорът заточил родителите и, а света Неделя била подложена на жестоки мъчения: били я с волски жили, рязали я по цялото тяло, горили я с огън. Накрая била осъдена да бъде посечена с меч. Преди смъртта си Неделя предала душата си на Господа, без да бъде посечена. Това станало на 7 юли 289 година. Неделя е една от най-почитаните светици. В област Пазарджик храмови празници на 7 юли имат църквите в град Ракитово и селата Дебращица и Капитан Димитриево, които носят името на светицата. \r\nВаня НИКОЛОВА", "date": "2019.07.07", "title": "Пазарджик: Литургия за празника на света великомъченица Неделя се отслужва в храмовете в града"}
{"url": "http://www.focus-news.net/news/2019/07/07/2677781/blagoevgrad-v-sporten-kompleks-pirin-shte-se-provede-finalat-na-darzhavno-lichno-otborno-parvenstvo-po-pluvane.html", "text": "Днес е финалът на Държавно лично отборно първенство по плуване в Благоевград. Това каза за  Радио „Фокус“ - Пирин  Иван Маджиров, управител на Спортен комплекс „Пирин“. По думите му турнирът се провежда на закрития плувен басейн на спортния комплекс. Той уточни, че в надпреварата взимат участие около 500 деца, като всички те са родени през 2007 и 2008 година. Иван Маджиров подчерта, че Държавното лично отборно първенство за деца е едно от състезанията от висок ранг, които се провеждат в Благоевград, като през месец март тази година, Общината е била домакин и на Международен турнир по плуване „Пирин-Благоевград“, в който участие са взели 660 деца от страната и чужбина. \r\nНатали СТЕФАНОВА", "date": "2019.07.07", "title": "Благоевград: В Спортен комплекс „Пирин“ ще се проведе финалът на Държавно лично отборно първенство по плуване"}
{"url": "http://www.focus-news.net/news/2019/07/07/2677782/kasno-snoshti-planinski-spasiteli-sa-okazali-pomosht-na-turisti-zakasneli-v-rayona-na-pirin-planina.html", "text": "Късно снощи планински спасители са оказали помощ на туристи закъснели в района на Пирин планина. Това съобщиха за  Агенция „Фокус”  от  Планинска спасителна служба (ПСС)  към Българския червен кръст. Туристите са закъснели в района на хижа „Моравец” под връх Пирин. Служители на ПСС от Разлог са ги транспортирали с високоприходим автомобил, в 00.30 часа акцията е приключила.  \r\nДаяна ДЮЛГЕРОВА", "date": "2019.07.07", "title": "Късно снощи планински спасители са оказали помощ на туристи закъснели в района на Пирин планина"}
{"url": "http://www.focus-news.net/news/2019/07/07/2677784/kyustendil-obshtinata-podpomaga-remontiraneto-na-otoplitelnata-instalatsiya-v-katedralniya-hram-v-grada.html", "text": "Общината подпомага ремонтирането на отоплителната инсталация в катедралния храм в града. Това съобщиха за  Радио „Фокус” – Кюстендил  от черквата „Свето Успение Богородично” – Кюстендил. От бюджета на Общината са отпуснати 16 900 лева, които да бъдат използвани за ремонт на отоплителната инсталация. Самата инсталация е изградена в началото на 90-те години на миналия век и от тогава не е ремонтирана, заради което е имало течове, а котелът е амортизиран. Необходимата сума за ремонт е непосилна за храма и ръководството му се е обърнало за помощ към Община Кюстендил. Сумата е отпусната с решение на Общинския съвет. \r\nВенцеслав ИЛЧЕВ", "date": "2019.07.07", "title": "Кюстендил: Общината подпомага ремонтирането на отоплителната инсталация в катедралния храм в града"}
{"url": "http://www.focus-news.net/news/2019/07/07/2677786/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус”  от  Планинска спасителна служба (ПСС)  към Българския червен кръст. Времето е ясно и слънчево. Единствено в по-високите части на планините има слаб до умерен вятър. Температурите са от 10 до 18 градуса. Лифтовите съоръжения в курортите работят. За последното денонощие са регистрирани два инцидента с туристи.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.07.07", "title": "ПСС: Добри са условията за туризъм в планините"}
{"url": "http://www.focus-news.net/news/2019/07/07/2677775/korneliya-ninova-bsp-upotrebiha-spravedliviya-gnyav-na-horata-sreshtu-partiite-i-polititsite-za-da-legalizirat-obrachite-si-ot-firmi-i-nahluvaneto-na-chuzhdi-interesi-v-balgarskata-politika.html", "text": "Употребиха справедливия гняв на хората срещу партиите и политиците, за да легализират обръчите си от фирми и нахлуването на чужди интереси в българската политика. Това каза лидерът на БСП Корнелия Нинова в интервю за  Агенция „Фокус“  във връзка с намаляването на държавната субсидия за партиите от 11 на 1 лев за действителен глас. \r\n„Не сме искали субсидията да остане 11 лв. Предложихме всички спокойно да обсъдим и разумно да намалим субсидията. Ние сме за намаление, но обосновано, с оценка на риска и въздействието, а не с емоции и вдигане на популистки лозунги“, заяви Нинова. \r\nТя посочи, че над два милиона българи са пожелали именно намаляване на партийната субсидия, но отбеляза, че нито един българин не е пожелал партиите да се финансират от чуждестранни юридически или физически лица, от големите фирми, на които правителството раздава обществени поръчки, от концесионерите на българските богатства. „Употребиха справедливия гняв на хората срещу партиите и политиците, за да легализират обръчите си от фирми и нахлуването на чужди интереси в българската политика. А и остана незабелязано, че управляващите отказаха да подкрепят предложението на БСП натрупаните в банкови сметки и неизползвани пари да се върнат в хазната. Аз съм сигурна, че народът би искал тези средства обратно“, каза още лидерът на БСП. \r\nНа въпрос защо партията ѝ е сигнализирала европейски институции за намаляването на субсидията Нинова отговори, че Европа върви в обратна на нашата посока - там финансирането от бизнес се забранява или ограничава, тук се отваря. „Европа вижда в това възможност за политическа корупция и в доклада на групата на държавите, борещи се срещу корупцията (ГРЕКО) пише, че този процес се подлага на мониторинг. Има още нещо - в конкретния случай у нас става дума за убийство на опозицията. Никоя фирма няма да ѝ дари средства, защото опозицията не разпределя порциите на властта, а и всеки дръзнал да я подпомага, ще бъде наказан. А управление без опозиция е диктатура“, заяви Нинова. Тя добави, че това е процес, в който е участник вече три години. „Първо искаха да ни обезличат, като ни раздадат постове и пари. Като отказахме, започнаха лъжи, клеветене, мачкане на наши кметове, депутати и хора по места. И на това устояхме. Сега е третата стъпка- финансово да ни унищожат. Ще ни е трудно, но и това няма да успее“, заяви лидерът на БСП. Пълния текст на интервюто четете по-късно в „Мнение”", "date": "2019.07.07", "title": "Корнелия Нинова, БСП: Употребиха справедливия гняв на хората срещу партиите и политиците, за да легализират обръчите си от фирми и нахлуването на чужди интереси в българската политика"}
{"url": "http://www.focus-news.net/news/2019/07/07/2677788/targovishte-tovaren-avtomobil-se-e-obarnal-na-glaven-pat-sofiya-varna-v-mestnostta-boaza-nyama-postradali.html", "text": "Товарен автомобил се е обърнал на главен път София - Варна, няма пострадали. Това съобщиха от  ОДМВР - Търговище . Сигналът за инцидента е подаде в 6.30 часа тази сутрин в оперативната дежурен част на ОД МВР - Търговище. Съобщено е за преобърнал се на пътя София - Варна в община Търговище влекач с полуремарке. Инцидентът е станал в местността Боаза до кантона на Областното пътно управление. В резултат се е разсипал на платното част от превозвани от автомобила товар - пшеница. На товарния автомобил са нанесени материални щети. Няма пострадали хора. В момента се извършва оглед на местопроизшествието. До отстраняване от платното на автомобила и на разсипания товар, участъкът е затворен за движение на МПС. На място са екипи на сектор \"Пътна полиция\" и на \"Охранителна полиция\" в РУ - Търговище, които подпомагат движението. На пътуващите в посока Варна се предлага обходен маршрут през селата Пайдушко - Божурка - Лиляк - град. Търговище, а на тези в посока София - същия маршрут в обратен ред.", "date": "2019.07.07", "title": "Търговище: Товарен автомобил се е обърнал на главен път София - Варна в местността Боаза, няма пострадали"}
{"url": "http://www.focus-news.net/news/2019/07/07/2677779/korneliya-ninova-bsp-david-sasoli-e-edinstveniyat-koyto-zagovori-za-levi-politiki.html", "text": "Давид Сасоли е единственият, който заговори за леви политики. Това каза лидерът на БСП Корнелия Нинова в интервю за  Агенция „Фокус“ . „Освен, че е социалист, той е първият, който заговори за политики. Давид Сасоли ми направи изключително впечатление. Първите му думи бяха за младежката безработица. Очерта приоритети, за които ние от БСП се борим години. Обнадеждена съм, че той може да промени дневния ред на европейския парламент“, заяви лидерът на БСП. \r\nСпоред Корнелия Нинова дискусиите за постовете в Европа са разочароващи и неадекватни. „Нито веднъж не чух в тези пазарлъци да се говори за политики. Караха се за постове, но нито дума за икономика, неравенства, социален стълб, миграция. Договорките за постове бяха образец за задкулисие. Пренебрегнаха се всички правила. Имахме общи кандидати. Вебер и Тимерманс правиха кампания, имаха програми, проведоха публични дебати, които се излъчваха в цяла Европа. Всичко това беше изтрито и очаквано предизвика остра реакция в политическите семейства“, коментира Нинова. \r\nПо думите ѝ българският премиер Бойко Борисов е активен и безрезултатен участник във взимането на тези решения. „Нещо повече - със записа с Тимерманс потресе Европа и злепостави България. В крайна сметка резултат за нашата страна няма. Загубихме всяка възможност българин да оглави някоя от европейските институции“, коментира лидерът на БСП. На въпрос дали предложението на  премиер Бойко Борисов Сергей Станишев да стане председател на ЕП и последвалата оценка на Станишев за Борисов като държавник са пример за добро сътрудничество, Нинова отговори: „Има каузи, зад които можем да заставаме всички българи и тогава сме силни. Щях да поздравя и двамата, ако бяха се договорили как единият в Европарламента, а другият в България ще се борят заедно срещу демографската катастрофа у нас и в Европа, но се съмнявам това да е било предмет на пазарлъка им. И двамата загубиха от този сговор, но най-вече загуби България“. Според лидера на БСП двамата са загубили, защото са пренебрегнали принципи. „Единият се отрече от своя кандидат Вебер, другият от своя Тимерманс. Борисов ядоса ЕНП, Сергей - групата на социалистите и демократите, които не приеха тези договорки и той си оттегли кандидатурата, поради липса на подкрепа в парламентарната група“, посочи Нинова.", "date": "2019.07.07", "title": "Корнелия Нинова, БСП: Давид Сасоли е единственият, който заговори за леви политики"}
{"url": "http://www.focus-news.net/news/2019/07/07/2677776/mkd-pet-vazhni-neshta-za-izborite-v-gartsiya.html", "text": "В неделя гърците гласуват на предварителни парламентарни избори, само месец след като управляващата СИРИЗА отстъпи пред опозиционната „Нова демокрация“ на евроизборите. Според македонското електронно издание  МКД  има пет неща свързани с изборите в Гърция, на които трябва да се обърне внимание \r\n1.\tСпестяването и неспазените обещания \r\nГърците подкрепиха премиера Ципрас през януари 2015 г. заради неговото обещание, че ще се пребори с бедността, но вместо това той продължи мерките за строги финансови икономии, наложени от ЕС и Международният валутен фонд. Изданието припомня, че след 2010 г. гърците получиха три пакета финансова помощ с обща стойност 289 млрд. евро., като последния бе окончателно преведен през 2018 г.  \r\nВремената бяха тежки за Гърция – между 2008 и 2016 г., ръстът на икономиката падна със забележителните 28 процента, увеличиха се безработиците и бедността. Фактът обаче, че Гърция получи финансовата помощ и сега се завръща към нормално развитие, най-вероятно именно на икономиите, не прави Ципрас по-популярен. Според икономиста Константин Михалос, в „първата четвърт на 2019 г., ръстът на икономиката е ограничен до 1,3%, което е по-малко от очакваното“, като в интервю за британския канал ВВС, Михалис добави, че това създава притеснение относно това как ще завърши финансовата година. „От новата власт се очакват доста неща“, заяви още икономистът.  \r\n2.\t Гърците са обърнати към консерватизма \r\nСИРИЗА дойде на власт със силна програма, насочена към статуквото, но разочарова множеството от своите избиратели, особено сред по-младите. По време на евроизборите миналия месец, 30% от младите хора между 18 и 24 г. са подкрепили „Нова Демокрация“, която загуби от СИРИЗА през 2015 г.  \r\nМицотакис обещава по-ниски данъци, приватизация на сектора на услугите и планове за предоговаряне на споразумението с гръцките кредитори, което ще позволи да се инвестира повече в страната.  \r\n3.\tПроблема за името \r\nПопулярността на Ципрас бе допълнително намалена от силно непопулярния в Гърция договор от Преспа, с който завърши спора за името между Скопие и Атина. През януари доминираният от Сириза парламент прие историческият договор за името на гръцкият северен съсед, който по-рано носеше официалното име Бивша Югославка Република Македония. Проучванията показват, че 2/3 от гърците не са доволни от договора, който съдържа термина „Македония“, тъй като смятат, че това може да представлява претенция за отделяне на северния гръцки район, носещ също името „Македония“.  \r\nМицотакис се възползва от това като обяви договора за „предателство“, а крайната десница определи народните представители, подкрепили споразумението като предатели. За Мицотакис проблемът е и личен – неговият баща загуби премиерския пост през 1993 именно заради спора за името. \r\n4.\tСправянето с мигрантския поток \r\nПрез 2015 г. ЕС и Турция подписаха споразумение с цел да се намали броят на мигрантите, които пристигнат в Гърция с намерението тези, които не поискат убежище или чието искане е отхвърлено да бъдат връщани в Турция.  \r\nОт тогава мигрантският поток е намалял, но не и спрял. През 2017 г. 36 хил. души са дошли в Гърция, а през 2018 г. – 50 хил. Това поставя огромно напрежение на най-източните гръцки острови като Лесбос и Самос, където се формират законни и незаконни мигрантски лагери. Мицотакис обяви, че Ципрас не е успял да се възползва от договора с Турция и се е провалил да обезпечи неговото спазване от страна на Анкара.  \r\nЗаради мигрантските лагери, повече от които са в мизерно състояние, страната губи приходи от туризъм, а местните хора са раздразнени.  \r\n5.\tСмъртоносният пожар, станал политически проблем \r\nЛятото на 2018 г. смъртоносен горски пожар обхвана източния бряг на Гърция  и по-конкретно областта недалеч от Атина. С резултат на стихията към 100 души загубиха живота си. При възникналия скандал се появи списък с грешки, допуснати от местните власти. Мицотакис призова виновните да подадат оставка, но това не се случи. \r\nПрез март 2019 г., 20 души бяха обвинени за трагедията, включително и един министър, който подаде оставка, но Ципрас не я прие. В крайна сметка Мицотакис излезе прав, тъй като прокурорите постановиха, че причината за пожара е „абсолютен недостиг на комуникация, хаос и пропуски в управлението“, както и че „управляващите са допуснали престъпни грешки и пропуски при справянето с пожара“.       Цанко Цолов", "date": "2019.07.07", "title": "“МКД“: Пет важни неща за изборите в Гърция"}
{"url": "http://www.focus-news.net/news/2019/07/07/2677790/deutsche-welle-sasht-prizovaha-germaniya-da-izprati-voenna-podkrepa-v-siriya.html", "text": "Високопоставен американски дипломат призова Германия да изпрати свои сили в Сирия с които да подпомогне борбата срещу отрядите на терористичната организация „Ислямска държава“, това съобщава англоезичната редакция на  Deutsche Welle . Изказването е направено от Джеймс Джефри, който е американският представител за проблема в Сирия. Според неговите думи, САЩ искат Берлин да изпрати техници и специалисти по логистиката, които да подпомогнат кюрдските Сирийски демократични сили в тяхната борба срещу ислямистите.  \r\n„Искаме наземни части от Германия да сменят частично нашите войници“, заяви Джефри в интервю за германското издание „Велт“, като американският представител е уточнил, че очаква отговора на Берлин до края на месеца. Дипломатът е подчертал, че не е нужно германските части да се ангажират с директни сражения срещу „Ислямска държава“. „По-добре е ислямистите да бъдат отблъснати от местните сирийски части“, допълни Джефри, като побърза да каже, че това няма да означава пълна липса на бойни действия.   Цанко Цолов", "date": "2019.07.07", "title": "Deutsche Welle: САЩ призоваха Германия да изпрати военна подкрепа в Сирия"}
{"url": "http://www.focus-news.net/news/2019/07/07/2677785/evrodeputatat-elena-yoncheva-sergey-stanishev-postapi-pravilno-kato-se-ottegli-za-predsedatel-na-ep.html", "text": "Сергей Станишев постъпи правилно като се оттегли за председател на ЕП. Това каза евродепутатът от Партията на европейските социалисти (ПЕС) Елена Йончева в предаването „Денят започва“ с Георги Любенов във връзка с  преговорите за ключовите постове в европейските институции. Йончева каза, че Франция и Германия са успели да се преборят за своите кандидатури. Предварителната уговорка за шпитценкандидати отпадна и това до някаква степен е подмяна на вота, това се усеща и в Европейския парламент по време на дискусиите, добави тя. В ПЕС има много силни брожения, много силно недоволство, защото всички вярваха, че лидерът на левицата Франс Тимерманс има реален шанс за поста председател на ЕК. Този европейски социален нов икономически модел можеше да бъде наложен, заяви Елена Йончева. \r\n„България въобще не преговаря, България се нагажда. Бойко Борисов подкрепяше Вебер, след това Тимерманс, след това лансирахме Мария Габриел, което провокира изключително негативна реакция след европейските лидери. Г-н Станишев постъпи правилно като оттегли кандидатурата си за председател на Европейския парламент, защото това щеше да означава отстъпление от принципа на водещите кандидати и щеше да намали шанса на Тимерманс за председател на Европейската комисия“, коментира Йончева. \r\n„Борисов е самодържавник, той е човекът, който създава в България едно авторитарно управление. По отношение на външната политика, той е изключително последователен в неотстояване на българските интереси“, допълни тя . \r\nПо повод вътрешните разногласия в БСП, тя заяви, че е нормално в една партия да има сблъсък на идеи, така че не вижда никаква драма в това. \r\nЕлена Йончева коментира и възможността да бъде поискан нейния имунитет във връзка с източването на КТБ. „Член съм на правосъдната комисия в Европарламента, на комисията по външна политика и нейната подкомисия за сигурност и отбрана. Няма от какво да се притеснявам за имунитета си, това е поредната бухалка срещу мен“, обясни тя. „Аз съм работила за ТВ7 като външна продукция, работила съм и съм направила документални филми, за които е закупена техника, така че при мен всичко е открито. Аз съм чиста и съм убедена, че истината ще излезе наяве“, посочи Йончева. \r\nТя заяви, че намаляването на партийните субсидии от 11 на 1 лев на глас е открит удар срещу БСП, която единствена може да свали авторитарното управление, както и удар срещу десните партии, които не са в парламента. „От тук нататък партиите ще бъдат зависими от олигарсите, във финансирането им ще могат да участват фирми, които са сключвали договори за концесии, които работят в сфери, които са пряко свързани с регулация от държава, фирми, регистрирани в България, но с участие на чужди граждани. В момента имаме държавен и политически рекет - срастване на една партия с държавата“, каза още Йончева.", "date": "2019.07.07", "title": "Евродепутатът Елена Йончева: Сергей Станишев постъпи правилно като се оттегли за председател на ЕП"}
{"url": "http://www.focus-news.net/news/2019/07/07/2677795/chez-treyd-balgariya-vrachi-sertifikat-za-zelena-energiya-na-dunav-pres.html", "text": "Най-големият търговец на електрическа енергия на свободния пазар в България, „ЧЕЗ Трейд България“ ЕАД, предостави сертификат за зелена енергия на „Дунав прес“ АД - гр. Русе. Това съобщиха от пресцентъра на  ЧЕЗ . Свидетелството бе връчено на изпълнителния директор на „Дунав прес“ от Десислава Алексиева, Маркетинг директор на „ЧЕЗ Трейд\", по време на официална церемония, която се състоя в Русе на 4 юли.  \r\n„Вярваме, че сътрудничеството с новия ни доставчик на електрическа енергия - „ЧЕЗ Трейд България“ ЕАД, ще гарантира стабилност на производствения процес и ще осигури високо качество на доставките на електроенергия, за да продължим да се развиваме като устойчива „Зелена компания“, заяви г-н Алексиев. \r\n„Доверието на русенската печатница „Дунав прес“ е признание и отговорност за нас. Участието на русенската печатница в най-голямата балансираща група на ЧЕЗ Трейд в България ще ѝ позволи, както да оптимизира разходите си, така и да получи възможно най-доброто съотношение на енергия, произведена от различните възобновяеми източници“, каза Десислава Алексиева при връчването на документа. \r\nСертификатът се базира на Гаранции за произход, издадени от Агенцията за устойчиво енергийно развитие. Той гарантира, че 100% от енергията, използвана от русенската печатница, е произведена от възобновяеми източници. \r\n„ЧЕЗ Трейд България“ ЕАД е водещ доставчик на електроенергия за индустрията и бизнеса. Дружеството има 15 години опит на свободния пазар, като е доставило 27 тераватчаса електроенергия и е реализирала 2.5 млрд. лева общи проходи от продажби. \r\n„Дунав прес“ АД е водещ производител на картонени опаковки в България. Опаковките са предназначени както за фармацевтичната промишленост, така и за опаковане на стоки за бита като ароматизатори за коли, сапуни и други, които са предимно за чуждестранни пазари. Произвежда също етикети за бира от хартия и фолио, листовки за лекарства, кутии за индустриални стоки. Печатницата притежава лиценз за печат на ценни книжа. \r\nНа 4 юли 2019 г. в печатницата гр. Русе се проведе ден на отворените врати, на който бе представена най-новата 6-цветна печатна машина с 2 лакиращи секции Heidelberg XL 75 6-LYYL, закупена със средства по Оперативна програма „Иновации и конкурентоспособност“ 2014-2020 г.", "date": "2019.07.07", "title": "„ЧЕЗ Трейд България“ връчи сертификат за зелена енергия на „Дунав прес“"}
{"url": "http://www.focus-news.net/news/2019/07/07/2677783/dachich-izvikah-balgarskiya-predstavitel-vav-vanshnoto-ministerstvo-za-da-izbegnem-nerazbiratelstvoto.html", "text": "Първият дипломат на Белград Ивица Дачич съобщи, че е извикал българския дипломатически представител в сръбската столица на разговор във външното министерство, по повод думите, които Дачич по-рано отправи по адрес на българския премиер Бойко Борисов, съобщава сръбската информационна агенция  Tanjug .  \r\n„Сърбия желае отношения с България, основани на приятелството, като се разчита и на високо ниво на разбирателство по отношение на най-важните интереси на двете държави и техните народи. Така както ние разбираме проблема, свързан с българската национална идентичност, езика или за Гоце Делчев, така очакваме същото разбиране що се отнася до връзката между Косово и сръбския народ“, е заявил Дачич, цитиран от агенцията. Първият белградски дипломат допълва: „Тази изява на българския премиер не се отнася за риболов или качеството на сръбското сирене, но вместо това засяга въпроса за сръбската териториална цялост“.  \r\nИзявлението на Дачич е направено в събота вечерта.    Цанко Цолов", "date": "2019.07.07", "title": "Дачич: Извиках българския представител във външното министерство, за да избегнем неразбирателството"}
{"url": "http://www.focus-news.net/news/2019/07/07/2677793/reuters-iran-zapochva-obogatyavane-na-uran-v-po-golyama-stepen-otkolkoto-pozvolyava-yadrenoto-sporazumenie.html", "text": "Иран започва обогатяване на уран в по-голяма степен, отколкото е заложено в ядреното споразумение, съобщава  Reuters . По време на пресконфренция в неделя, официални лица обявиха, че обогатяването ще бъде до пет процента, вместо заложените в споразумението 3,67, като според по-рано обявена информация, това е за нуждите на иранската АЕЦ.  \r\nВ рамките на обръщението към репортери, властите в Техеран разкриха, че на всеки 60 дни ще намаляват ангажиментите по ядреното споразумение, които ще спазват, освен ако участниците в сделката не предприемат мерки за нейното опазване. Фокус припомня: \r\nПо-рано американският президент Доналд Тръмп обяви, че няма да следва постановленията на споразумението, според което Вашингтон, Москва, Лондон, Париж, Берлин и Пекин отмениха своите икономически санкции срещу ислямската република, срещу което Техеран се задължи да не разработва своята ядрена програма. Според Тръмп обаче Иран не спазва договорките, затова САЩ се оттеглиха от него. В събота Иран обяви, че има намерение да започне да обогатява уран в по-голяма степен, отколкото позволява сделката, като обвини не само Вашингтон, но и останалите страни по споразумението, които не са направили достатъчно, че да я запазят.    Цанко Цолов", "date": "2019.07.07", "title": "Reuters: Иран започва обогатяване на уран в по-голяма степен, отколкото позволява ядреното споразумение"}
{"url": "http://www.focus-news.net/news/2019/07/07/2677791/pazardzhik-tsarkvata-sveta-nedelya-v-selo-debrashtitsa-otbelyazva-hramov-praznik.html", "text": "Църквата „Света Неделя” в село Дебръщица отбелязва храмовия си празник. Това каза за  Радио „Фокус“ – Пазарджик  протойерей Стефан Йорданов, секретар на Архиерейското наместничество в Пазарджик. „На 7 юли православната църква почита света великомъченица Неделя, на този ден празник има и нашият храм. Още снощи църковните пет камбани започнаха да възвестяват празника на храма. Отслужването на Тържествена света Литургия се води от Константийския епископ Яков и свещеници от областта. По време на богослужението се чете специална служба за света великомъченица Неделя, написана от Патриарх Евтимий“, уточни протойерей Стефан Йорданов. Той добави, че в края на службата след празничната проповед ще бъдат раздадени и пакети с храна за здраве и благоденствие. Всяка година на 7 юли е и празникът на село Дебръщица. Програмата е разнообразна, а празникът ще завърши с тържествена заря. \r\nВаня НИКОЛОВА", "date": "2019.07.07", "title": "Пазарджик: Църквата „Света Неделя” в село Дебръщица отбелязва храмов празник"}
{"url": "http://www.focus-news.net/news/2019/07/07/2677796/razgrad-23-godishna-zhena-e-postradala-pri-trudova-zlopoluka-v-sgradata-na-kmetstvoto-v-selo-harsovo.html", "text": "23-годишна жена е пострадала при трудова злополука в сградата на кметството в село Хърсово. Това съобщиха от  ОДМВР - Разград . Около 9.30 часа на 5 юли в РУ - Исперих е получен сигнал, че при почистване на една от стаите в кметството, подът пропада и трудещата се там млада жена от Хърсово пада в мазетата. Пострадалата е откарана в МБАЛ - Разград с фрактура на първи лумбален прешлен. За инцидента са уведомени районен прокурор и Инспекцията по труда. Образувано е досъдебно производство.", "date": "2019.07.07", "title": "Разград: 23-годишна жена е пострадала при трудова злополука в сградата на кметството в село Хърсово"}
{"url": "http://www.focus-news.net/news/2019/07/07/2677794/adelina-stefanova-hram-vavedenie-bogorodichno-blagoevgrad-prez-10-vek-sv-nedelya-e-kanonizirana-za-svetitsa-kato-simvol-na-bezsmartieto-i-zalog-za-zapazvane-na-vyarata.html", "text": "През 10 век църквата канонизира света Неделя за светица като символ на безсмъртието, извор на мъченичество и залог за запазване на вярата и народността. Това каза за  Радио „Фокус“ - Пирин  Аделина Стефанова, уредник в храм „Въведение Богородично“ в Благоевград. Тя отбеляза, че света Неделя живее през втората половина на 3 век по времето на римския император Диоклециан. „Тя е дъщеря на малоазийски християни, които я измолват от Бога след дълго безплодие. Ражда се в неделя, което предопределя името ѝ и нейното призвание на небесна свята невяста. Властта преследва християните и за да я откажат от вярата я отвеждат в тъмница, където я бият, влачат и преследват, дават я на диви зверове и накрая я изгарят на клада и тя пак оживява. Полумъртвата девойка е лекувана от ангел, който изцелява раните ѝ и вдъхва кураж за нови изтезания. Съдът решава да бъде посечена с меч. Щом приключва с молитвата си, Света Неделя издъхва преди мечът да докосне врата ѝ. И това става на днешния 7 юли само че през 289 година в град Никодиния, Мала Азия“, посочи Стефанова. Храмовият уредник добави, че за живота, страданието и вярата на Света Неделя са написани гръцки житейски творби, народни легенди, приказки, предания и апокрифи. \r\nНатали СТЕФАНОВА", "date": "2019.07.07", "title": "Аделина Стефанова, храм „Въведение Богородично“ - Благоевград: През 10 век св. Неделя е канонизирана за светица като символ на безсмъртието и залог за запазване на вярата"}
{"url": "http://www.focus-news.net/news/2019/07/07/2677787/tsipras-rezultatat-ot-izborite-shte-e-opredelyasht-za-zhivota-ni.html", "text": "Малко след отварянето на избирателните секции в Гърция, премиерът на страната Алексис Ципрас призова хората да излязат и гласуват, тъй като по неговите думи, неделните избори „ще са определящи за нашия живот“, съобщава гръцкото електронни издание  Ekathimerini .  \r\n„Урните са все още празни и всички възможности са на масата. Решението на всеки един от вас ще определи крайния резултат“, подчерта Ципрас.  \r\n„То ще определи пътя на нашата страна за следващите четири години и ще е определящо за живота ни. Нека никой не пропуска тази възможност“, призова премиерът, като допълни, че „всеки глас може да бъде решаващ“. „Ние решаваме за нашето бъдеще“, завърши той.    Цанко Цолов", "date": "2019.07.07", "title": "Ципрас: Резултатът от изборите ще е определящ за живота ни"}
{"url": "http://www.focus-news.net/news/2019/07/07/2677789/ministar-ekaterina-zaharieva-nie-sme-za-dobrosasedski-otnosheniya-sas-sarbiya-ne-tarpim-takiva-emotsii-ot-strana-na-ivitsa-dachich.html", "text": "Ние сме за добросъседски отношения със Сърбия, не търпим такива емоции от страна на Ивица Дачич. Това каза вицепремиерът и министър на външните работи Екатерина Захариева в предаването  „Тази неделя“  по  бТВ  във връзка със създалото се дипломатическо напрежение между България и Сърбия. „На Балканите за пореден път показваме колко много емоции има в политиката. На мен ми се иска да има повече разум и мъдрост и по-малко емоции. Очевидно Дачич не е гледал премиера и отговорът му. Явно някой му е преразказал, защото това, което каза премиерът е абсолютно вярно“, посочи тя. „Един външен министър не бива да си позволява да се изгуби в превода. Той трябва да види точно, буквално какво е казал, дали премиер, президент или външен министър. ЕС не признава държави и никоя организация не признава държави“, изтъкна тя и добави, че това могат да направят само други държави. Захариева отбеляза, че в Познан премиерът Борисов е отговорил на журналистически въпрос дали няма да се забави евроинтеграцията на Западните Балкани, след като новият еврокомисар по външната политика Жозеп Борел е испанец, а неговата държава не е признала независимостта на Косово и цитира думите му. „Той казва, че когато станеш комисар, ти не защитаваш националните интереси, а интересите на Съюза. Независимо, че Испания не е признала Косово, той трябва да се съобрази с останалите от нас, които сме я признали“. „Не виждам нищо в това изказването, което да запали тази емоция на Ивица“, изтъкна вицепремиерът. Тя припомни, че посланикът на Сърбия в България е извикан в МВнР и с него ще бъде разговаряно. „На първо място ще препоръчаме да се види какво точно е казал премиерът. На второ място - да припомним подкрепата, която дава България на всички страни от Западните Балкани и в частност на Сърбия за европейската перспектива“, уточни външният министър.  \r\n„Има чудесни отношение премиер с премиер, нашият премиер с техния президент. Така, че не мисля, че такива изказвания са продуктивни, още повече, когато те са предизвикани твърде емоционално и най-вероятно за вътрешнополитически цели. Ние сме за добросъседски отношения, но не търпим такива емоции“, допълни Захариева.  \r\nПопитана дали е обсъдила създалата се ситуация с премиер Бойко Борисов, тя отговори: „Да, разбира се. Писахме си, Неговата позиция е като моята. Не бива да сме толкова емоционални, трябва да се изяснят тези неща. Не е приемливо по този начин да се обръща външен министър към премиер. Те се познават, Ивица е 20 години министър“.  \r\n„Мисля, че нещата ще се изяснят. Той самият е извикал нашия временно управляващ в Сърбия, защото посланикът ни е в отпуск и е дал знак да се уточни това недоразумение. Приемаме го като опит за изясняване. Това е и нашата цел. Ние не искаме напрежение с нито една от държавите по света, а какво остава със съседите“, добави външният ни министър.", "date": "2019.07.07", "title": "Министър Екатерина Захариева: Ние сме за добросъседски отношения със Сърбия, не търпим такива емоции от страна на Ивица Дачич"}
{"url": "http://www.focus-news.net/news/2019/07/07/2677799/stara-zagora-v-grada-shte-bade-predstavena-operata-trubadur.html", "text": "От 21.00 часа на стадион „Берое“ Държавна опера - Стара Загора ще представи грандиозен спектакъл на операта „Трубадур“ от Джузепе Верди. Това съобщиха от пресцентъра на  Община Стара Загора . Продукцията е подготвена специално за четвъртото издание на „Опера на стадиона“. „Трубадур” е сред най-обичаните и очаквани винаги с интерес оперни заглавия на гениалния италиански композитор Джузепе Верди. Неслучайно „Трубадур” е второто оперно заглавие, което е поставено на сцената на Старозагорската опера, след нейното създаване през 1925 година. \r\nОт началото си инициативата „Опера на стадиона“ се реализира с изключителното съдействие на Община Стара Загора.", "date": "2019.07.07", "title": "Стара Загора: В града ще бъде представена операта „Трубадур“"}
{"url": "http://www.focus-news.net/news/2019/07/07/2677798/burgas-aromatni-yastiya-byaha-predstaveni-po-vreme-na-festivala-dni-na-italiya.html", "text": "Ароматно песто по автентична рецепта от Генуа приготви пред десетки граждани шеф-готвачът Емилиано Гузела. Това съобщиха от пресцентъра на  Община Бургас . Атрактивната демонстрация бе част от първото издание на „Дни на Италия“ в Бургас, което се провежда пред Пантеона. Жителите и гостите на града имаха възможността да се насладят на кулинарни изкушения като кула пармиджано, пай с миди и картофи, приготвени от шеф Даниела Индако, вкусна и неустоима италианска пица от пицария „Пиаца Гранде“ и италианска музика в изпълнение на Франческо Барбато и Морено Делсиньоре, заедно с китариста Филаделфо Кастро. Приготвените ястия бяха предложени за дегустация с получено талонче срещу дарена сума на входа на зоната за кулинарни демонстрации. Събраните средства ще бъдат предоставени с благотворителна цел за помощно училище „Отец Паисий“.  \r\nДнес фестивалът, посветен на италианската култура и кухня, продължава пред Пантеона. На сцената ще се качат повече от 20 изпълнители от Italian International artists. \r\nДнес ще бъде представена и книгата „Пътувам и ям из Италия“ на издателство „Прозорец“. Щанд на издателство „Прозорец“ ще бъде представен на 7 юли от 18.30 до 21.30 часа. \r\nПосетителите на феста могат да разгледат и фотографска изложба на италианката Дениз Мацарела, озаглавена „Матера – нюанси“. Тя гостува в Бургас със съдействието на Италиански културен институт – София.", "date": "2019.07.07", "title": "Бургас: Ароматни ястия бяха представени по време на фестивала „Дни на Италия“"}
{"url": "http://www.focus-news.net/news/2019/07/07/2677800/mvr-31-dushi-sa-postradali-pri-katastrofi-v-stranata-prez-izminaloto-denonoshtie.html", "text": "31 души са пострадали при 22 тежки катастрофи в страната през изминалото денонощие. Това съобщиха от пресцентъра на  МВР . В столицата са регистрирани 12 леки и 2 тежки пътни инцидента, при които има четирима ранени. От началото на 2019 г. са станали 3013 инцидента на пътя, при които са загинали 261 души, а 3804 са пострадали. Данните от началото на годината са динамични и не са окончателни. При сравнение с реалните данни за загиналите (262) през същия период на 2018 г. се отчита 1 (един) по-малко загинал участник в движението по пътищата през 2019 г.", "date": "2019.07.07", "title": "МВР: 31 души са пострадали при катастрофи в страната през изминалото денонощие"}
{"url": "http://www.focus-news.net/news/2019/07/07/2677802/pazardzhik-s-tarzhestvena-sveta-liturgiya-zapochnaha-proyavite-v-rakitovo-po-povod-50-ata-godishnina-ot-obyavyavaneto-mu-za-grad.html", "text": "Ракитово отбелязва 50 години от обявяването му за град, съобщиха от  Общината . От 9.00 часа в църквата „Света великомъченица Неделя“ започна Тържествена света Литургия и ще бъде раздаден курбан в двора на църквата по случай храмовия празник. Вечерта празничната програма ще започне с участието на Фолклорен ансамбъл „Овчарска песен” към НЧ „Св. св. Кирил и Методий” – с. Дорково, с и изпълнения на Гергана Благоева и Мария Гивечева с ръководител Маестро Никола Янев, Детски танцов състав „Силивряк” с ръководител Светлана Стоева, Градски духов оркестър с ръководител Никола Янев.  \r\nКметът на Община Ракитово Костадин Холянов ще поздрави жителите и гостите по случай празника, а за доброто настроение ще се погрижат Тони Димитрова, Николина Чакърдъкова и Сашо Роман. Ще има и празнична заря.", "date": "2019.07.07", "title": "Пазарджик: С Тържествена света Литургия започнаха проявите в Ракитово по повод 50-ата годишнина от обявяването му за град"}
{"url": "http://www.focus-news.net/news/2019/07/07/2677805/mzhg-zapochva-posledniyat-etap-na-samoletno-zasnemane-za-izgotvyane-na-nova-tsifrova-ortofotokarta.html", "text": "От 8 юли 2019 г. започва последният етап на самолетно заснемане за изготвяне на нова цифрова ортофотокарта (ЦОФК) на цялата страна. Това съобщиха от пресцентъра на   Министерството на земеделието, храните и горите . При благоприятни климатични условия заснемането за 2019 г. трябва да приключи до края на месец юли. To ще обхване изцяло или частично областите Видин, Монтана, Враца, Плевен, Велико Търново, Русе, Търговище, Шумен, Разград, Силистра, Добрич и Варна, както и пограничните с Република Сърбия райони в областите София и Перник.  \r\nЗаснемането се извършва с два самолета, оборудвани с високотехнологични цифрови камери, осигуряващи необходимото качество на получената карта. \r\nОбновяването на ЦОФК започна през 2016 г. и се осъществява в рамките на период от четири години, като ежегодно се заснема по около една четвърт от територията. До момента самолетно заснемане е извършено над 16 области от страната.  \r\nДанните от картата се използват в Системата за идентификация на земеделските парцели (СЕЗП), която е основна подсистема на Интегрираната система за администриране и контрол (ИСАК). Именно поради тази причина, те трябва да са максимално актуални и достоверни, тъй като се използват при изчисляване на директните плащания на земеделските стопани.", "date": "2019.07.07", "title": "МЗХГ: Започва последният етап на самолетно заснемане за изготвяне на нова цифрова ортофотокарта"}
{"url": "http://www.focus-news.net/news/2019/07/07/2677806/sofiyska-voda-vremenno-shte-prekasne-vodosnabdyavaneto-v-chast-ot-tsentara-na-stolitsata-na-8-yuli.html", "text": "„Софийска вода” временно ще прекъсне водоснабдяването в част от центъра на столицата на 8 юли. Това съобщиха от пресцентъра на  дружеството .  \r\nВъв връзка с подмяна на спирателни кранове на ул. „Цар Асен“ в центъра на града се налага спиране на водоподаването от 10.00 до 17.00 часа на клиентите на „Софийска вода”, живеещи в района на ул. „Цар Асен“ от ул.  „Бузлуджа“ до бул. „Ген. Михаил Д. Скобелев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Цар Асен“ №83.\t \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.07.07", "title": "„Софийска вода” временно ще прекъсне водоснабдяването в част от центъра на столицата на 8 юли"}
{"url": "http://www.focus-news.net/news/2019/07/07/2677803/georgi-terziyski-api-nyama-otlagane-na-tol-sistemata-shte-se-zabavi-samo-targovskata-eksploatatsiya.html", "text": "Няма отлагане на тол системата, а само на търговската експлоатация. Това каза председателят на Управителния съвет на Агенция „Пътна инфраструктура“ Георги Терзийски в предаването „Неделя 150“ по  БНР .  \r\n„Искам да подчертая, че няма отлагане на тол системата. Обсъжданите в Народното събрание промени в Закона по пътищата предвиждат отлагане само на търговската експлоатация на търговската система за събиране на пътни такси на база изминато разстояние. Тя ще бъде въведена в техническа експлоатация на 16 август, както е заложено в заданието по договора с изпълнителя на тол системата“, посочи той. „Тя ще бъде в абсолютна техническа функционалност за таксуване с маршрутни карти на базата на бордови устройства и GPS за обработка на тол системата. Целта е от една страна да се докаже нейната ефективност, а от друга - да се добие представа за същинските разходи на превозвачите за тол таксите“, уточни Терзийски.   \r\n„Това е само по отношение на търговската експлоатация. Въз основа на тестовете в реално време и в основа на непрекъснатия диалог ще бъдат определени тарифите и стартовия обхват на тол таксата“, поясни той и добави, че целта е да се събират средства, които да се влагат в устойчивостта на пътния сектор. „Да има възможност за нулеви ставки на пътища в лошо състояние. Ще изключим от обхвата третокласната пътна мрежа“, изтъкна председателят на УС на АПИ. „Въвеждането на системата е не просто основен приоритет на пътния сектор, с който да се осигури необходимия ресурс за издръжката му. За мен това е сериозна секторна реформа, която засяга икономическата и социалната политика на дори политиката в сферата на сигурността“, допълни той.", "date": "2019.07.07", "title": "Георги Терзийски, АПИ: Няма отлагане на тол системата, ще се забави само търговската експлоатация"}
{"url": "http://www.focus-news.net/news/2019/07/07/2677807/bbc-frantsiya-i-iran-shte-razgledat-vazmozhnostite-za-pregovori-tselyashti-spasyavane-na-yadrenoto-sporazumenie.html", "text": "Франция и Иран ще разгледат възможностите за започване на преговори, целящи спасяване на ядреното споразумение, това съобщава  BBC , като се позовава на информация, дадена от френския държавен глава Еманюел Макрон. \r\nПо време на телефонен разговор между Елисейския дворец и иранския държавен глава Хасан Роухани, Макрон е изказал „силни притеснения“ относно последствията от изоставянето на споразумението от 2015 г. \r\nОт своя страна Роухани е призовал европейските държави да действат спешно за спасяването на договорката, целяща ограничаването на ядрената програма на Иран, срещу което САЩ, Франция, Германия, Русия, Китай и Германия прекратиха икономическите санкции срещу Техеран.      Цанко Цолов", "date": "2019.07.07", "title": "BBC: Франция и Иран ще разгледат възможностите за преговори, целящи спасяване на ядреното споразумение"}
{"url": "http://www.focus-news.net/news/2019/07/07/2677792/ministar-ekaterina-zaharieva-gotse-delchev-tryabva-da-ni-obedinyava-sas-severna-makedoniya-a-ne-da-ni-razdelya.html", "text": "Гоце Делчев трябва да ни обединява със Северна Македония, а не да ни разделя. Това каза вицепремиерът и министър на външните работи Екатерина Захариева в предаването  „Тази неделя“  по  бВТ . „Гоце Делчев e общ. Имаме обща история. Точно това казва и договорът за приятелство, добросъседство и сътрудничество между двете държави. В този договор България иска да кажем истината“, отбеляза тя. „Гоце Делчев е българин, виден революционер, една от най-важните фигури и за тях, който се е борил за автономия на Македония и Одринска Тракия. Не виждам какво толкова се караме за него. Мисля, че тази личност трябва да ни обединява, а не да ни разделя“, уточни Захариева. „Изключително добри отношения имаме с премиера Заев и с външния министър Никола Димитров, но като че ли има още доста път да извървим за пълно доверие. Но знаците са много добри и началото не е лошо“, коментира тя.  \r\nВицепремиерът уточни, че България тази година за първи път ще бъде член на Берлинския процес. „Целта на тази инициатива, създадена 2014 г., е да се върне фокусът от страна на Европейския съюз към Балканите, да се работи за свързаност между хората - транспортна, енергийна, дигитална, да се работи за помирение, много важен елемент от Берлинския процес“, добави външният ни министър.", "date": "2019.07.07", "title": "Министър Екатерина Захариева: Гоце Делчев трябва да ни обединява със Северна Македония, а не да ни разделя"}
{"url": "http://www.focus-news.net/news/2019/07/07/2677809/razgrad-zhena-e-postradala-pri-katastrofa-na-patya-selo-veselets-grad-zavet-predizvikana-ot-piyan-shofyor-bez-knizhka.html", "text": "Жена е пострадала при катастрофа, предизвикана от пиян шофьор без книжка. Това съобщиха от  ОДМВР - Разград . Инцидентът е станал около 00.10 часа на 5 юли по пътя село Веселец – град Завет. Лек автомобил „Опел Астра“, управляван от 42-годишен мъж от село Кривица, навлиза в лентата за насрещно движение и се удря с лявата си част в идващия отсреща товарен автомобил „Опел Мовано“, шофиран от 38-годишен мъж от град Главиница. При катастрофата пострадала возещата се в товарния автомобил 35-годишна жена от Главиница. Тя е прегледана от екип на ФСМП - Кубрат и освободена за домашно лечение. При извършената проверка на двамата водачи за употреба на алкохол е установено, че неправоспособният мъж от Кривица шофира с 2.53 промила. Образувано е бързо производство. Водачът на „Астра“-та е задържан в РУ - Кубрат.", "date": "2019.07.07", "title": "Разград: Жена е пострадала при катастрофа на пътя село Веселец – град Завет, предизвикана от пиян шофьор без книжка"}
{"url": "http://www.focus-news.net/news/2019/07/07/2677801/the-hill-pet-vazhni-neshta-za-narushenieto-na-iranskoto-yadreno-sporazumenie-ot-strana-na-teheran.html", "text": "Иран е на път да наруши ядрената сделка от 2015 г. за втори път след като в продължение на седмици искаше намаляване на икономическите санкции, пише в коментар американският вестник  The Hill .  \r\nТехеран вече наруши една от ключовите договорки по сделката преди дни, складирайки по-голямо количество обогатен уран отколкото е договорено. А от неделя, Иран обяви, че ще обогатява уран до по-високи от стойностите, заложени в сключения договор – по-сериозно нарушение, което според някои експерти доближава страната до създаването на ядрено оръжие.  \r\nКакво е важно да се знае в тази ситуация, питат от редакцията на вестника и предлагат пет отговора:  \r\n1.\tКакви са действията на Иран към момента \r\nВ понеделник държавни медии обявиха, че Техеран е складирал по-голямо количество обогатен уран отколкото е договорено. Според сделката от 2015 г., Иран няма право на повече от 300 килограма обогатен уран, а в понеделник бе съобщено, че властите в близкоизточната държава вече са нарушили забраната, но това не бе неочаквано, пишат от редакцията.  \r\nСпоред експерти обаче, Иран няма да може да достигне до разработката на ядрено оръжие в близката една година. Но това бе първият път, в който споразумението бе нарушено, което прави възможността ескалацията рискован гамбит, смятат от изданието.  \r\n2.\tКакво смята Иран да прави след това \r\nКогато Техеран обяви, че ще наруши сделката, тамошните власти дадоха на останалите страни по сделката срок до 7 юли преди от близкоизточната държава да предприемат по-сериозни нарушения.  \r\n„На 7 юли, степента на обогатяване на уран вече няма да е 3,67%, като ние ще го увеличим до ниво, което смятаме за нужно и полезно“, заяви президентът Хасан Роухани, цитиран от агенция Tasnim. Според Техеран, страната се нуждае от обогатяване от пет процента за АЕЦ Бушер и 20% за местен изследователски център. Дори 20% е все още далеч от необходимото за ядреното оръжие обогатяване, но веднъж достигнали до това ниво, нужните за бомба 90% няма да са далече. Което от своя страна съкратява значително времето, в което Иран би могъл да се сдобие с опасното оръжие.  \r\n3.\tЕвропа е главната публика \r\nВъпреки тежките търкания между Техеран и Вашингтон, главната публика, наблюдаваща Иран в момента е именно Европа. След като САЩ се изтеглиха и наложиха нови санкции, близкоизточната държава изисква Европа да плати сметката за отдръпналите се капиталовложения. \r\nЕС се опитва да създаде механизъм, който да позволи на бизнеса да продължи търговията с Иран без санкциите на САЩ да бъдат бариера, като такъв бе създаден миналата седмица. Но според Иран това е недостатъчно, защото не изпълнява главното техеранско условие – разрешение за продажба на нефт в количествата отпреди американските санкции.  \r\nСлед като Иран обяви решението си за обогатяването, това предизвика ново безпокойство в Европа.  \r\n4.\tИран смята, че не нарушава сделката \r\nВъпреки че преминава лимитите, заложени в споразумението и заплашва да продължи да го прави, Иран смята, че това не е нарушаване на сделката, позовавайки се на член 36 от нея, според който една страна може да се оплаче ако друга не изпълнява поетите задължения. Според конкретния текст, ако след оплакване все още не е преодолян проблема, то това може да се счита като възможност за спиране на поетите ангажименти като цяло. \r\nИранският външен министър Мохамад Джавад Зариф обяви, че Иран е направил именно това. „Стига останалите страни да спазват договорките, ние ще спрем процеса“, каза техеранският първи дипломат в съобщение в социалните мрежи.  \r\n5.\tТръмп не смята да променя решението си \r\nАдминистрацията на американския президент Доналд Тръмп посочва иранските нарушения за да подсили своята теза, според която сделката не е била добре измислена. Според Вашингтон, Иран не би трябвало да може да изнудва международната общност по такъв начин. Държавният секретар Майк Помпео призова за „подновяване на дългогодишните забрани за обогатяване на уран“ срещу Иран, докато говорителят на Белия дом Стефани Гришам заяви, че дори и преди скорошните събития, Иран без съмнение е нарушавал поетите ангажименти. Самият президент Тръмп предупреди Техеран, че „вашите заплахи могат да се обърнат срещу вас“.    Цанко Цолов", "date": "2019.07.07", "title": "The Hill: Пет важни неща за нарушението на иранското ядрено споразумение от страна на Техеран"}
{"url": "http://www.focus-news.net/news/2019/07/07/2677813/the-guardian-britanskiyat-poslanik-v-sasht-nareche-donald-tramp-nesposoben-i-nekompeten.html", "text": "Британският посланик в САЩ Ким Дарох е определил американския президент Доналд Тръмп като „неспособен“ и „уникално некомпетентен“, това се казва в изтекъл документ, публикуван в няколко издания в неделя, пише  Guardian . \r\nСпоред разпространената неофициална информация, Дарох е заявил, че Тръмп вероятно ще „катастрофира и изгори“ и че „ще свърши позорно“. Според приписаните му от документа думи, посланикът смята, че американската администрация не може да стане „по-малко некадърна, по-малко непредвидлива, по-малко разделена на фракции, по-малко тромава и неспособна“. \r\nДарох е един от британските най-опитни дипломати, чиято служба във Вашингтон започна през 2016 г., преди Тръмп да спечели изборите. Изказванията датират, според вестника, от началото на 2017 г. \r\nОт външното министерство в Лондон заявиха, че „британското общество очаква нашите посланици да снабдяват министрите с честна и неприкрита информация относно политиката в съответните страни“. Говорителката на „Форин офис“ е уточнила, че възгледите на дипломатите \"не е задължително да бъдат споделяни от министрите или от правителството“, како говорителят на ведомството е подчертал, че Лондон плаща на своите дипломати „за да бъдат честни“.  \r\n„Нашият екип във Вашингтон има силни връзки с Белия дом и без съмнение те ще преживеят такова недопустимо поведение“, заяви още говорителката на външното министерство, цитирана от изданието.    Цанко Цолов", "date": "2019.07.07", "title": "The Guardian: Британският посланик в САЩ нарече Доналд Тръмп „неспособен“ и „некомпетен”"}
{"url": "http://www.focus-news.net/news/2019/07/07/2677811/georgi-terziyski-remontite-na-am-trakiya-zavarshiha-do-kraya-na-lyatoto-nyama-da-ima-drugi-za-da-ne-se-zatrudnyava-trafikat-v-otpuskarskiya-sezon.html", "text": "Тази седмица завършиха ремонтите на виадуктите по АМ „Тракия“ и до края на лятото няма да се предприемат ремонти по пътя до Бургас, за да не се затруднява трафикът в активния отпускарски сезон. Това каза председателят на Управителния съвет на Агенция „Пътна инфраструктура“ Георги Терзийски в предаването „Неделя 150“ по  БНР  във връзка с ремонтите през летния сезон. \r\n„Пътните ремонти по съоръжения на АМ „Хемус“ се извършват от няколко години. Считам, че организацията на движението през тази година е на добро ниво и образуването на задръствания за участъка в ремонт са сравнително по-редки в сравнение с минали години, независимо че отворените за ремонт обекти са много повече“, коментира Терзийски. \r\nТой отбеляза, че пролетта и лятото са времето за ремонти. Полагането на асфалтови настилки се извършва при сухо време и положителни температури, затова организираме така ремонтите, че да се извършват в подходящо време и да не затрудняват много трафика на гражданите, посочи още той.", "date": "2019.07.07", "title": "Георги Терзийски: Ремонтите на АМ „Тракия“ завършиха, до края на лятото няма да има други, за да не се затруднява трафикът в отпускарския сезон"}
{"url": "http://www.focus-news.net/news/2019/07/07/2677810/pleven-v-dramatichno-kuklen-teatar-ivan-radoev-shte-bade-predstavena-postanovkata-avenyu-kyu.html", "text": "В Драматично-куклен театър „Иван Радоев” ще бъде представена постановката „Авеню Кю”. Тя е подходяща за деца над 16 г. Това каза за  Радио „Фокус“  режисьорът на спектакъла Петър Кауков. Постановката ще се играе от 19.30 часа в салона на Драматично-куклен театър „Иван Радоев” в рамките на второто издание на фестивала за куклено изкуство „Шарено петле”. „Това е изключително забавен мюзикъл за възрастни, който представя всички чувствителни теми на нашето време. Всичко е подложено на добронамерена шега, която ни води към признаване и преодоляване на предразсъдъците и осъзнаване на различията”, каза Петър Кауков. „Постановката е весела притча за съзряването и остра сатира към проблемите на младите, как вече те като възрастни трябва да поемат лична отговорност за живота си. Сблъсъкът с действителността на група неудачници, възпитани в ценностната система на американската демокрация е актуален и у нас. Тук зрителите ще могат да се порадват на извънредно смешна интерпретация на „тежките” проблеми в живота”, каза още Петър Кауков. Той добави, че постановката е отличена с награда „Икар” през 2018 г. в категория „постижение в кукленото изкуство”.  \r\nВиолета КРЪСТЕВА", "date": "2019.07.07", "title": "Плевен: В Драматично-куклен театър „Иван Радоев” ще бъде представена постановката „Авеню Кю”"}
{"url": "http://www.focus-news.net/news/2019/07/07/2677815/razgrad-trima-mazhe-sa-zadarzhani-za-pritezhanie-na-narkotitsi-pri-politseyska-operatsiya-v-oblastta.html", "text": "Трима мъже са задържани за притежание на наркотици при полицейска операция в областта. Това съобщиха от  ОДМВР - Разград . Около 15.00 часа на 6 юли в землището на село Пороище е спрян лек автомобил БМВ с варненска регистрация, управляван от 40-годишен мъж от град Лозница. В хода на проверката е установено, че 41-годишният пътник в автомобила от град Разград държи 60 грама суха растителна маса, която при тестване реагира на метаамфетамин. При последвалите процесуално-следствени действия е извършено претърсване на адрес в ж.к. „Орел“, където са намерени още 5.5 грама растителна маса, реагираща на метаамфетамин и 6.2 грама канабис. При претърсване на друг адрес в град Разград, обитаван от 31-годишен мъж, са открити 30.70 грама от т.нар. „чай“ и 0.12 грама амфетамин. Намерени и иззети са газов пистолет, три броя електронни везни и сумата от 8 250 лв. Тримата мъже са задържани в РУ - Разград. По случая се води разследване.", "date": "2019.07.07", "title": "Разград: Трима мъже са задържани за притежание на наркотици при полицейска операция в областта"}
{"url": "http://www.focus-news.net/news/2019/07/07/2677816/gd-granichna-politsiya-intenziven-e-trafikat-granitsite-s-turtsiya-sarbiya-i-rumaniya.html", "text": "Интензивен е трафикът границите с Турция, Сърбия и Румъния. Това съобщиха от  ГД „Гранична полиция“ . Информацията за трафика на граничните пунктове е към 12.00 часа. На българо-сръбската граница на  ГКПП „Калотина“ трафикът е интензивен на вход за леки автомобили. На българо-турската граница на ГКПП „Капитан Андреево“ трафикът е интензивен на изход за леки автомобили. На българо-румънската граница трафикът е интензивен на ГКПП „Дунав Мост 2“ на изход за товарни автомобили, а на ГКПП „Дуранкулак“ и ГКПП „Кардам“ трафикът е интензивен на вход за леки автомобили. На границите с Гърция и Северна Македония трафикът е нормален на всички гранични контролно-пропускателни пунктове.", "date": "2019.07.07", "title": "ГД „Гранична полиция“: Интензивен е трафикът границите с Турция, Сърбия и Румъния"}
{"url": "http://www.focus-news.net/news/2019/07/07/2677817/zam-ministar-lozana-vasileva-biologichnoto-zemedelie-podpomaga-opazvaneto-na-okolnata-sreda-sazdavaneto-na-zaetost-i-ustoychivost-v-selskite-rayoni.html", "text": "Биологичното земеделие подпомага опазването на околната среда, хуманното отношение към животните, създаване на заетост и устойчивост в селските райони. Това каза пред журналисти зам.-министърът на земеделието, храните и горите Лозана Василева по време на откриването на биопазар в града, предаде репортер на  Радио „Фокус“ – Бургас . Василева посочи, че днешното събитие е част от проект, организиран от Министерството на земеделието, храните и горите, и е финансирано по Оперативна програма „Развитие на селските райони“. „Целта ни е да популяризираме биологичното земеделие и ползите от него не само за здравето. Целта ни е и тази информация да достигне до повече хора, както и гражданите и гостите на Бургас да имат възможността да опитат българските биологични продукти. Бележим добро развитие на сектора у нас. Вече имахме реализирани няколко такива пазара за биохрани – в София, Хасково, Русе, Варна и Стара Загора“, отбеляза зам.-министър Василева.  \r\nТя добави, че България е страната с най-голям брой биологични пчелари в Европа, както и тази с най-голям брой производители на биологични етерични масла – розово и лавандулово. „Имаме голям потенциал за развитие на биологичното развитие у нас. Има сертифициращи организации, които контролират дейността на т.нар. биологичните оператори – земеделски стопани, избрали да се занимават с биологично земеделие. Освен това, Министерството на земеделието, храните и горите осъществява надзорен контрол над тези сертифициращи компании, за да гарантираме, че биологичните продукти са преминали през периода на преход и могат да бъдат серифицирани като такива“, каза още зам.-министър Василева. По думите ѝ на днешния биопазар в Бургас присъстват около 20 производители от цялата страна. \r\nМария ПОПЧЕВА", "date": "2019.07.07", "title": "Зам.-министър Лозана Василева: Биологичното земеделие подпомага опазването на околната среда, създаването на заетост и устойчивост в селските райони"}
{"url": "http://www.focus-news.net/news/2019/07/07/2677797/ministar-ekaterina-zaharieva-nikoya-darzhava-ne-mozhe-da-kazhe-na-druga-kolko-da-bade-finansiraneto-na-partiite-.html", "text": "Никоя държава не може да каже на друга колко да бъде финансирането на партиите ѝ. Това каза вицепремиерът и министър на външните работи Екатерина Захариева в предаването  „Тази неделя“  по  бВТ  във връзка с това, че БСП сигнализира европейските институции за намаляването на размера на партийната субсидия.  \r\nПопитана дали се притеснява от това, че БСП е изпратила сигнал в Европа, тя каза: „Не, разбира се. Понякога ставаме смешни. Все си мислим, че някой отвън трябва да ни оправи, а ние не можем“. „Нали не си представяте, че някоя държава може да каже на друга колко да е финансирането на партиите? В Германия е 80 цента, ние не можем да им кажем вдигнете си я.  \r\n„Аз не си спомням БСП да се е регистрирала, когато имаше референдум. Един референдум, независимо от кого е иницииран, ти можеш да се регистрираш в подкрепа с „да“ или „не“, коментира още вицепремиерът.   \r\n„Аз нямам спомен БСП да се е регистрирал с „не“, не е добре да има 1 лев субсидия. Мълчаха тогава. Най-важното за финансирането на политическите партии е да е прозрачно и ясно, тъй като са отворени възможностите за финансиране от бизнеса, а не с няколко социално слаби хора, за да се заобиколи законът“, посочи тя.", "date": "2019.07.07", "title": "Министър Екатерина Захариева: Никоя държава не може да каже на друга колко да бъде финансирането на партиите ѝ"}
{"url": "http://www.focus-news.net/news/2019/07/07/2677818/knyaz-nikita-dmitrievich-lobanov-rostovski-napravi-darenie-na-svetiya-sinod.html", "text": "Княз Никита Дмитриевич Лобанов-Ростовски направи дарение на Светия синод – картина, изобразяваща българската делегация, начело с митрополит Климент, на посещение при министъра на външните работи на Руската империя Алексей Лобанов-Ростовски, предаде репортер на  Агенция „Фокус“ . „Картината е посветена на 140 години от установяване на дипломатическите отношения между България и Русия. Отношенията между Русия и България не са били много спокойни за тези 140 години и 4 пъти отношенията са били прекъснати по разни причини. Тази картина ни показва българска делегация, която отива в Санкт Петербург да моли Русия да възстанови дипломатическите взаимоотношения и тя е приета от министъра на външните работи на Русия - една от трите и най-голямата империя на своето време. България тогава беше даже не значима точка на картата на Европа. Независимо от това министърът на Руската империя има огромно уважение към митрополит Климент заради неговите високи духовни и интелектуални качества, освен това е бил в затвора заради проруската си ориентация. Много бих се радвал, ако тази картина напомня за уважението, което министърът на Руската империя е имал към българския духовник“, каза княз Никита Дмитриевич Лобанов-Ростовски.  \r\nОт страна на Светия синод картината бе приета от Мелнишкия епископ Герасим, който благодари за дарението. „Ще помним онези времена, когато политиците са имали голямо уважение към духовниците. Искрено се надяваме тези времена да се върнат и в най-новата ни история. Когато обществото по-често се вслушва в гласа на църквата, резултатите според нас са добри и по- устойчиви. Времето бързо се променя, а църквата пази в устоите си непреходни и вечни истини. Затова много често нашите братя по вяра от Русия се чувстват много добре на наша земя, защото наистина вярата ни обединява и църковнославянският език, на който служим се е запазил през годините”, заяви той.  \r\nНа събитието присъства и лидерът на АБВ Румен Петков. „Тази картина е може би най-ярката илюстрация от онова време на славянството, на православието на мотивите за най-честата в историята на света война, защото корените на войната са в народното настроение в Русия, което е породено именно от общото ни православие, от славянския дух. Почитта, която министърът на външните работи на Руската империя, показва към българския духовник е еманация на това усещане за общност и вяра”, каза Петков. „Благодаря на княза за волята му да дарява на българските институции. Той е най-големият дарител на Природонаучния музей и затова беше отличен от ръководството на БАН. Той е човек, който не спира да търси и да предоставя на България исторически факти и емблеми от целия период на следосвобожденското ни развитие. Установяването на дипломпатическите ни отношения и динамиката след това е един същностен момент. Не трябва да забравяме Илинденско-Преображенското въстание и отношението на тогавашна Европа към България. Единствените посланически мисии, които много ясно са заели позиции за българския характер на въстанието и за преследванията на българските граждани там са били именно руските диполоматически мисии в Солун и в Белград. Тези исторически факти са ни нужни за бъдещето. Св. Синод запазва този дух на българщината, независимо от трудностите, пред които вярата и църквата ни са били изправени в различни периоди от времето”, заяви лидерът на АБВ. \r\nНадежда ИВАНОВА", "date": "2019.07.07", "title": "Княз Никита Дмитриевич Лобанов-Ростовски направи дарение на Светия синод"}
{"url": "http://www.focus-news.net/news/2019/07/07/2677808/georgi-terziyski-api-ikonomicheski-izgodno-za-darzhavata-e-predostavyaneto-na-bordovite-ustroystva-za-tir-ovete-i-izchislyavaneto-na-taksite-da-bade-delegirano-na-dostavchitsi-na-uslugi.html", "text": "Икономически изгодно за държавата е предоставянето на бордовите устройства за ТИР-овете и изчисляването на таксите да бъде делегирано на европейски и национални доставчици на услуги. Това каза председателят на Управителния съвет на Агенция „Пътна инфраструктура“ Георги Терзийски в предаването „Неделя 150“ по  БНР  във връзка с това, че АПИ вече няма да се занимава с предоставянето на бордовите устройства за ТИР-овете и изчисляването на таксите, които те ще плащат за пътища, и изпълнението на тази услуга ще се прехвърли на частни фирми.  \r\n„АПИ нищо не преотстъпва, а се търси най-доброто и конкурентно обслужване на клиентите, както е навсякъде в Европа. Конкуренцията не по отношение на таксите, тъй като те се определят от държавата. Конкуренцията е по отношение на обслужване на клиентите“, заяви Терзийски.  \r\n„В чисто търговските отношения е възможно националните доставчици на услуги да предоставят бордовите устройства безплатно, докато агенцията това не може да го предостави. От друга страна ако Агенцията продава бордови устройства, това е все едно НАП да продава касови апарати и след това да контролира приходите“, коментира той. \r\nПо думите му появилата се информация, че Агенцията отстъпва 2% допълнително на евентуалните национални доставчици е грешно интерпретирана, защото с промените в закона държавата няма да има никакъв допълнителен разход, а това ще бъдат чисто търговски отношения между доставчиците на декларирани данни и националните доставчици на услуги -и държавата не губи от това.  \r\nТерзийски посочи също, че множеството превозвачи вече са се снабдили с бордови устройства от европейски доставчици. По думите му ако държавата в лицето на АПИ се натовари с ангажимент да влезе в конкуренция с европейски доставчици, има голяма вероятност не само да не спечели нищо, но и да загуби.", "date": "2019.07.07", "title": "Георги Терзийски, АПИ: Икономически изгодно за държавата е предоставянето на бордовите устройства за ТИР-овете и изчисляването на таксите да бъде делегирано на доставчици на услуги"}
{"url": "http://www.focus-news.net/news/2019/07/07/2677821/ivan-ivanov-turisticheska-kamara-burgas-prez-mesets-yuni-oblastta-e-bila-posetena-ot-317-598-chuzhdestranni-turisti.html", "text": "През месец юни област Бургас е била посетена от 317 598 чуждестранни туристи. Това съобщи за  Радио „Фокус“ – Бургас  Иван Иванов от Туристическата камара в Бургас. По думите му спрямо месец юни 2018 г. има спад от 12%. „Ръст бележат пазари като Чехия, Естония, Ирландия, Англия и Белгия. Тревожно е обаче положението с много други държави. Италия бележи спад от спад 89%, Франция – 79%, Германия – 33.5%, Швеция – 37%, Литва – 75 %, Латвия 22%, Люксембург – 52%, Финландия – 20%, Унгария – 14%, Словакия – 16%, Русия – 18%, Норвегия – 34%, Австрия – 29% и Дания – 4.44%“, отбеляза Иванов. Той добави, че пазарите на Нидерландия, Израел и Украйна запазват нивата си спрямо 2018 година. „Има пазари, които изчезват от нашата ранглиста – Египет, Кувейт, Узбекистан, Казахстан, Иран, а нов туристически пазар няма“, каза още Иванов. Според него причините за спада са няколко. „Първата е, че липсват нискотарифните авиокомпании. Втората – не се подготвихме за жестоката конкуренция, която проведоха Република Турция, Гърция, Египет и Мароко. Третата причина се крие в липсата на адекватност между цена и услуга. Четвъртата е липсата на квалифициран персонал – без езикова и професионална квалификация“, посочи Иванов. Той каза още, че други причини за спада на посещения от страна на чуждестранните туристи са фалиралите германски авиокомпании, липсата на специалисти, които да анализират състоянието на пазарите, както и липсата на държавна политика в отрасъла. „Още през първото тримесечие на 2019 г. всички знаехме за очертаващите се спадове на големите пазари като Германия, Руската федерация, Полша, скандинавските и прибалтийските страни. Нищо не направи държавата с визите за руските граждани“, каза още Иванов. \r\nМария ПОПЧЕВА", "date": "2019.07.07", "title": "Иван Иванов, Туристическа камара – Бургас: През месец юни областта е била посетена от 317 598 чуждестранни туристи"}
{"url": "http://www.focus-news.net/news/2019/07/07/2677820/zhosef-dol-enp-boyko-borisov-e-istinski-lider-s-pozitsii.html", "text": "Бойко Борисов е истински лидер с позиции. Това каза председателят на ЕНП Жосеф Дол във видеообръщение преди началото на Националното събрание на ГЕРБ, предаде репортер на  Агенция „Фокус“ . Жосеф Дол поздрави партията по случай спечелените европейски избори. Според него лидерът на ГЕРБ и министър-председател Бойко Борисов е истински лидер с позиции.  \r\nПо думите му комисар Мария Габриел работи по важни за европейските граждани теми. „Всички заедно сте великолепен екип, пожелавам ви ползотворно Национално събрание и успех на местните избори“¸ допълни Дол.  \r\nДаяна ДЮЛГЕРОВА", "date": "2019.07.07", "title": "Жосеф Дол, ЕНП: Бойко Борисов е истински лидер с позиции"}
{"url": "http://www.focus-news.net/news/2019/07/07/2677814/ivo-hristov-bsppes-vazhno-e-ep-da-sahrani-sotsialnata-darzhava.html", "text": "Това, на което станахме свидетели в ЕС, е сделка между Франция и Германия. Дали тя ще бъде утвърдена в Страсбург след два седмици е под въпрос. Но в групата на ПЕС дори се чуха гласове тази сделка да бъде отхвърлена. Това каза евродепутатът от БСП/ПЕС Иво Христов пред БНР, съобщиха от пресцентъра на  БСП . Той коментира, че  кандидатурата на Урсула фон дер Лайен е неубедителна не само за левите, но и в средите на ЕНП. По думите му тя не е политик с ярко европейско минало, а по-скоро с неубедително минало в Германската политика. Христов добави че фактът, че се говори за сделка е проблем, защото хората в Европа очакват решение на проблемите си, а са свидетели на това как се делят постове. Иво Христов коментира още, че Европейският съвет, който обединява държавните лидери на страните членки на ЕС, често взема основните решения, както в случая с разпределението на постовете. „Този орган каза на Европарламента, че е излишен, спусна една договорена сделка за утвърждаване и погази принципа на водещите кандидати. Получава се дори така, че понякога не Съвета, а Френско-Германският тандем диктува политиката на ЕС\", каза още евродепутатът. Според него е необходима реформа на европейските институции и основна крачка е сдобиването на ЕП с право на законодателна инициатива. „Не вярвам, обаче, че ще успеем да прокараме такава мащабна реформа. Важно е този ЕП да съхрани социалната държава в Европа и да изгради Европейския социален стълб\", заяви Иво Христов. \r\nИво Христов коментира още, че България е могла да се възползва от възможността да предложи свой кандидат за някой от високите постове в ЕС, защото традицията изисква да има източноевропеец на един от тях. „Не го направихме, тъй като не ми е известно, премиерът Борисов да е имал убедителен кандидат. Българските имена, които се спрягаха, се завъртяха по силата на различни наднационални лобита\", обясни той. \r\nВ коментар за намалената партийна субсидия на 1 лев на глас и последвалото писмо от БСП до европейски посланици и институции, Иво Христов заяви, че този въпрос ще бъде поставен и пред групата на социалистите и демократите в ЕП. „Този ход хвърля партиите в ръцете на бизнеса, а кой бизнес би финансирал социални идеи, които биха го обременили с плащания към работниците си\", попита евродепутатът. Според Христов изборният процес в България е бутафорен, бизнесът е напълно зависим от държавата и има почти пълен контрол над медиите.", "date": "2019.07.07", "title": "Иво Христов, БСП/ПЕС: Важно е ЕП да съхрани социалната държава"}
{"url": "http://www.focus-news.net/news/2019/07/07/2677804/mitsotakis-dnes-gartsite-vzemat-sadbata-si-v-svoi-ratse.html", "text": "Лидерът на гръцката опозиционна партия „Нова демокрация“ Кириакос Мицотакис упражни правото си на глас по време на предварителните общи избори в неделя, като малко след това заяви, че това е денят, в който „гърците вземат съдбата си в свои ръце“, съобщава информационната агенция  ANA-MPA .  \r\n“Изборите са истински празник за страната“, смята Мицотакис, който изрази увереността си ,че бъдещето ще е по-светло за Гърция от утре“. „Стоя зад и защитавам избора на хората“, категоричен е гръцкият политик.      Цанко Цолов", "date": "2019.07.07", "title": "Мицотакис: Днес гърците вземат съдбата си в свои ръце"}
{"url": "http://www.focus-news.net/news/2019/07/07/2677826/kyustendil-teatralna-trupa-shte-predstavi-grada-na-mezhdunarodniya-festival-v-albena.html", "text": "Театрална трупа ще представи Кюстендил на Международния фестивал в Албена. Това съобщиха за  Радио „Фокус” – Кюстендил  от Арт студио „Трупата”. Фестивалът „Приятели на България” ще се състои от 8 до 10 юли в курорта Албена. Младите театрали ще участват за втори път на този фестивал. Миналата година трупата съвместно със Сдружение „Дебют” и театрална формация „Ди Актърс” са спечелили „Гран при” от Международния театрален фестивал. В трупата членуват 29 души – ученици и студенти. Младите хора са изнесли до момента множество представления, играни благотворително за нуждаещи се от спешено медицинско лечение граждани от Кюстендил. Последното представление е било в края на месец май 2019 година. В подкрепа на Теодор Велинов са събрани 1075 лева. \r\nВенцеслав ИЛЧЕВ", "date": "2019.07.07", "title": "Кюстендил: Театрална трупа ще представи града на Международния фестивал в Албена"}
{"url": "http://www.focus-news.net/news/2019/07/07/2677823/sport-grigor-dimitrov-shte-igrae-kvalifikatsii-na-mastars-1000-turnirite.html", "text": "Пропадането на Григор Димитров от началото на 2019 година продължава и той вече е на прага да изпадне от „Топ 50“ на световния тенис. При положение, че сривът му продължи, съвсем скоро ще се наложи той да играе квалификации, за да попадне сред участниците в турнирите от сериите „Мастърс 1000“. Това може да се случи още на следващия такъв турнир - в началото на август в Канада. Тази година надпреварата ще се проведе в Монреал и ще участват 56 тенисисти.", "date": "2019.07.07", "title": "Спорт: Григор Димитров ще играе квалификации на Мастърс 1000 турнирите"}
{"url": "http://www.focus-news.net/news/2019/07/07/2677812/ministar-ekaterina-zaharieva-izkazvaneto-na-ivitsa-dachich-e-emotsionalno-i-nepremereno.html", "text": "Изказването на Ивица Дачич е емоционално и непремерено. Това каза министърът на външните работи и вицепремиер Екатерина Захариева пред журналисти преди началото на Националното събрание на ГЕРБ във връзка с дипломатическото напрежение между България и Сърбия, предаде репортер на  Агенция „Фокус“ . \r\nПопитана какво смята за изказването на външния министър на Сърбия Ивица Дачич по отношение на думи на премиера Бойко Борисов, тя каза: „Емоционално и непремерено изказване. Мисля, че трябва да се гледа предварително точно какво е казал българският премиер преди да се действа емоционално. По мое мнение Балканите имат доста излишно емоционална политика. Не бива така да се говори за съседна, приятелска държава, още повече когато изказването на българския премиер е било и политически и юридически коректно“.  \r\nУтре на сръбския посланик ще бъде повторена тази позиция, че повече търпение и по-малко емоции трябва да има. „Ще го посъветваме да се запознае точно с думите на българския премиер“, посочи Захариева. Според нея това изказване няма да влоши отношенията между двете държави. По думите ѝ няма да бъде лошо сръбският външен министър да се извини за изказването си.  \r\nДаяна ДЮЛГЕРОВА", "date": "2019.07.07", "title": "Министър Екатерина Захариева: Изказването на Ивица Дачич е емоционално и непремерено"}
{"url": "http://www.focus-news.net/news/2019/07/07/2677819/protothema-mitsotakis-uprazhni-pravoto-si-na-glas-privetstvaha-go-sas-skandirane-pusnete-premiera.html", "text": "Председателят на партията „Нова демокрация“ Кириакос Мицотакис бе посрещнат със скандирания „пуснете премиера да мине“ малко преди  да пусне бюлетината със своя вот по време на предсрочните избори в Гърция, това съобщава гръцкото издание  Protothema  в своята електронна редакция.  \r\nДокато отиваше към входа на секцията, група крайнолеви, представители на антикапиталистическата групировка „Антарся“ издигнаха антисистемен лозунг, но Мицотакис го игнорира. По-късно, след като бе упражнил правото си на глас, лидерът на дясната формация, която според екзитполовете ще спечели пълно мнозинство в парламента, разговаря за кратко със своите привърженици пред секцията.    Цанко Цолов", "date": "2019.07.07", "title": "Protothema: Мицотакис упражни правото си на глас, приветстваха го със скандиране „пуснете премиера“"}
{"url": "http://www.focus-news.net/news/2019/07/07/2677828/dobrich-tyulenovo-art-fest-shte-se-provede-ot-18-do-21-yuli.html", "text": "Тюленово арт-фест тази година ще се проведе от 18 до 21 юли, предаде кореспондент на  Радио „Фокус” – Варна . Богата програма очаква гостите на шабленското село Тюленово. Откриването е на 18 юли от 20.00 часа с участието на местни творци и състави. Малко по-късно публиката ще се срещна с музиката на Биляна, а от 21.30 часа е авторският рецитал „Изпята поезия“ на Татяна Йотова. През всичките дни от 16.00 до 21.00 часа ще бъде организиран творчески базар с участието на автори на приложни изкуства. През всичките дни ще има и книжарница пред открито море с книги от български автори. Отново през всичките дни на феста от 17.00 до 21.00 часа ще се състои откриване на свободна изложба „Художниците в Тюленово“. Програмата на 19 юли включва концерт на Красимир Първанов с начален час 19.30, танцово представление с огън „Bright eye” от 21.00 часа и от 21.30 концерт народни песни „Борислав Хаджиев и приятели“. В този ден по-рано, в 12.30 часа, е литературната среща с Валентин Тузсузов-Атин в читалището на морското село. От 16.00 до 19.00 часа на 19 юли ще има Творческа работилничка за деца ЛаЛу&ГЕР. Oт 13.30 е „Часът на Тюленово“ - истории от селото, представени в читалището. От 18.30 до 19.30 часа ще бъде организирана хоротека „Да тропнем ний хорце“ - народни песни и танци. На 20 юли в 19.00 часа публиката ще се срещне с поезията на Камелия Кондова. От 20.30 часа е концертът спектакъл Моро представя „Коренуване“. От 21.30 концерт ще изнесе Групата на Таралежков. По-рано през деня в 12.30 часа в читалището ще бъде организирана среща с писателя Николай Фенерски. От 16.00 до 19.00 часа ще продължи творческата работилничка за деца ЛаЛу&ГЕР. В 17.30 часа е организирана вечер на занаятите с участието на представители от арт-базара, в 18.00 часа на фокус ще бъде рибената чорба с Невена Георгиева. Приготвянето ще бъде на открито с гости на фестивала. На 21 юли и в неделя в 20.00 часа е вечер на последните МУХИкани - концерт в палатковия лагер. По-рано през деня в 11.00 часа ще се проведат водолазни курсове за начинаещи с морски клуб „Приятели на морето“. \r\nЖулиета НИКОЛОВА", "date": "2019.07.07", "title": "Добрич: Тюленово арт-фест ще се проведе от 18 до 21 юли"}
{"url": "http://www.focus-news.net/news/2019/07/07/2677830/desislav-chukolov-pp-ataka-podgotvyame-zakon-za-abortite.html", "text": "„Атака” подготвя Закон за правото на живот на заченатите. Това стана ясно от думите на зам.-председателя на партията Десислав Чуколов в предаването „Денят започва с Георги Любенов” по БНТ, съобщиха от пресцентъра на  ПП „Атака” . Чуколов подчерта, че въпросът с абортите е много важен и трябва да бъде урегулиран. Обясни, че не се предвижда тотална забрана. „Не става въпрос за аборт при бременност, която застрашава живота и здравето на майката или плода или е следствие на изнасилване, кръвосмешения и др.”, каза още Чуколов. Той обяви стряскащата статистика, че на година у нас се правят над 25 000 аборта, което, за съжаление, е много повече от другите европейски държави. Чуколов каза, че основно младите българки правят аборти, не и циганският етнос, и обясни, че „Атака” повдига тази дискусия за абортите, защото е много важна. \r\nПо темата за субсидиите Чуколов припомни, че „Атака” гласува категорично за намаляване на парите за партиите, защото така са пожелали 2,5 милиона българи. Народният представител каза, че още през 2012-13 г. партията на Сидеров е предлагала партийната субсидия да стане 0 лева с определени условия за медийно отразяване. \r\n„Трябва да се забрани спонсорирането от чужбина. Категорично и ясно. Това е директна намеса в българския политически живот. Ние искаме да се забрани това финансиране от чужбина, защото не може чужда организация - неправителствена, камо ли правителствена, да определя какво става в България”, допълни той.", "date": "2019.07.07", "title": "Десислав Чуколов, ПП „Атака”: Подготвяме Закон за абортите"}
{"url": "http://www.focus-news.net/news/2019/07/07/2677825/natsionalnoto-sabranie-na-gerb-osvobodi-rumyana-bachvarova-kato-chlen-na-izpalnitelnata-komisiya-na-partiyata.html", "text": "Националното събрание на ГЕРБ освободи Румяна Бъчварова като член на Изпълнителната комисия на партията, предаде репортер на  Агенция „Фокус“ . За предложението гласуваха 1603, без против и въздържали се. Нейното освобождаване дойде след като бе назначена за посланик на България в Израел. Тя замени досегашния ни посланик в Тел Авив Димитър Михайлов.  \r\nРумяна Бъчварова беше и началник на политическия кабинет на министър-председателя Бойко Борисов. Нейното място зае Деница Желева, която беше съветник на премиера по вътрешнополитически въпроси.  \r\nДаяна ДЮЛГЕРОВА", "date": "2019.07.07", "title": "Националното събрание на ГЕРБ освободи Румяна Бъчварова като член на Изпълнителната комисия на партията"}
{"url": "http://www.focus-news.net/news/2019/07/07/2677831/vmro-dpmne-zaev-se-hvali-samo-s-nashi-proekti.html", "text": "Опозицонната партия в югозападната ни съседка ВМРО-ДПМНЕ заяви, че премиерът Зоран Заев се хвали само с проекти, които са били започнати тях, съобщава македонският телевизионен канал  ”24 вести“ .  \r\n„Заев, откакто стана премиер се хвали само проекти на ВМРО-ДПМНЕ“, заявиха от опозицията. Според тях, „капиталовложенията са на най-ниско ниво в историята на страната“, а „неспособността на Заев да управлява започнатите от ВМРО-ДПМНЕ проекти го карат да се хвали само с такива, които ние сме завършили“, подчертават от формацията в разпространено до медиите съобщение.  \r\nСпоред изразената позиция, предишното правителство е построило 600 километра пътища и 550 километра магистрали. „Пътят Демир Капия – Смоквица бе построен от нас, а неговото пускане в употреба бе отлагано цели 10 месеца заради некомпетентността на СДСМ“, категорични са от ВМРО-ДПМНЕ.    Цанко Цолов", "date": "2019.07.07", "title": "ВМРО-ДПМНЕ: Заев се хвали само с наши проекти"}
{"url": "http://www.focus-news.net/news/2019/07/07/2677833/blagoevgrad-1-633-litsa-i-semeystva-sa-podpomognati-s-mesechna-sotsialna-pomosht-v-oblastta-prez-mesets-may.html", "text": "1 633 лица и семейства са подпомогнати с месечна социална помощ в областта по Закона за социално подпомагане и Правилника за неговото прилагане през месец май. Това каза пред  Радио „Фокус“ - Пирин  Станка Михова, експерт в Регионална дирекция „Социално подпомагане“ - Благоевград. По думите ѝ общият размер на финансовата помощ е 144 196 лв. Тя посочи, че съгласно промените в Правилника за прилагане на Закона за социално подпомагане, месечните помощи се отпускат по настоящ адрес. „За отпускането на помощта общинските администрации по места организират полагането на обществено полезен труд, не по-малко от 14 дни месечно. През месец май обществено полезен труд е положен от 1 343 лица. Не са насочени да отработват майки, отглеждащи деца до 3-годишна възраст, самотни родители, лица в надтрудоспособна възраст, бременни след третия месец на бременността и лица с представени протоколи от лекарска констативна комисия. Еднократни помощи по реда на чл. 16 от Правилника за прилагане на Закона за социалното подпомагане, във връзка с възникнал инцидент са отпуснати на 73 лица, в общ размер на 22 175 лв.“, отбеляза експертът.  \r\nСтанка Михова допълни, че семействата със средномесечен доход на член от семейството до 450 лв. получават месечни помощи за отглеждане на дете в пълен размер, а за семействата с доход между 400 и 500 лв., размерът на помощта е 80% от пълния й размер. Размерът на помощите е съответно: за 1 дете – 40 лв., за 2 деца – 90 лв., за 3 деца – 135 лв., за 4 деца – 145 лв., като за всяко следващо дете помощта расте с 20 лв. \r\nНатали СТЕФАНОВА", "date": "2019.07.07", "title": "Благоевград: 1 633 лица и семейства са подпомогнати с месечна социална помощ в областта през месец май"}
{"url": "http://www.focus-news.net/news/2019/07/07/2677827/boyko-borisov-gerb-predlagam-tsveta-karayancheva-i-todor-todorov-za-chlenove-na-izpalnitelnata-komisiya-na-partiyata.html", "text": "Събрахме се с Изпълнителната комисия, предлагам Цвета Караянчева за член на Изпълнителната комисия и Теодор Тодоров. Това каза лидерът на ГЕРБ и министър-председател Бойко Борисов по време на Национално събрание на партията, предаде репортер на  Агенция „Фокус“ . Двамата трябва да заемат местата на Цветан Цветанов и Румяна Бъчварова. \r\nДаяна ДЮЛГЕРОВА", "date": "2019.07.07", "title": "Бойко Борисов, ГЕРБ: Предлагам Цвета Караянчева и Тодор Тодоров за членове на Изпълнителната комисия на партията"}
{"url": "http://www.focus-news.net/news/2019/07/07/2677834/knyaz-nikita-dmitrievich-lobanov-rostovski-beshe-nagraden-s-pocheten-znak-po-povod-140-godini-ot-ustanovyavaneto-na-diplomaticheski-otnosheniya-mezhdu-balgariya-i-rusiya.html", "text": "Княз Никита Дмитриевич Лобанов-Ростовски беше награден с почетен знак по повод 140 години от установяването на дипломатически отношения между България и Русия, предаде репортер на  Агенция „Фокус“ . \r\n„Неговата родина е България, но неговото отечество си остава Русия\", каза лидерът на ПП АБВ Румен Петков по време на връчването на почетния знак. „Князът е свързан родово с битката за Освобождение на България от турско робство. Направихме си труда да съберем всички посланици на Русия в България от Освобождението досега\", каза Петков. Лидерът на АБВ добави, че двете знамена на почетния знак са символ за обич между двата народа.  \r\n„Днешният ден е символ на 140-годишни взаимоотношения\", каза княз Никита Дмитриевич Лобанов-Ростовски. Говорейки за миналото на България и Русия княз Ростовски посочи, че в ученическите си години в училище са пеели първото изречение на Санстефанския мирен договор. „Съвременните отношения между България и Русия съвършено не отразяват реалността. Пресата в България отразява вражеско отношение към Русия. Трагедията за мен е, че няма адекватна подкрепа от Русия към българските медии\", заяви княз Никита Ростовски. Той призова за противодействие към лъжите за историята на България.", "date": "2019.07.07", "title": "Княз Никита Дмитриевич Лобанов-Ростовски беше награден с почетен знак по повод 140 години от установяването на дипломатически отношения между България и Русия"}
{"url": "http://www.focus-news.net/news/2019/07/07/2677829/natsionalnoto-sabranie-na-pp-gerb-izbra-tsveta-karayancheva-i-todor-todorov-za-chlenove-na-izpalnitelnata-komisiya-na-myastoto-na-tsvetan-tsvetanov-i-rumyana-bachvarova.html", "text": "Националното събрание на ГЕРБ избра Цвета Караянчева и Тодор Тодоров за членове на Изпълнителната комисия, предаде репортер на  Агенция „Фокус“ . „За“ гласуваха 1602, 0 против и 1 въздържал се. Техните кандидатури бяха предложени от лидера на партията Бойко Борисов. Караянчева и Тодоров заемат местата на Цветан Цветанов и Румяна Бъчварова, които бяха освободени от състав на Изпълнителната комисия на партията. Цветан Цветанов беше освободен от ръководните постове в партията, заради това, че името му беше замесено в скандала „Апартаментгейт“. Освобождаването на Румяна Бъчварова дойде, след като бе назначена за посланик на България в Израел. \r\nСлед приетите промени членове на Изпълнителната комисия на ПП ГЕРБ са: Бойко Борисов (председател), Йорданка Фандъкова (заместник-председател), Димитър Николов (заместник-председател), Даниела Дариткова, Томислав Дончев, Живко Тодоров, Пламен Нунев, Красимир Велчев, Менда Стоянова, Цвета Караянчева и Тодор Тодоров.  \r\nДаяна ДЮЛГЕРОВА", "date": "2019.07.07", "title": "Националното събрание на ПП ГЕРБ избра Цвета Караянчева и Тодор Тодоров за членове на Изпълнителната комисия на мястото на Цветан Цветанов и Румяна Бъчварова"}
{"url": "http://www.focus-news.net/news/2019/07/07/2677824/adelina-stefanova-hram-vavedenie-bogorodichno-blagoevgrad-ako-v-denya-na-sveta-nedelya-e-goreshto-zimata-shte-e-studena-i-s-mnogo-snyag.html", "text": "Според народния календар ако в деня на света Неделя е горещо, зимата ще е студена и с много сняг. Това каза за  Радио „Фокус“ - Пирин  Аделина Стефанова, уредник в храм „Въведение Богородично“ в Благоевград. „В днешното съвремие в нашата недалечна история има една българска, която носи името на светицата. Това е Неделя Петкова – учителка, една от пионерките на девическото образование в България; развила значима просветна дейност в София, Самоков, Кюстендил, Прилеп. Тя е участвала в борбата срещу гърцизма. И тя като светицата устоява на всички несгоди, заплахи, преследвания, обиски и съд. На нейно име днес в столицата е наречен площад. Тя умира през 1894 година“, отбеляза църковният уредник. Аделина Стефанова каза още, че днес имен ден празнуват всички, които носят имената Неда, Неделина, Недялко, Недялка, Неделя, Недка и всички производни.  \r\nНатали СТЕФАНОВА", "date": "2019.07.07", "title": "Аделина Стефанова, храм „Въведение Богородично“ - Благоевград: Ако в деня на света Неделя е горещо, зимата ще е студена и с много сняг"}
{"url": "http://www.focus-news.net/news/2019/07/07/2677837/dobrich-v-rabotilnitsata-za-vaobrazhenie-e-predstavena-parvata-za-tova-lyato-izlozhba-na-detsata-poseshtavashti-galeriyata.html", "text": "В Работилницата за въображение е подредена първата за това лято изложба на децата, посещаващи галерията, предаде кореспондент на  Радио „Фокус” – Варна . Портрет (колаж), Еньовден (натюрморт), рисунка в зала „Златото на Добруджа“, градината на „Себелюбивият великан“ по приказката на Оскар Уайлд, натюрморт „Традиции“ са част от темите, по които децата са рисували.  \r\nПрез цялото лято в Работилницата за въображение ще се подреждат изложби с творчеството на децата. По традиция в началото на месец юни Лятна работилница за въображение в галерията е отворила врати. Най- нетърпеливите вече са имали възможност да участват в образователна игра в зала „Златото на Добруджа“, където са се запознали с част от бита на хората в миналото, докато са разглеждали произведения на емблематични български художници. Във втората част на заниманието децата са направили свои варианти на картината „Жетварка“ на Владимир Димитров-Майстора. През цялото лято заниманията ще се провеждат в дните от понеделник до петък от 10.30 до 11.30 часа. Входът е един лев, а материалите се осигуряват от галерията. \r\nЖулиета НИКОЛОВА", "date": "2019.07.07", "title": "Добрич: В Работилницата за въображение е представена първата за това лято изложба на децата, посещаващи галерията"}
{"url": "http://www.focus-news.net/news/2019/07/07/2677836/blagoevgrad-mazhka-folklorna-grupa-desilitsa-predstavi-svoya-yubileen-kontsert-30-godini-s-pesen-v-sartseto-na-parvata-vecher-ot-initsiativata-dobrinishko-lyato.html", "text": "Мъжка фолклорна група „Десилица“ представи своя юбилеен концерт „30 години с песен в сърцето“ на първата вечер от „Добринишко лято“ 2019. Мъжките гласове на Добринище с ръководител Костадин Галчев допринесли за съхранението и популяризирането на българската фолклорна съкровищница пяха заедно с гост-изпълнителите сестри Филатови и емблематичния певец Димитър Димитров - Градевеца. На хоро се хванаха танцовите състави от Добринище, жителите и гостите на града. Събитието бе уважено от секретаря на Община Банско Владимир Кушлев, народният представител Александър Мацурев и домакините Китан Галчев, кмет на град Добринище, и общинският съветник Петър Галчев.  \r\nИнициативата „Добринишко лято“ се организира под патронажа на кмета на Община Банско Георги Икономов и със съдействието на кметството в Добриние и читалище „Димитър Благоев 1925”. До 7 септември от 19.30 часа всяка съботна вечер сцената на площада в Добринище ще представя разнообразни песни и танци.", "date": "2019.07.07", "title": "Благоевград: Мъжка фолклорна група „Десилица“ представи своя юбилеен концерт „30 години с песен в сърцето“ на първата вечер от инициативата „Добринишко лято“"}
{"url": "http://www.focus-news.net/news/2019/07/07/2677839/pazardzhik-v-panagyurishte-se-provede-initsiativata-vakantsiya-valnuvashta-i-nezabravima.html", "text": "Исторически музей - Панагюрище беше домакин на редица занимания за деца и юноши, съобщиха от  музея . В двора на централната сграда ученици, родители и ръководители твориха красиви фигурки от глина, правиха декупаж с копчета, прежда и природни материали върху хартия, оцветяваха, редиха пъзели. Най-голям интерес деца и възрастни проявиха към тъкане посредством малки станчета и везане на българския трикольор върху панама. Към края на заниманията музейните работници подариха на всеки един участник картичка с изображение на Дудекова къща и дипляна с текста на песента на Райна Княгиня. Всички заедно запяха „Кой уши байряка” като така завърши вторият ден от „Вакация – вълнуваща и незабравима” в Исторически музей - Панагюрище.", "date": "2019.07.07", "title": "Пазарджик: В Панагюрище се проведе инициативата „Ваканция – вълнуваща и незабравима”"}
{"url": "http://www.focus-news.net/news/2019/07/07/2677840/gergana-sandakchieva-sdruzhenie-mlad-planinar-vazhno-e-da-se-obarne-vnimanie-na-interesa-na-detsata-kam-turizma.html", "text": "Важно е да се обърне внимание на интереса на децата като цяло към туризма. Това каза за  Радио „Фокус“ - Пирин  Гергана Сандъкчиева, председател на Сдружение „Млад планинар“. Тя подчерта, че в последно време се наблюдава спад на децата, които излизат навън. „От последните статистики и анализи се вижда, че повече от 50% от днешните деца играят навън по-рядко от веднъж седмично. Може би едва около 30% са децата, които излизат на разходка за миналата година. Над 70% от децата никога не са изкачвали връх и над 80% никога не са спали в палатка или хижа високо в планината. Когато казвам връх нямам предвид някой висок връх като сложност. В България има толкова голямо разнообразие от върхове с различна сложност и трудност, както и възможност за изкачване. Има различни варианти за всяка възраст и за всяка физическа възможност, стига да има желание и да бъдат подкрепяни децата от родителите им, тъй като и това е много важно“, коментира Гергана Сандъкчиева. Тя каза още, че лагерите, които организират са съобразени с възможностите и възрастите на децата, така че родителят не трябва да се притеснява, а просто трябва да се довери и да даде възможност на детето да се впусне в едно приключение и да изживее тези емоции. \r\nНатали СТЕФАНОВА", "date": "2019.07.07", "title": "Гергана Сандъкчиева, Сдружение „Млад планинар“: Важно е да се обърне внимание на интереса на децата към туризма"}
{"url": "http://www.focus-news.net/news/2019/07/07/2677822/natsionalnoto-sabranie-na-pp-gerb-osvobodi-tsvetan-tsvetanov-ot-vsichki-rakovodni-postove-na-partiyata.html", "text": "Националното събрание на ПП ГЕРБ освободи Цветан Цветанов от всички ръководни постове на партията, предаде репортер на  Агенция „Фокус“ . За предложението гласуваха 1046, „против“ предложението гласуваха 10, а 11 се въздържаха. Досега Цветанов заемаше позицията на заместник-председател на партията, заместник-председател на Изпълнителната комисия и председател на предизборния щаб. До неговото освобождаване се стигна, след като името му беше замесено в имотния скандал „Апартаментгейт“.  \r\nДаяна ДЮЛГЕРОВА", "date": "2019.07.07", "title": "Националното събрание на ПП ГЕРБ освободи Цветан Цветанов от всички ръководни постове на партията"}
{"url": "http://www.focus-news.net/news/2019/07/07/2677842/pregled-na-mezhdunarodnite-novini-do-1300-chasa-agentsiya-fokus.html", "text": "Председателят на партията „Нова демокрация“ Кириакос Мицотакис бе посрещнат със скандирания „пуснете премиера да мине“ малко преди  да пусне бюлетината със своя вот по време на предсрочните избори в Гърция, това съобщава гръцкото издание  Protothema  в своята електронна редакция.  \r\nДокато отиваше към входа на секцията, група крайнолеви, представители на антикапиталистическата групировка „Антарся“ издигнаха антисистемен лозунг, но Мицотакис го игнорира. По-късно, след като бе упражнил правото си на глас, лидерът на дясната формация, която според екзитполовете ще спечели пълно мнозинство в парламента, разговаря за кратко със своите привърженици пред секцията.  \r\n***  Британският посланик в САЩ Ким Дарох е определил американския президент Доналд Тръмп като „неспособен“ и „уникално некомпетентен“, това се казва в изтекъл документ, публикуван в няколко издания в неделя, пише  Guardian . \r\nСпоред разпространената неофициална информация, Дарох е заявил, че Тръмп вероятно ще „катастрофира и изгори“ и че „ще свърши позорно“. Според приписаните му от документа думи, посланикът смята, че американската администрация не може да стане „по-малко некадърна, по-малко непредвидлива, по-малко разделена на фракции, по-малко тромава и неспособна“. \r\nДарох е един от британските най-опитни дипломати, чиято служба във Вашингтон започна през 2016 г., преди Тръмп да спечели избори. Изказванията датират, според вестника, от началото на 2017 г. \r\nОт външното министерство в Лондон заявиха, че „британското общество очаква нашите посланици да снабдяват министрите с честна и неприкрита информация относно политиката в съответните страни“. Говорителката на „Форин офис“ е уточнила, че възгледите на дипломатите \"не е задължително да бъдат споделяни от министрите или от правителството“, како говорителят на ведомството е подчертал, че Лондон плаща на своите дипломати „за да бъдат честни“.  \r\n„Нашият екип във Вашингтон има силни връзки с Белия дом и без съмнение те ще преживеят такова недопустимо поведение“, заяви още говорителката на външното министерство, цитирана от изданието.  \r\n***  Иран започва обогатяване на уран в по-голяма степен, отколкото е заложено в ядреното споразумение, съобщава  Reuters . По време на пресконфренция в неделя, официални лица обявиха, че обогатяването ще бъде до пет процента, вместо заложените в споразумението 3,67, като според по-рано обявена информация, това е за нуждите на иранската АЕЦ.  \r\nВ рамките на обръщението към репортери, властите в Техеран разкриха, че на всеки 60 дни ще намаляват ангажиментите по ядреното споразумение, които ще спазват, освен ако участниците в сделката не предприемат мерки за нейното опазване. Фокус припомня: \r\nПо-рано американският президент Доналд Тръмп обяви, че няма да следва постановленията на споразумението, според което Вашингтон, Москва, Лондон, Париж, Берлин и Пекин отмениха своите икономически санкции срещу ислямската република, срещу което Техеран се задължи да не разработва своята ядрена програма. Според Тръмп обаче Иран не спазва договорките, затова САЩ се оттеглиха от него. В събота Иран обяви, че има намерение да започне да обогатява уран в по-голяма степен, отколкото позволява сделката, като обвини не само Вашингтон, но и останалите страни по споразумението, които не са направили достатъчно, че да я запазят. \r\n***  Високопоставен американски дипломат призова Германия да изпрати свои сили в Сирия с които да подпомогне борбата срещу отрядите на терористичната организация „Ислямска държава“, това съобщава англоезичната редакция на  Deutsche Welle . Изказването е направено от Джеймс Джефри, който е американският представител за проблема в Сирия. Според неговите думи, САЩ искат Берлин да изпрати техници и специалисти по логистиката, които да подпомогнат кюрдските Сирийски демократични сили в тяхната борба срещу ислямистите.  \r\n„Искаме наземни части от Германия да сменят частично нашите войници“, заяви Джефри в интервю за германското издание „Велт“, като американският представител е уточнил, че очаква отговора на Берлин до края на месеца. Дипломатът е подчертал, че не е нужно германските части да се ангажират с директни сражения срещу „Ислямска държава“. „По-добре е ислямистите да бъдат отблъснати от местните сирийски части“, допълни Джефри, като побърза да каже, че това няма да означава пълна липса на бойни действия. \r\n***  Първият дипломат на Белград Ивица Дачич съобщи, че е извикал българския дипломатически представител в сръбската столица на разговор във външното министерство, по повод думите, които Дачич по-рано отправи по адрес на българския премиер Бойко Борисов, съобщава сръбската информационна агенция  Tanjug .  \r\n„Сърбия желае отношения с България, основани на приятелството, като се разчита и на високо ниво на разбирателство по отношение на най-важните интереси на двете държави и техните народи. Така както ние разбираме проблема, свързан с българската национална идентичност, езика или за Гоце Делчев, така очакваме същото разбиране що се отнася до връзката между Косово и сръбския народ“, е заявил Дачич, цитиран от агенцията. Първият белградски дипломат допълва: „Тази изява на българския премиер не се отнася за риболов или качеството на сръбското сирене, но вместо това засяга въпроса за сръбската териториална цялост“.  \r\nИзявлението на Дачич е направено в събота вечерта.  \r\n***  Руското вътрешно министерство потвърди смъртта на трима души при взрив в Свердловска област, съобщава  Интерфакс . Инцидентът е станал след като камион с цистерна, превозваща 4,5 тона бензин, се е обърнал и запалил по магистрала в областта.  \r\nСпоред Валерий Горелах, представител на местната власт, инцидентът е станал тъй като шофьорът не е спазил изискванията за безопасност. Освен тримата загинали, други шест души, в това число и водачът, са ранени и настанени в болница.  \r\n***  Лидерът на гръцката партия „Нова демокрация“ е толкова убеден в победата си на изборите в неделя, че вече е избрал членовете на новия кабинет и заяви, че правителството му ще положи клетва на 9 юли, пише гръцкото електронно издание  “То Вима“ .  \r\nМицотакис обаче не пропусна да призове гражданите да гласуват за него. „Би било арогантно от моя страна да ви кажа, че изборите са приключили. Това, което е заложено, е по-силен мандат и броят на партиите, които ще влязат в парламента“, заяви гръцкият политик по телевизия ANT1. \r\nЛидерът на опозицията обаче отказа да спомене дори и едно име от тези, които ще бъдат назначени като министри, ако той спечели изборите. Мицотакис обаче намекна, че сред избраните от него лица има и хора, които не са членове на „Нова демокрация“.  \r\n***  Главният претендент за лидерството на Консервативната партия и за поста на британски премиер Борис Джонсън заяви, че не блъфира, когато говори за излизането на страната от ЕС без сделка на 31 октомври, пише местният вестник  Sunday Telegraph .  \r\nДжонсън призова европейските лидери да погледнат „дълбоко в нашите очи“ и разберат, че Великобритания ще напусне ЕС с или без споразумение на 31 октомври, ако той стане министър-председател.   \r\nДумите на британския политик са част от негово интервю за изданието, като от редакцията на вестника коментират, че тази позиция ще предизвика определено безпокойство в Брюксел, от където заявиха, че нямат намерение да предоговарят сделката за Брекзит, която бе направена от все още действащия премиер Тереза Мей. Изданието отбелязва, че Джонсън се надява да постигне някои промени в споразумението ако даде да се разбере, че няма да се церемони с ЕС.  \r\n***", "date": "2019.07.07", "title": "Преглед на международните новини до 13:00 часа (Агенция \"Фокус\")"}
{"url": "http://www.focus-news.net/news/2019/07/07/2677832/boyko-borisov-gerb-natsionalnoto-sabranie-na-gerb-utvardi-nova-komisiya-po-etika.html", "text": "Националното събрание на ГЕРБ утвърди нова Комисия по етика. Това каза лидерът на ГЕРБ и министър-председател Бойко Борисов по време на Национално събрание на партията, предаде репортер на  Агенция „Фокус“ . Предвижда се тя да следи както за вътрешнопартийната дисциплина, така и за действията на членовете и ръководните лица на партията. Тя ще бъде помощен орган към Изпълнителната комисия, който при нужда ще извършва проверки и ще предлага наказания.  \r\nПремиерът Борисов заръча членовете на комисията да бъдат чисти и морални хора. „Когато получаваме на „Фейсбук“ или на страницата ни сигнали, първо ние да си проверим. Има МВР, прокуратура, но това си е тяхна работа. Но първо ние да си знаем, да проверим дали е вярно“, посочи той.  \r\nДаяна ДЮЛГЕРОВА", "date": "2019.07.07", "title": "Бойко Борисов, ГЕРБ: Националното събрание на ГЕРБ утвърди нова Комисия по етика"}
{"url": "http://www.focus-news.net/news/2019/07/07/2677835/boyko-borisov-gerb-pokaza-che-e-distsiplinirana-partiya-i-prodalzhavame-s-promenite-i-sled-kato-spechelihme-izborite.html", "text": "ГЕРБ показа, че е дисциплинирана партия и продължаваме с промените и след като спечелихме изборите. Това каза лидерът на ГЕРБ и министър-председател Бойко Борисов по време на Национално събрание на партията, предаде репортер на  Агенция „Фокус“ . „Може би за ме не е най-труден ден, но това е животът. Цветанов си остава партиен член, ще си в първичната там партийна организация. Да не я коментираме тази тема повече - достатъчно е болезнена“, каза Борисов във връзка с освобождаването на Цветан Цветанов от ръководните постове в партията.  \r\n„Очакваше се много голям драматизъм. ГЕРБ показа, че е дисциплинирана партия и не заради това, че някой е наредил, а защото самите ние осъзнаваме какво изисква обществото и с нашите промени продължаваме, след като спечелихме изборите. Представяте ли си колко би било забавно да кажа оттеглям точката за Цветанов,той остава, няма да си дава оставка - каквото направиха в БСП? Просто искам да видите разликата в партиите, защото нашето е отговорно решение и надали всеки, който е вдигнал ръката си за освобождаването на Цветанов от постовете, му е било лесно и добре след толкова много години съвместна работа. Но животът е много динамичен, всичко се променя и от нас се очаква да се променим също. Който може, разбира се, който не може - времето го изхвърля“, заяви лидерът на ГЕРБ. \r\nПо думите му преди 10 години е било достатъчно да се каже, че „Витошка“ ще стане пешеходна. „Беше достатъчно да кажеш, че по „Струма“ ще се ходи на море и довечера ще се връщат да си вечерят вкъщи. Това не е достатъчно. Вие виждате, че в тази част на направеното ние нямаме опоненти. Толкова много е направено, че ако тръгна да припомням всичко направено през тези 10 години...“, коментира Борисов и добави, че хората са чувствителни на тема справедливост.   \r\nДаяна ДЮЛГЕРОВА", "date": "2019.07.07", "title": "Бойко Борисов: ГЕРБ показа, че е дисциплинирана партия и продължаваме с промените и след като спечелихме изборите"}
{"url": "http://www.focus-news.net/news/2019/07/07/2677846/d-r-lora-bizheva-rzi-veliko-tarnovo-vodata-v-obshtestvenite-baseyni-tryabva-da-se-smenya-vsyaka-sedmitsa-osven-ako-v-obekta-nyama-prechistvatelni-saorazheniya.html", "text": "Водата в обществените басейни трябва да се сменя всяка седмица, освен ако в съответния обект няма пречиствателни съоръжения. Това е едно от изискванията на Регионалната здравна инспекция - Велико Търново за издаване на разрешително за експлоатация. Това каза за  Радио „Фокус“ – Велико Търново  д-р Лора Бижева, началник на Отдел „Държавен здравен контрол“. Тя добави, че е необходимо и стриктно да се спазват сроковете, посочени в техническия паспорт на уредите, които поддържат водата чиста. Ведомствата, експлоатиращи басейните, трябва да организират контрол върху качествата ѝ, съгласно чл. 33 (4) от Инструкция № 34. Санитарните възли, съблекалните и душовите помещения трябва да се почистват и дезинфекцират минимум два пъти дневно. „Същите изисквания се прилагат към басейни – част от зони за отдих и рекреация (в хотели, ваканционни селища и пр.), използвани за къпане от гостите им, които следва да бъдат включени в публичния регистър на обектите с обществено предназначение, контролирани от РЗИ – Велико Търново“, каза още д-р Бижева. \r\nТя посочи, че след изпълнение на предписаните мероприятия от фирмите, експлоатиращи откритите плувни басейни, РЗИ – Велико Търново извършва съответни проверки и вземане на проби води за лабораторен контрол преди въвеждане на обектите в сезонна експлоатация. \r\nЛуиза ТРАНЧЕВА", "date": "2019.07.07", "title": "Д-р Лора Бижева, РЗИ - Велико Търново: Водата в обществените басейни трябва да се сменя всяка седмица, освен ако в обекта няма пречиствателни съоръжения"}
{"url": "http://www.focus-news.net/news/2019/07/07/2677838/boyko-borisov-gerb-koyto-e-na-po-visok-post-v-partiyata-tryabva-da-plashta-po-golyam-chlenski-vnos.html", "text": "Трябва да се определи членския внос за партията, който е на по-висок пост да плаща повече. Това каза лидерът на ГЕРБ и министър-председател Бойко Борисов по време на Национално събрание на партията, предаде репортер на  Агенция „Фокус“ . „Референдум се направи за партийната субсидия. Но всички ни гледаха нас, защото знаят, че когато ние решим, тогава ще се направи“, посочи Борисов и допълни, че партията го е направила. „Победихме и със субсидия. Как тогава унищожаваме субсидията, като ние ги побеждаваме и със, и без субсидия? Те са много коварни и не казват колко искат да бъде субсидията“, коментира Борисов и отбеляза, че левицата няма предложение по темата. „Затова сега ще предложа Изпълнителната комисия да се събере и да кажем какъв ще бъде размерът на членския внос, защото всеки който е на по-висок пост трябва да плаща повече“, изтъкна той. По думите му има предложения за това размерът на членския внос да бъде различен за отделните членове, като не се увеличава за пенсионери и студенти. \r\nСпоред премиера Бойко Борисов увеличение на членския внос означава по-голяма прозрачност за действията на партията. Настоящата такса е 2 лв годишно.  \r\nДаяна ДЮЛГЕРОВА", "date": "2019.07.07", "title": "Бойко Борисов, ГЕРБ: Който е на по-висок пост в партията, трябва да плаща по-голям членски внос"}
{"url": "http://www.focus-news.net/news/2019/07/07/2677845/ivan-ivanov-turisticheska-kamara-burgas-prognozata-za-sezon-2019-g-sochi-che-obshtiyat-spad-na-poseshteniyata-ot-chuzhdestranni-turisti-shte-vazleze-mezhdu-8-i-10.html", "text": "Прогнозата за сезон 2019 г. сочи, че общият спад на посещенията от чуждестранни туристи ще възлезе между 8 и 10%. Това каза за  Радио „Фокус“ – Бургас  Иван Иванов от Туристическата камара в Бургас. Той посочи, че в приблизителни цифри между 245 000 и 285 000 чуждестранни граждани по-малко ще посетят Южното Черноморие в сравнение с предходната година. „Това е реалната прогноза. През последните 4 - 5 години са ни помагали основно геополитическите причини на Балканите, Близкия Изток и Средна Африка“, отбеляза Иванов. Той добави, че ръстове в посещаемостта могат да се очакват от пазари като Австрия, Белгия, Естония, Израел, Ирландия и Украйна. „Същевременно се очакват много големи спадове. От Армения и Грузия няма да има посещение от нито един турист, от Финландия се очаква спад от 15%, от Франция – 38%. При най-големият пазар – Германия, предвиденият спад е 37%. От Унгария – 12%, Италия – 57%, Латвия – 36%, Литва – 48%, Нидерландия – 13%, Норвегия – 22%, Полша – 10%, Русия – между 12 и 15%, Словакия – 14%, Швеция – 27% , Швейцария – 24%“, посочи още Иванов. \r\nМария ПОПЧЕВА", "date": "2019.07.07", "title": "Иван Иванов, Туристическа камара – Бургас: Прогнозата за сезон 2019 г. сочи, че общият спад на посещенията от чуждестранни туристи ще възлезе между 8 и 10%"}
{"url": "http://www.focus-news.net/news/2019/07/07/2677848/veliko-tarnovo-s-podnasyane-na-ventsi-i-tsvetya-v-znak-na-priznatelnost-kam-balgarskite-opalchentsi-i-chetnitsi-byaha-otbelyazani-142-godini-ot-osvobozhdenieto-na-grada.html", "text": "С венци и цветя в знак на признателност към българските опълченци и четници бяха отбелязани 142 години от освобождението на града на 7 юли 1877 година, когато е отхвърлено близо петвековното османско робство. Това съобщиха от пресцентъра на  Община Велико Търново . Венци и цветя в знак на признателност към българските опълченци и четници, както и към руските войски бяха поднесени на паметника „Майка България“, пред Военния клуб и пред монумента на генерал фелдмаршал Йосиф Гурко.  \r\nСлово произнесе заместник-кметът проф. Георги Камарашев. Сред гостите бяха заместник-председателят на Общинския съвет Росен Иванов, представители на институции, организации и сдружения, на Генералното консулство на Русия, жители и гости на града и др.   \r\nВ словото си проф. Камарашев подчерта, че именно от Търново още след 1393 година българският народ тръгва по дългия път към свободата. „Едно след друго следват въстания, завери и бунтове, чиято цел е една едничка – опазване на българщината, на християнските ценности\", посочи заместник-кметът. \r\nПрограмата за 142 години от освобождението на Търново включваше също безплатна туристическа обиколка с беседа, част от която бяха музеи и паметници, свързани с историческото събитие. В 20.30 часа на сцената на „Арт лято“ започва концерт на група „Блато – злато“ – българска фолклорна формация от САЩ. Ще бъде излъчен и аудиовизуалният спектакъл „Царевград Търнов – звук и светлина“. Програмата започва в 21.45 часа и може да бъде наблюдавана от площад „Цар Асен I”.", "date": "2019.07.07", "title": "Велико Търново: С поднасяне на венци и цветя в знак на признателност към българските опълченци и четници бяха отбелязани 142 години от освобождението на града"}
{"url": "http://www.focus-news.net/news/2019/07/07/2677843/targovishte-vazstanoveno-e-dvizhenieto-po-glaven-pat-sofiya-varna-v-mestnostta-boaza.html", "text": "Възстановено е движението по главен път София - Варна в местността Боаза. Това съобщиха от  ОДМВР - Търговище . Движението на МПС в участъка в местността Боаза беше временно преустановено заради пътен инцидент с преобърнал се на платното товарен автомобил. Движението е възстановено около 12.45 часа.", "date": "2019.07.07", "title": "Търговище: Възстановено е движението по главен път София - Варна в местността Боаза"}
{"url": "http://www.focus-news.net/news/2019/07/07/2677847/api-vazstanoveno-e-dvizhenieto-po-pat-i-4-prolaz-targovishte.html", "text": "Възстановено е движението по път I-4 Пролаз – Търговище. Това съобщиха от пресцентъра на  Агенция „Пътна инфраструктура“ .", "date": "2019.07.07", "title": "АПИ: Възстановено е движението по път I-4 Пролаз – Търговище"}
{"url": "http://www.focus-news.net/news/2019/07/07/2677851/makfaks-makedoniya-gotse-delchev-tryabva-da-sblizhava-a-ne-da-razedinyava-smyata-ekaterina-zaharieva.html", "text": "Гоце Делчев би трябвало не да разделя, а да обединява, това заяви българският вицепремиер и външен министър Екатерина Захариева в интервю за местната телевизия „БТВ“, предава македонската информационна агенция  “Макфакс“ .  \r\nПопитана чий е Гоце Делчев – на България или на Северна Македония, министърът отговор, че той е общ.  \r\n„Имаме една история, както гласи и Договорът за приятелство, добросъседство и сътрудничество между двете държави. Това, което иска да каже България с този договор, е истината – Гоце Делчев е българин, изтъкнат революционер, една от най-важните фигури и за тези, които са се борили за автономията на Македония. Не виждам защо толкова се караме за него, би трябвало тази личност да ни обединява, а не да ни разделя“, заяви Захариева.  \r\nТя оцени положително отношенията с премиера Зоран Заев, като заяви, че е нужно да се извърви още голяма част от пътя към единството, като все пак отбеляза, че възможностите за това не са лоши.     Цанко Цолов", "date": "2019.07.07", "title": "„Макфакс“ (Македония): Гоце Делчев трябва да сближава, а не да разединява, смята Екатерина Захариева"}
{"url": "http://www.focus-news.net/news/2019/07/07/2677850/burgas-oblastna-direktsiya-po-bezopasnost-na-hranite-shte-proveri-signali-za-umreli-kravi-na-plazhovete-kray-obzor-i-ahtopol.html", "text": "„Предстои проверка, свързана със сигнали за 3 - 4 умрели крави на плажовете край Обзор и Ахтопол. Тези сигнали са действителни. Работим добре с Община Царево, така че експедитивно се справяме с проблема. Дезинфекцираме и местата. В понеделник ще проверим в Морска администрация по този случай“. Това каза пред журналисти д-р Георги Митев, директор на регионалната структура на Агенцията по безопасност на храните, предаде репортер на  Радио „Фокус“ - Бургас .  \r\n„На ден получаваме по около 10 - 18 сигнала, свързани с храните и животинските продукти“, добави той. Според Митев все повече сигнали се получават в Областната дирекция по безопасност на храните, повечето от които са неверни. „Това е радостно за нас, но ние проверяваме всеки един от тях. Лятото е спокойно. Регистрацията на новите и на сезонните обекти приключи и в момента текат и проверките“, отбеляза д-р Митев. Той добави, че един от получените фалшиви сигнали е свързан с това, че по пътищата в областта нерегламентирано се продава риба. „Редно е да се знае, че има един регламентиран бус по пътя за Созопол, всички други са нерегламентирани. Нашите колеги проверяват ежедневно – сутрин, обед и вечер. Към момента няма информация за други такива продавачи на риба“, каза още д-р Митев. Той добави, че Областната дирекция разполага с достатъчен капацитет от специалисти, които да извършват проверките. \r\n„“, каза още д-р Митев. \r\nМария ПОПЧЕВА", "date": "2019.07.07", "title": "Бургас: Областна дирекция по безопасност на храните ще провери сигнали за умрели крави на плажовете край Обзор и Ахтопол"}
{"url": "http://www.focus-news.net/news/2019/07/07/2677841/boyko-borisov-gerb-nyama-da-ima-milost-za-nikogo-zashtoto-inache-partiyata-nyama-da-ya-ima.html", "text": "Няма да има милост за никого, защото иначе партията няма да я има. Това каза лидерът на ПП ГЕРБ и министър-председател Бойко Борисов по време на Национално събрание на партията, предаде репортер на  Агенция „Фокус“ . \r\n„Ключовата дума е справедливост. Ключовата дума е важна, защото хората ни гледат“, заяви Борисов. Той отбеляза, че докато в БСП този, който беше обвинен за купуване на гласове в Асеновград го правят член на Изпълнителното бюро на партията, ГЕРБ при спечелени избори не оттегля от дневния ред темата за промени. „Колкото и да ни боли, считам, че това е по-правилно. А мен ме боли най-много“, отбеляза Борисов. \r\n„Помните ли на миналата конференция ви говорех за сини и червени лампички - вие не ме разбрахте. Не ме разбраха и тези с къщите за гости. Не ме разбраха и други. Не ме разбраха и в Пловдив въпросният кмет. Няма да има милост за никого, защото иначе партията няма да съществува. Ние можем и ни избраха на времето и така масово до ден днешен гласуваха, защото първо бяхме добри полицаи и давахме справедливост на хората. Сега трябва да бъдем същите”, посочи Борисов като уточни, че сивата икономика в страната всяка година се изсветлява. „В битката с контрабандата на цигари в България стана световно име как да се прави. БВП на страната нарасна и тази година ще отидем на 116 – 120 млрд. Затова си позволяваме да вдигаме и доходите – учителски заплати, отбрана”, каза още той.  \r\nДаяна ДЮЛГЕРОВА", "date": "2019.07.07", "title": "Бойко Борисов, ГЕРБ: Няма да има милост за никого, защото иначе партията няма да я има"}
{"url": "http://www.focus-news.net/news/2019/07/07/2677857/gabriela-hitova-bchk-pleven-ot-8-do-24-yuli-shte-provedem-lyatno-uchilishte-po-parva-pomosht.html", "text": "От 8 до 24 юли ще проведем лятно училище по първа помощ в Центъра за работа с деца. Това каза за  Радио „Фокус“  Габриела Хитова от Областния съвет на БЧК - Плевен. ,,Първата помощ е нещо, на което всеки може да се научи, за да бъде полезен на себе си и на останалите в спешни ситуации. Това са часове, в които заедно с доброволци от Българския младежки червен кръст хората ще могат да научат основите на първата долекарска помощ както на теория, така и на практика - от правене на различни превръзки до реанимация“, каза Габриела Хитова. ,,Ще се разиграват различни бедствени ситуации, в които да се упражняват новите умения и ще има много забавление. Лятното училище ще се провежда през юли в Центъра за работа с деца в Плевен, като сесиите ще траят от 1 час до 1 час и половина. Те ще започват в 10.00 сутринта“, каза още Габриела Хитова. Тя допълни, че на 8 юли ще се състои занятие на тема  ,,Въведение в Първата помощ“, а на 10 юли темата е ,,Психосоциална подкрепа“.   \r\nВиолета КРЪСТЕВА", "date": "2019.07.07", "title": "Габриела Хитова, БЧК - Плевен: От 8 до 24 юли ще проведем лятно училище по първа помощ"}
{"url": "http://www.focus-news.net/news/2019/07/07/2677854/zam-ministar-lozana-vasileva-za-oblast-burgas-imame-sklyucheni-58-dogovora-za-podpomagane-na-biologichnoto-zemedelie-za-nad-57-mln-evro.html", "text": "За област Бургас имаме сключени 58 договора за подпомагане на биологичното земеделие за над 5.7 млн. евро. Това каза по време на откриването на биопазар в Бургас зам.-министърът на земеделието, храните и горите Лозана Василева, предаде репортер на  Радио „Фокус“ – Бургас . Според Василева в световен мащаб все повече нараства интересът към биоземеделието и към биологичните храни. „В България има много подходящи условия за развитие на биологичното земеделие. Смятам, че секторът се развива много динамично. През 2008 година биологичните производители бяха 300, а в момента – 10 години по-късно, те са 20 пъти повече – над 6600 земеделски производители са избрали да се занимават с биологичното земеделие“, отбеляза зам.-министър Василева.  \r\nТя добави, че Министерството подпомага биологичните производители чрез оперативната програма „Развитие на селските райони“. „През последните два програмни периода биологичните производители имат възможност да се възползват от мярката „Биологично земеделие (11)“, както и от инвестиционните мерки по програмата. До момента имаме финансирани над 2800 земеделски производители по мярката „Биологично земеделие“ и над 800 производители по инвестиционните мерки“, посочи още зам.-министър Василева. \r\nМария ПОПЧЕВА", "date": "2019.07.07", "title": "Зам.-министър Лозана Василева: За област Бургас имаме сключени 58 договора за подпомагане на биологичното земеделие за над 5.7 млн. евро"}
{"url": "http://www.focus-news.net/news/2019/07/07/2677852/premierat-boyko-borisov-na-balkanite-osta-vinagi-e-bila-atina-belgrad-sofiya-promeni-tova-i-zatova-moyat-priyatel-ivitsa-reagira-taka-yad-gi-e-malko.html", "text": "На Балканите оста винаги е била Атина-Белград, София промени това и затова моят приятел Ивица реагира така - яд ги е малко. Това каза премиерът Бойко Борисов по време на Национално събрание на водената от него ПП ГЕРБ, предаде репортер на  Агенция „Фокус“ . Борисов заяви, че по време на своето европредседателство България е избрала най-трудната задача - Балканите - място на войни и раздори във всяка една сфера. „За първи път променихме осите и София влезе в тях с важна и отговорна задача“, посочи премиерът. Той отбеляза, че догодина страната ни и Северна Македония ще ръководят Берлинския процес и добави, че това е като мини европейско председателство, защото в него участват Германия, Франция, Великобритания, Италия, Австрия и са предвидени повече от 30 срещи на високо ниво. „В Триест, понеже не бяхме членове, тогавашният премиер Джентилони ме покани като личен гост да видя за какво става въпрос. И след една година ние заедно със Северна Македония - нали разбирате как отеква. България и Северна Македония заедно. Не Гърция и Северна Македония, не Сърбия и Северна Македония. Знаете ли как отеква? Затова, Кате, така реагира моя приятел Ивица - защото винаги оста е била Атина-Белград. България никога не е участвала в тези процеси, не е чувала за тях или е чувала, но нямаше как. Иначе ни е добър приятел, знаеш, но ги е яд малко. На Балканите завистта винаги е била едно доста силно изразено качество. Но ние за нашите братя сърби ще работим, ще помагаме. Неслучайно догодина октомври ще ние е готова и магистралата с Белград“, заяви Борисов. \r\n„Не ти дадох да подскочим или да реагираме силно не за друго, а защото разбирам сърбите колко ги боли за Косово. Разбирам ги, обичам ги, трудно им е. Но в същото време така или иначе, ако не се разберат с Косово, няма перспектива за целия регион, не само за тях. Колкото и да е болезнено, там трябва да се вземе окончателно решение. Това е като камъчето в обувката - не го ли извадим, не мине ли, колкото и да си говорим за инфраструктура, дигитална свързаност - няма как“, коментира премиерът. \r\nДаяна ДЮЛГЕРОВА", "date": "2019.07.07", "title": "Премиерът Бойко Борисов: На Балканите оста винаги е била Атина-Белград, София промени това и затова моят приятел Ивица реагира така - яд ги е малко"}
{"url": "http://www.focus-news.net/news/2019/07/07/2677856/api-vremenno-dvizhenieto-po-pat-i-4-prolaz-targovishte-se-osashtestvyava-v-edna-lenta-poradi-patnotransportno-proizshestvie.html", "text": "Временно движението по път I-4 Пролаз – Търговище се осъществява в една лента поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Движението се регулира от „Пътна полиция“.", "date": "2019.07.07", "title": "АПИ: Временно движението по път I-4 Пролаз – Търговище се осъществява в една лента поради пътнотранспортно произшествие"}
{"url": "http://www.focus-news.net/news/2019/07/07/2677859/varna-v-grada-shte-bade-predstavena-novata-kniga-na-pisatelya-anatoliy-viktorovich-shtelkunov.html", "text": "В града ще бъде представена новата книга на писателя Анатолий Викторович Щелкунов. Творческа среща с дипломата, писател и почетен гражданин на Варна за премиерата на неговата нова книга „Ангел милосердия” ще се проведе на 9 юли. Вечерта е посветена на 140-годишнината на дипломатическите отношения между България и Русия. Това съобщи за  Радио „Фокус“ – Варна  капитан I ранг о.р. професор д.пс.н. инж. Илия Пеев. Представянето ще се състои от 17.00 часа в Арт салона на Радио \"Варна\". Като логично доказателство и нагледен пример за плодотворността и синергията на установените на 7 юли 1879 г. българо-руски дипломатически отношения, интернационалното славянско литературно турне на дипломата Анатолий Викторович Щелкунов продължава с нарастващ интерес. След успешните премиери на художествено-историческия му роман „Ангел милосердия” в Москва, Матинето в негова чест в Генералното консулство на Руската федерация и Средното училище „Гео Милев” във Варна, представянията на книгата в Разград и в Европейската столица на културата Пловдив, жителите и гостите на града ще имат възможността да се насладят на сладкодумното слово на руснака, който пише книги за България и активно да участват в творческата дискусия.  \r\nАнатолий Викторович Щелкунов е Генерален консул на Руската федерация във Варна от 2005 г. до 2009 година. По време на неговия мандат през 2007 година в българската морска столица се полагат основите на проекта Международен фестивал на поезията “Славянска прегръдка”, който е още едно доказателство за това, че Черно море не разделя, а обединява и трябва да бъде море на приятелството и мира, свързващият мост на кръстопътя на културите. Художествено-историческият роман „Ангел миросердия” поставя пред читателите фундаменталният въпрос: Човешкото сърце бие ли в унисон с потребностите и реалностите на времето? Ще могат ли писателите и учените някога да отговорят на този въпрос?", "date": "2019.07.07", "title": "Варна: В града ще бъде представена новата книга на писателя Анатолий Викторович Щелкунов"}
{"url": "http://www.focus-news.net/news/2019/07/07/2677844/ekathimerini-parvi-komentari-ot-polititsi-v-izborniya-den-v-gartsiya.html", "text": "Гърците гласуват за ново правителство в неделя след като премиерът Алексис Ципрас организира предсрочни избори заради огромното си поражение на евровота в страната. Гръцкото електронно издание  Ekathimerini  публикува първи коментари на президента и някои от политическите лидери. \r\nДържавният глава Прокопис Павлопулус: „Това е ден за гражданите и тяхното решение“. \r\nПремиерът Алексис Ципрас: „Гърците решават относно посоката, по която ще се движи страната им в следващите четири години, решават за техния живот. Искам да призова всички граждани да гласуват въпреки високите температури в неделя. Искам конкретно да се обърна към младите да не остават това важно решение в ръцете на други. Вярвам, че това е важна битка, която трябва да водим с оптимизъм и решителност до последната минута, така че жертвите на нашия народ да не са напразно“. \r\nЛидерът на „Нова демокрация“ Кириакос Мицотакис: „Гърците вземат съдбата си в свои ръце. Уверен съм, че утре ще е началото на нова епоха“. \r\nФофи Генимата, лидер на „Движение за промяна“ (КИНАЛ):  Днес разумът ще се завърне чрез волята на избирателите. Гласове за „Движение за промяна“ за жизненоважни за интересите на хората и политическата стабилност, горди сме от нашата прогресивна идентичност“.  \r\nДимитрис Куцумбас, лидер на Гръцката комунистическа партия: „Гласуваме, за да сме по-силни утре, да сътворим по-светъл път за себе си и за нашите деца“. \r\nБившият премиер-консерватор Антонис Самарас: „От утре ще започнем да изграждаме Гърция на растежа, справедливостта и достойнството“.  \r\nБившият премиер-социалист Георгиос Папандрео-младши: „Гласуваме за надежда, за тези, които не искат да видят Гърция оцветена в консервативно синьо“.     Цанко Цолов", "date": "2019.07.07", "title": "Ekathimerini: Първи коментари от политици в изборния ден в Гърция"}
{"url": "http://www.focus-news.net/news/2019/07/07/2677853/tsvetan-tsvetanov-gerb-rabotya-za-sazdavane-na-tsentar-s-evroatlanticheska-deynost-na-tema-sigurnost.html", "text": "Работя за създаване на център с евроатлантическа дейност на тема сигурност. Това каза пред журналисти Цветан Цветанов след Националното събрание на ГЕРБ, предаде репортер на  Агенция „Фокус“ . \r\nПопитан как ще работи за ГЕРБ като редови член на партията, той каза: Аз вече работя от 17-ти, но в ГЕРБ и не за ГЕРБ. За ГЕРБ може да работи всеки един член и симпатизант, и всеки един, който иска да гласува\".  \r\nНа въпрос дали има интерес към НПО сектора, той отговори: „Точно така, аз съм в процедура, работя с достатъчно добри юристи, за да подготвим създаването на един център за евроатлантическа дейност с анализи и прогнози по темата за сигурността“, уточни той. „Плановете са ми да бъде по-често със семейството ми, защото през тези години отсъствах много“, каза още Цветанов.  \r\nДаяна ДЮЛГЕРОВА", "date": "2019.07.07", "title": "Цветан Цветанов, ГЕРБ: Работя за създаване на център с евроатлантическа дейност на тема сигурност"}
{"url": "http://www.focus-news.net/news/2019/07/07/2677862/pazardzhik-v-grada-prodalzhava-programata-za-zanimaniya-s-detsa-lyato-s-muzeya.html", "text": "Продължава програмата за занимания с деца „Лято с музея”. Това съобщиха за  Радио „Фокус“ – Пазарджик  от Регионалния исторически музей. До 19 юли 2019 година специалисти от музея ще учат децата как се изработват картички, игленици, магнити, пана от семена, коноп и естествени материали. Ще се проведат занимания по декорация на гипсови фигурки, сглобяване на пъзели, украса на Церовски калъчки, както и демонстрация на грънчарско колело. Ще отбележим Еньов ден чрез запознаване с билките и приложението им в народната медицина, след което малките участници в заниманието ще се учат да връзват китки и вият венци за празника. Децата ще имат възможността да проверят своите знания и умения в играта „Исторически дартс“, в изработването на номадско жилище и в построяване на макет на крепостта „Цепина“. Преподавател по дърворезба ще разкаже за творенията от дърво и ще покаже как се „ражда“ дърворезба изпод „златните“ ръце на майстора, след което по-големите участници в работилницата ще изработят свое изделие. Заниманията ще се провеждат във всеки делничен ден като РИМ - Пазарджик осигурява всички необходими материали. \r\nВаня НИКОЛОВА", "date": "2019.07.07", "title": "Пазарджик: В града продължава програмата за занимания с деца „Лято с музея”"}
{"url": "http://www.focus-news.net/news/2019/07/07/2677849/tsvetan-tsvetanov-gerb-az-sam-loyalen-chovek-i-vinagi-tsenya-horata-s-koito-sam-rabotil.html", "text": "Аз съм лоялен човек и винаги ценя хората, с които съм работил. Това каза пред журналисти Цветан Цветанов след Националното събрание на ГЕРБ, предаде репортер на  Агенция „Фокус“ . Цветанов благодари на медиите, че в по-голямата си част отразяват обективно събитията. Попитан дали в последния месец е провеждал разговори с премиера Борисов, той каза: „Да, чували сме се. Няма нищо неизяснено“. „Има просто заявление, което аз съм си депозирал и трябваше да се насрочи Национално събрание, за да може да се гласуват всички оставки - както моята, така и на г-жа Бъчварова. Да се направят всички промени в Устава, в организационната част, в която няма да участвам, няма да отговарям за предизборните щабове и няма да участвам в тях. Мисля, че когато отминат съответните избори, може да се сравнява“, посочи той. \r\nНа въпрос дали е бил „сготвен“, той отговори: „Дайте да не си говорим за сготвен или не. Важното е, че всичко мина доста по-цивилизовано, отколкото някои са очаквали и трябва да ви кажа, че аз съм лоялен човек и винаги ценя хората, с които съм работил. Тук в залата имам много приятели и им благодаря за всичко, което са направили“. \r\nДаяна ДЮЛГЕРОВА", "date": "2019.07.07", "title": "Цветан Цветанов, ГЕРБ: Аз съм лоялен човек и винаги ценя хората, с които съм работил"}
{"url": "http://www.focus-news.net/news/2019/07/07/2677855/boyko-borisov-gerb-dokazahme-che-mozhem-da-stroim-zatova-horata-sa-tarpelivi-iskam-horata-da-vizhdat-traktorite-i-bagerite-kak-rabotyat.html", "text": "Доказахме, че можем да строим, затова хората са търпеливи. Това каза лидерът на ГЕРБ и министър-председател Бойко Борисов по време на Национално събрание на партията, предаде репортер на  Агенция „Фокус“ . „Строим усилено „Хемус“. Сега и да минете през пътя ще видите Търговище – Белокопитово до Плевен и Севлиево, включително на места се асфалтира, на други приключи чакъла за основата. Това ще бъде за Северна България до Добрич и Силистра“, уточни премиерът, като отбеляза, че се изграждат и два лота за пътя към Монтана. „Искам хората да виждат тракторите и багерите как работят. Сега август месец излизаме на Южната дъга – от Младост до Тракия, където петък и неделя часове не можеш да минеш. Доказахме, че можем да строим и знаят, че ще стане. Тогава са търпеливи“, добави лидерът на ГЕРБ.  \r\nДаяна ДЮЛГЕРОВА", "date": "2019.07.07", "title": "Бойко Борисов, ГЕРБ: Доказахме, че можем да строим, затова хората са търпеливи - искам хората да виждат тракторите и багерите как работят"}
{"url": "http://www.focus-news.net/news/2019/07/07/2677866/daily-sabah-erdogan-shte-uchastva-v-sreshta-na-varha-na-stranite-ot-balkanskiya-poluostrov.html", "text": "Турският президент Реджеп Тайип Ердоган ще вземе участие в двудневна среща на Процеса за сътрудничество на страните от Югоизточна Европа, която ще започва в понеделник в Босна, това пише турското издание  Daily Sabah .  Информацията е разпространена от президентството в Анкара. \r\n„Държавният глава Реджеп Тайип Ердоган ще посети Сараево, столицата на Босна и Херцеговина в периода 8-9 юли 2019 г. за да участва в Процеса за сътрудничество на страните от Югоизточна Европа“ се казва в официалното съобщение, където се припомня, че това е са единственият тип срещи, на който присъстват представители на всички балкански държави.  \r\nОчаква се по време на срещата Ердоган да проведе двустранни разговори с членове на тройното президенство на Босна и Херцеговина, както и други балкански политици.   Цанко Цолов", "date": "2019.07.07", "title": "Daily Sabah: Ердоган ще участва в среща на върха на страните от Балканския полуостров"}
{"url": "http://www.focus-news.net/news/2019/07/07/2677864/varna-realnoto-otchitane-na-parichnite-oboroti-i-izdavaneto-na-kasovi-belezhki-shte-sa-vav-fokusa-na-letnite-proverki-na-nap.html", "text": "Основни акценти на летните проверки на данъчните инспектори от териториалната дирекция на Националната агенция за приходите (НАП) във Варна ще са свързани с реалното отчитане на паричните обороти и издаването на касови бележки. Това съобщиха от пресцентъра на  НАП-Варна  и уточниха, че мобилните екипи разполагат с достатъчно ресурси за прилагане на разнообразни методи и похвати. За не издаване на фискален бон ще се затварят търговски обекти за срок до един месец. Освен  преки наблюдения, ще се използва дистанционната връзка на касовите апарати със сървърите на НАП, за да се откриват рискови търговци, чиито продажби значително се различават от обичайните. Масово ще се прилага и способа за „таен клиент“. Ще бъдат проверявани ресторанти, барчета, магазини, борси, тържища, хотели и масови културни и спортни мероприятия както по Черноморието, така и в целия регион. Проверките в търговските обекти ще се извършват и извън официалното работно време, включително и пpeз пoчивнитe дни на летните месеци.  \r\nВсички инспектори имат официални легитимации на НАП и никога, при никакви обстоятелства не събират парични глоби на място и на ръка. Наложените санкции с акт за установяване на административно нарушение и наказателно постановление се внасят само по банков път. Глобата за не издаване на касова бележка за физическите лица, които не са търговци, а например продавачи в търговските обекти, е в размер от 100 до 500 лв., а за юридическите лица и едноличните търговци, в размер от 500 до 2000 лева. Лятната кампания на НАП по Северното Черноморие ще се реализира и с помощта на служители от вътрешността на страната. Проверките ще се извършват и в активно взаимодействие с други органи и институции на местната и държавна власт. Както всяка година и тази отново ще има Координационен център, където могат да се подават сигнали за неиздаване на фискален бон, и всякакъв  друг вид данъчни нарушения.  \r\nПредвиждат се съвместни действия с органите на МВР, „Инспекция по труда“, Българската агенция по безопасност на храните, Агенция „Митници“, Комисията за защита на потребителите и др. съобразно характерните особености на отделните икономически сектори. Целта на съвместните  проверки е извършването на едновременен, задълбочен и всеобхватен контрол, целящ от една страна по-бързо предоставяне на данни между институциите и от друга по-малка ангажираност на бизнеса.", "date": "2019.07.07", "title": "Варна: Реалното отчитане на паричните обороти и издаването на касови бележки ще са във фокуса на летните проверки на НАП"}
{"url": "http://www.focus-news.net/news/2019/07/07/2677865/burgas-bez-zabavyane-se-osashtestvyava-preminavaneto-prez-gkpp-malko-tarnovo.html", "text": "Без забавяне се осъществява преминаването през ГКПП „Малко Търново“. Това съобщи за  Радио „Фокус“ – Бургас  дежурният на пункта. Към момента няма образувани колони от автомобили на българо-турската граница. Движението се извършва безпроблемно. \r\nМария ПОПЧЕВА", "date": "2019.07.07", "title": "Бургас: Без забавяне се осъществява преминаването през ГКПП „Малко Търново“"}
{"url": "http://www.focus-news.net/news/2019/07/07/2677869/a1-on-albanski-grazhdani-palyat-pasportite-si-sled-kato-napusnat-stranata.html", "text": "Масовото заминаване на албански граждани в чужбина е придружено не само от намаляване на работната сила в страната, но и от наскоро появил се интересен начин за скъсване с миналото, коментира македонският телевизионен канал  „А1 он“ , като уточнява, че става въпрос за практиката напускащите да палят албанските си паспорти след като преминат границата на родината си. Според повечето медии, това е следствие от огромното разочарование и липса на перспектива в страната, които чувстват албанците.  \r\nВ същото време социалните мрежи се пълнят с коментари, в които тези, които са разочаровани от родината си спорят с хората, твърдящи че паспортът е национален символ и той не бива да се поругава по подобен начин.     Цанко Цолов", "date": "2019.07.07", "title": "„А1 он“: Албански граждани палят паспортите си след като напуснат страната"}
{"url": "http://www.focus-news.net/news/2019/07/07/2677867/benovska-otnovo-shte-pita-koy-i-na-kakvo-osnovanie-iska-no-i-mozhe-li-da-upravlyava-balgariya.html", "text": "Илиана Беновска отново ще пита: „Кой и на какво основание иска, но и може ли да управлява България?” в авторското си предаване „Беновска пита“ днес от 17.00 часа. Това съобщиха от  екипа на предаването „Беновска пита“  по „Канал 3”. Нейни събеседници в днешното издание на предаването ще бъдат: кметът на Стара Загора и член ИК на ГЕРБ Живко Тодоров, президентът на ПЕС Сергей Станишев, Александър Сиди от ВМРО и Борислав Зюмбюлев от в. „24 часа”. \r\nПовторението се излъчва по Канал 3 и по К2 от 23.15 часа. Адресът на предаването е benovskapita@gmail.com", "date": "2019.07.07", "title": "Беновска отново ще пита: Кой и на какво основание иска, но и може ли да управлява България"}
{"url": "http://www.focus-news.net/news/2019/07/07/2677861/ekathimerini-greshno-e-da-se-dava-palno-mnozinstvo-na-mitsotakis-smyata-gratski-politik.html", "text": "Лидерът на гръцкия „Ценстристки съюз“ Василис Левентис изрази мнението , че е грешно да се дава пълно мнозинство в парламента на Кириакос Мицотакис и „Нова демокрация“, съобщава гръцкото електронно издание  Ekathimerini .  \r\nСпоред Левентис е много вероятно Мицотакис да победи и формира коалиция с партията „Движение за промяна“ на Фофи Генимата. „Такова правителство ще имаме тази вечер“, убеден е гръцкият политик.  \r\n„Това, което „Независими гърци“ на Панос Каменос беше за Ципрас, това ще бъде „Движение за промяна“ в очите на Мицотакис“, допълни Левентис.    Цанко Цолов", "date": "2019.07.07", "title": "Ekathimerini: Грешно е да се дава пълно мнозинство на Мицотакис, смята гръцки политик"}
{"url": "http://www.focus-news.net/news/2019/07/07/2677868/regionalna-direktsiya-sotsialno-podpomagane-blagoevgrad-po-zakona-za-semeyni-pomoshti-za-detsa-prez-may-e-otpusnato-podpomagane-za-25-558-litsa-i-semeystva-v-oblastta.html", "text": "По закона за семейни помощи за деца и правилника за неговото прилагане през май е отпуснато подпомагане за 25 558 лица и семейства в Благоевградска област Това каза пред  Радио „Фокус“-Пирин  Станка Михова, експерт в Регионална дирекция „Социално подпомагане“-Благоевград. Тя уточни, че общият размер на финансовата помощ е 2 288 336 лв. По думите й реалният брой на подпомогнатите семейства е 24 501, а на децата, за които е отпусната помощ - 38 063.  \r\n„Случаите на спрени месечни помощи на семейства с деца, допуснали отсъствия 5 учебни часа без уважителни причини за месец май са 287 семейства за 308 деца. Случаите на спрени месечни помощи на семейства с деца с предучилищна възраст, допуснали отсъствия над 3 дни без уважителни причини за месец май са 50 семейства за 51 деца. Помощта се спира само за месеца, за който се отнасят отсъствията“, допълни експертът. Михова посочи, че еднократна помощ при бременност е отпусната за 29 случая в размер на 4 350 лв., а еднократна помощ при раждане на дете е отпусната на 244 майки в общ размер на 97 650 лв. Станка Михова каза още, че месечни помощи за дете с трайни увреждания са отпуснати за 771 случая, като общата сумата е 500 735 лв. Тя добави, че целева помощ за безплатно пътуване са получили 192 многодетни майки от Благоевградска област в общ размер на 8 348 лв. \r\nМихова информира също, че за месец май здравно осигурени в областта са 4 016. По думите й от тях социално слаби с право на социално подпомагане са 1 938, 2 018 са получили целева помощ за отопление, а 60 полагат грижи за член от семейството със загубена работоспособност над 90% с чужда помощ. По думите размерът на осигуровката е 31,36 лв. Експертът каза още, че по Националната програма „Асистенти на хора с увреждания“ броят на подадените заявления-декларации до края на май е 172, като от тях 27 са отказани, а 144 са одобрени.  Михова отбеляза, че са включени 127 лица, от които лични асистенти на лица са 115, 3 като лични асистенти на деца и 9 като помощник-възпитатели за деца. \r\nНатали СТЕФАНОВА", "date": "2019.07.07", "title": "Регионална дирекция „Социално подпомагане“-Благоевград: По закона за семейни помощи за деца през май е отпуснато подпомагане за 25 558 лица и семейства в областта"}
{"url": "http://www.focus-news.net/news/2019/07/07/2677870/iliana-benovska-g-zho-ninova-kolko-chlenove-na-ib-na-bsp-podpisaha-sreshtu-stanishev-za-otsenkata-mu-che-borisov-e-darzhavnik.html", "text": "Г-жо Нинова, колко членове на ИБ на БСП подписаха срещу Станишев за оценката му, че Борисов е държавник? Това пита журналистът Илиана Беновска в коментара си към днешното издание на предаването „Беновска пита” по Телевизия „Канал 3” и Радио „К2”, съобщиха от екипа на  предаването . \r\nГрадската легенда разказва, че Нинова е използвала вратичката, че позициите на Изпълнителното бюро (ИБ) на БСП могат да се приемат и огласяват с обикновено мнозинство, за да заклейми лидера на ПЕС Сергей Станишев, че е опасно близък с лидера на ГЕРБ Бойко Борисов.  \r\nДругарката Нинова е събрала приближените си и те са гласували с по две ръце Станишев публично да бъде заклеймен:  .  \r\nНе-Ниновите членове на ИБ не се били, дори, уведомени с sms за публичния линч над Станишев.  \r\nДнес, 7 юли 2019-та, Борисов не с думи, а с конгрес на ГЕРБ отговори на Нинова държавник ли е той или не. Какво ли ново умотворение ще изфабрикува, сега, Нинова? \r\nИ, докато владетелката на БСП си търси „маршалския жезъл“ в раницата, с която ще опита да яхне и Бузлуджа, както яхна конгреса на БСП, аз ще откликна на молбата й всеки да дари на БСП по 10 лева.  \r\nМоля, името ми да се запише като дарител на БСП  в отчета пред Сметната палата. Нищо, че все още не съм откликнала на Нинова-та покана да стана член на БСП в „Оборище“- София. И, призовавам всеки, които симпатизира не на Нинова, а на левите социални идеи да дари на БСП по 10 лева. \r\nНека дадем още един шанс на любителката на гюбеци Нинова, преди да загуби и местните избори, да си опита силицата да се разбере „по мъжки“ с Борисов и да се убеди окончателно може ли да седне на неговото кресло на министър-председател. \r\nГ-жо Нинова, колко членове на ИБ на БСП подписаха срещу Станишев за оценката му, че Борисов е държавник? \r\nАз съм Беновска. И питам.", "date": "2019.07.07", "title": "Илиана Беновска: Г-жо Нинова, колко членове на ИБ на БСП подписаха срещу Станишев за оценката му, че Борисов е държавник"}
{"url": "http://www.focus-news.net/news/2019/07/07/2677872/ramush-haradinay-blagodari-na-boyko-borisov-za-ukazanata-podkrepa.html", "text": "Министър-председателят на Косово Рамуш Харадинай изрази благодарност към своя български колега Бойко Борисов за указаната от него цялостна подкрепа. Премиерът е направил това от своята официална страница в  социалната мрежа \"Фейсбук\" .  \r\nЕто го целия текст на съобщението, публикувано от Харадинай: \r\n\"Особено съм благодарен на българският премиер Бойко Борисов за неговата принципна позиция относно Косово и нашето право да сме част от европейското семейство. Решението България и Северна Македония да са следващите председатели на Берлинския процес го прави по-значим. Косово е важна част от този процес и смята, че започнатите сътрудничества само прибавят добавена стойност към интеграцията на района в ЕС. Взаимното признание със Сърбия в съществуващите граници би отворило за нас много възможности.  \r\nСилно подкрепям визията на премира Борисов за всеобхватна Европа, която излиза извън рамките на идеите на миналия век, идеи, които причиниха трагедии и проблеми.  \r\nБез участието на Западните Балкани в европейското семейство, ЕС няма да бъде завършен. Благодаря ти, Бойко!\"   Цанко Цолов", "date": "2019.07.07", "title": "Рамуш Харадинай благодари на Бойко Борисов за указаната подкрепа"}
{"url": "http://www.focus-news.net/news/2019/07/07/2677863/afp-benyamin-netanyahu-opredeli-kato-opasna-stapka-reshenieto-na-iran-da-obogatyava-uran-na-po-visoko-ot-razreshenoto-v-yadrenata-sdelka-nivo.html", "text": "Министър-председателят на Израел Бенямин Нетаняху определи като „опасна стъпка“ решението на Иран да обогатява уран  на по-високо ниво, отколкото разрешава ядреното споразумение с Техеран, предава  AFP .  \r\n„Тaзи мярка е изключително опасна стъпка и аз призовавам моите приятели, лидерите на Франция, Великобритания и Германия: вие подписахте това споразумение и тогава заявихте, че ако се стигне до ситуация като сегашната, ще бъдат наложени строги санкции“, заяви премиерът в началото на правителствена среща.  \r\nАгенцията припомня, че Нетаняху бе един от хората, които критикуваха споразумението и призоваваше американския президент Доналд Тръмп да изтегли САЩ от него. Въпреки това, сега той иска от европейските лидери да приложат неговите постановления на фона на желанието на Израел и САЩ да притиснат Иран.    Цанко Цолов", "date": "2019.07.07", "title": "AFP: Бенямин Нетаняху определи като „опасна стъпка“ решението на Иран да обогатява уран на по-високо от разрешеното в ядрената сделка ниво"}
{"url": "http://www.focus-news.net/news/2019/07/07/2677871/gd-granichna-politsiya-intenziven-e-trafikat-na-gkpp-dunav-most-vidin-gkpp-durankulak-gkpp-kardam-gkpp-kalotina-gkpp-kulata-i-gkpp-kapitan-andreevo.html", "text": "Трафикът на ГКПП \"Дунав Мост-Видин\" на българо-румънската граница е интензивен на изход за товарни автомобили, а на  ГКПП \"Дуранкулак\" и ГКПП \"Кардам\" - на вход за леки коли, по данни към 15.00 часа. Това съобщиха от  ГД „Гранична полиция“ . Трафикът е интензивен и на ГКПП \"Калотина\" на българо-сръбската граница на вход за леки, на ГКПП \"Кулата\" на българо-гръцката - на изход за товарни автомобили, и на ГКПП \"Капитан Андреево\" на границата с Турция - на изход за леки коли. \r\nНа българо-македонската граница трафикът е нормален на всички гранични контролно-пропускателни пунктове.", "date": "2019.07.07", "title": "ГД „Гранична полиция“: Интензивен е трафикът на ГКПП \"Дунав Мост-Видин\", ГКПП \"Дуранкулак\", ГКПП \"Кардам\", ГКПП \"Калотина\", ГКПП \"Кулата\" и ГКПП \"Капитан Андреево\""}
{"url": "http://www.focus-news.net/news/2019/07/07/2677875/d-r-antoaneta-toncheva-obshtinsko-predpriyatie-dezinfektsiya-dezinsektsiya-i-deratizatsiya-varna-balhi-i-karlezhi-na-plazhovete-nyama-kak-da-ima-profilaktikata-sreshtu-tyah-e-bezsmislena.html", "text": "Бълхи и кърлежи на плажовете няма как да има. Провеждането на профилактична дезинфекция срещу тях е безсмислено мероприятие. Това коментира в интервю за  Радио „Фокус“ – Варна  директорът на Общинско предприятие „Дезинфекция, дезинсекция и дератизация“ – Варна д-р Антоанета Тончева. По думите й бълха и кърлеж няма как да стоят доброволно на плажа. „Това го правят само хората. Бълхи и кърлежи мразят да се пекат под слънчеви лъчи. Те търсят сянка, хладина и влага. Друг е въпросът, че хората, като се съблекат и видят кърлеж, мислят, че ги е ухапал на плажа. Това е много често повтаряна грешка“, посочи тя.  \r\nСпоред д-р Тончева в последните години има практика стопани на плажове да се обработват предварително ивиците, но това, според нея, е безсмислено. „Плажът има нужда да се обработи, когато излязат плажните мушици. Когато има много водорасли, ако не се оберат навреме, излизат мушици, които дразнят, но те нямат епидемично значение. Тогава има смисъл да се обработи плаж“, допълни специалистът. \r\nДиана СТОЕВА", "date": "2019.07.07", "title": "Д-р Антоанета Тончева, Общинско предприятие „Дезинфекция, дезинсекция и дератизация“  – Варна: Бълхи и кърлежи на плажовете няма как да има, профилактиката срещу тях е безсмислена"}
{"url": "http://www.focus-news.net/news/2019/07/07/2677874/pazardzhik-prodalzhava-izgrazhdaneto-na-novi-trotoarni-nastilki-v-selo-radilovo.html", "text": "Продължава изграждането на нови тротоарни настилки село Радилово. Това съобщи за  Радио „Фокус“ – Пазарджик  Стоян Йовчев от Община Пещера. Той обясни, че Общината извършва чрез Общинско предприятие „Чистота и поддръжка на пътната инфраструктура“ реконструкция на тротоарите по пътя към Пазарджик.  \r\n„Това става възможно след решение на Общински съвет – Пещера. Местните парламентаристи гласуваха 50 000 лева от бюджета, с които са закупени нужните материали и плочки. Оформянето на алеите за пешеходци ще продължи до пълното изразходване на отпуснатите средства“, допълни Йовчев. \r\nВаня НИКОЛОВА", "date": "2019.07.07", "title": "Пазарджик: Продължава изграждането на нови тротоарни настилки в село Радилово"}
{"url": "http://www.focus-news.net/news/2019/07/07/2677858/boyko-borisov-gerb-tryabva-da-ima-radikalni-promeni-v-rayonite-koito-gubim.html", "text": "Трябва да има радикални промени в районите,  които губим. Това каза лидерът на ГЕРБ и министър-председател Бойко Борисов по време на Национално събрание на партията, предаде репортер на  Агенция „Фокус“ . „На събранията много добре да се огледат хората. Етичната комисия, Изпълнителната комисия. Ще ви окажем максимална помощ. Някъде ще направим промени. Искам да направим по-отворени събранията“, отбеляза премиерът. „Правим го среща с обществеността, който иска да дойде. Ще ходя или аз, или хора от комисията, да чуят и другата страна какво мислят за нашите кметове, общински съветници. „Има действително млади и успели и доказани хора, които искат да станат част от партийния живот, но местната структура или местният феодал не го допуска – защото вижда конкуренцията“, добави той. „Ние трябва да се подготвим следващите няколко години да обновяваме непрекъснато. Не казвам, че трябва да изгоним тези, които са допринесли и допринасят и имат и потенциал, но във всички случаи трябва да направим и радикални промени, там където губим“, посочи Борисов, като даде за пример област Плевен. По думите му с подобни случаи първо ще се разглеждат от Етичната комисия, а след това от Изпълнителната. На финала на Националното събрание лидерът на ГЕРБ Бойко Борисов благодари на Цветан Цветанов за проявената от негова страна лоялност през изминалите години. \r\nДаяна ДЮЛГЕРОВА", "date": "2019.07.07", "title": "Бойко Борисов, ГЕРБ: Трябва да има радикални промени в районите, които губим"}
{"url": "http://www.focus-news.net/news/2019/07/07/2677873/targovishte-39-godishen-mazh-e-zaginal-pri-katastrofa-mezhdu-mototsiklet-i-lek-avtomobil-na-pat-i-4-v-mestnostta-momina-cheshma.html", "text": "39-годишен мъж е загинал при катастрофа между мотоциклет и лек автомобил на път I-4 (София-Варна) в местността „Момина чешма” в близост до Търговище. Това съобщиха от  ОДМВР-Търговище . Сигнал за инцидента е получен в 13.30 часа. \r\nМотоциклетистът се е движил в посока Варна, а лекият автомобил – в обратната посока. По първоначални данни шофьорът на колата е предприел завиване наляво в посока към вилната зона в района, a мотоциклетът се е ударил странично в предната й дясна част. В резултат мотоциклетистът е загинал на място. Загиналият е 39-годишен, от град Варна.  \r\nВ момента се извършва оглед на местопроизшествието. Причините за възникване на пътния инцидент са в процес на изясняване. По случая е образувано досъдебно производство.", "date": "2019.07.07", "title": "Търговище: 39-годишен мъж е загинал при катастрофа между мотоциклет и лек автомобил на път I-4 в местността „Момина чешма”"}
{"url": "http://www.focus-news.net/news/2019/07/07/2677876/tass-komisiya-na-pa-na-osse-othvarli-ruska-proektorezolyutsiya-sreshtu-geroizatsiyata-na-natsizma.html", "text": "Комисията по демокрация, човешки права и хуманитарни въпроси на Парламентарната асамблея (ПА) на Организацията за сигурност и сътрудничество в Европа (ОССЕ) на среща в неделя отхвърли резолюцията за борба с ксенофобията, агресивния национализъм и свързаната с нея нетърпимост, предложена от делегацията на Руската федерация, като тя включваше и призив към страните-участнички в ОССЕ да се противопоставят на възхваляването на членовете на нацистките СС. 25 членове на национални делегации гласуваха против документа, 11 парламентаристи подкрепиха нейното приемане. 13 делегати се въздържаха, предава  TACC . \r\nОсновният автор на резолюцията е заместник-председателят на Държавната Дума на Руската федерация Артьом Туров. В текста беше напомнено, че Трибуналът в Нюрнберг криминализира както самата СС, така и нейните съставни части. Според отхвърлената проекторезолюция ПА на ОССЕ трябваше да изрази дълбока загриженост относно „разпространението на теорията за превъзходството на основата на раса, националност, религия или култура, включително в региона на ОССЕ“, както и да признае, че нео-нацизмът е „опасно съвременно явление“ , с което трябва да се борят политиците. \r\nСпоред отхвърления текст ПА \"категорично осъжда запазването и разпространението на неонацистки и агресивни националистически идеологии, основани на расови или национални предразсъдъци, и заявява, че тези явления не могат да бъдат оправдани при никакви обстоятелства.\" Асамблеята също така трябваше да призове държавите-членки  \"активно да се противопоставят на актове на прослава във всякаква форма на нацисткото движение, включително бивши членове на организацията на СС, както и нарастващите опити и случаи на оскверняване или унищожаване на паметници\" на борците срещу нацизма. \r\nДелегациите, по-специално на Литва, Великобритания и Украйна, разкритикуваха документа. Парламентаристите от тези страни критикуваха текста за липсата на осъждане на комунизма в него. Според членове на делегацията на САЩ, която също се противопостави на резолюцията, Русия сама не признава \"агресивния си национализъм в Украйна и Грузия\". От страна на украинската делегация имаше изявления за предполагаемата подкрепа на руските власти на десни групи. \r\nСлед гласуването редица делегации, включително украинската, започнаха да аплодират, за което получиха забележка от президиума. \r\n\"За съжаление всички предишни оратори изобщо не са прочели предложената резолюция. Това показва, че те не се интересуват от факта, че неонацизмът сега се съживява в Европа и по същество е фашизъм\", каза на свой ред членът на делегацията на Руската федерация, депутат от Държавната Дума Алексей Корниенко. \r\nКакто самият Туров заяви по-късно пред репортери, \"за съжаление, редица делегации от Парламентарната асамблея на ОССЕ следват позицията на няколко страни, които първоначално показват своето русофобско отношение\". \r\n\"И обсъждането на документите, които предлагаме, каквито и да са те, се превръща в някакъв фарс. За съжаление, виждаме това от страна на Украйна, редица балтийски страни\", добави депутатът и отбеляза, че именно в тези страни възхваляването на бивши нацисти става норма.  Юлиян Марков", "date": "2019.07.07", "title": "ТАСС: Комисия на ПА на ОССЕ отхвърли руска проекторезолюция срещу героизацията на нацизма"}
{"url": "http://www.focus-news.net/news/2019/07/07/2677877/api-vazstanoveno-e-dvizhenieto-po-pat-i-4-v-uchastaka-prolaz-targovishte.html", "text": "Възстановено е движението по път I-4 в участъка Пролаз – Търговищe. Това съобщиха от пресцентъра на  Агенция \"Пътна инфраструктура\"  (АПИ).", "date": "2019.07.07", "title": "АПИ: Възстановено е движението по път I-4 в участъка Пролаз – Търговищe"}
{"url": "http://www.focus-news.net/news/2019/07/07/2677878/sport-sadiyata-na-finala-za-kopa-amerika-e-svarzvan-s-koruptsiya.html", "text": "Огромен скандал се разрази на Копа Америка, след като чилиецът Роберто Тобар Варгас бе определен за главен съдия на финала. Тази вечер от 23:00 часа на \"Маракана\" един срещу друг ще се изправят домакинът Бразилия и Перу в битка за трофея. Любопитното е, че избраният рефер е получил 8-месечна забрана да свири мачове между 2012-а и 2013-а заради участие в корупционен скандал. Чилийските медии разкриха, че Тобар е бил разследван, че е част от група съдии, които редовно се събират, за да играят карти, да пият алкохол и да решават кой коя среща в първенството да ръководи. Този скандал е известен с названието \"Покер клуб“. Загубилият на карти бил принуждаван да ръководи двубои, които са поверени на победителя, както и сам да си плаща разходите за пътуването.", "date": "2019.07.07", "title": "Спорт: Съдията на финала за Копа Америка е свързван с корупция"}
{"url": "http://www.focus-news.net/news/2019/07/07/2677860/the-telegraph-umorenite-gartsi-sa-na-pat-da-smenyat-progresivnoto-lyavo-pravitelstvo-i-da-se-varnat-kam-staromodnite-politicheski-dinastii.html", "text": "Те бяха бунтовниците, белите рицари, борещи се срещу бедността и режима на икономии, родени от вълната на гняв и отчаяние. Така британското издание  The Telegraph  описва гръцката партия СИРИЗА в материал, посветен на неделните избори в южната ни съседка.  \r\nНо четири години по-късно, пише вестникът, управляващите в Атина тичат към забележителен провал, който се изразява в загубата на предсрочните избори в страната. А това би позволило връщането на власт на една от най-изявените политически династии в страната.  \r\nИзтощени oт бедност и разочаровани от неспазените обещания на правителството, гърците най-вероятно ще изберат като нов премиер Кириакос Мицотакис, последната издънка на силна политическа фамилия и син на бивш министър-председател.  \r\nЛявата партия СИРИЗА изостава с между 8 и 10 процента от „Нова демокрация“, която ще спечели изборите според единодушното мнение на предварителни проучвания. А причината за това е смъртоносната рана, която СИРИЗА понесе от четиригодишната беднотия, която премиерът Ципрас бе обещал да премахне.  \r\nПартията бе избрана през 2015 г. с програма, която включваше противопоставяне на Брюксел и кредиторите на Гърция, предоговорка на финансовия дълг и край на режима на строгите иконимии. И макар нейния лозунг да бе „надеждата идва“, само месеци по-късно, Ципрас не се съобрази с резултата от масов референдум и спази ангажиментите, поети към т.нар. „Тройа“ – Европейската комисия, Международния валутен фонд и Европейската централна банка. А от тогава гърците търпят постоянно увеличение на данъците, намаляване на пенсиите и увеличаване на безработицата.  \r\nСпоред Ангелос Хрисогелос, експерт по Гърция в изследователски център в Лондон, СИРИЗА  енаправила точно обраното на това, което е обещала. Но след дълги и болезнени години, пишат от вестника, СИРИЗА, което а гръцки акроним за „Радикална лява коалиция“, смята, че е върнала Гърция по пътя на икономическо възстановяване. Общият процент безработица е паднал от 28% през 2013 до 18 през 2019 г., а незаетостта сред младите е спаднала от 50 до 40%. Резултати дават и данъчните реформи, след като Гърция отново е на международните пазари. \r\nНо за много гърци това се случва твърде късно и СИРИЗА показа слаб резултат на евровота през месец май, което принуди Ципрас да свика предсрочни избори. Партията бе ударена също така и от договора, който сключи със съседна Македония, според който Атина отмени ветото си за кандидатстването на Скопие в НАТО и ЕС.  \r\nСпоразумението разгневи гръцките националист и хората, живеещи в северния гръцки район Македония, които смятат, че балканската страна няма право да се свързва с древната държава, управлявана от Филип и Александър Велики.  \r\nНеделните избори са възможност за нова власт – тази на „Нова демокрация“, водена от Мицотакис, който иска да намали данъците и предоговори споразумението с „тройката“ според което Гърция трябва да има минимален годишен ръст на БВП от 3,5%. \r\n„Данъците са твърде високи. Ако това продължи, икономиката няма да стигне до никъде. Някои хора плащат 80% от своите доходи като такси“, заяви Теодорос Русопулос, бивш министър на „Нова демокрация“ и кандидат за народен представител.    \r\nПрограмата на Мицотакис е доста обширна, но всичко това са обещания, които лесно се правят, но трудно изпълняват, смятат анализатори.  \r\n„Бих казала, че има твърде малко място за маневри от „Нова демокрация“ те ще се сблъскват с огромни ограничения от Международния валутен борд и правилата на ЕС“,заяви Дафне Халикопулу, професор по политология. „Мицотакис казва, че ще намали данъците, но от къде ще вземе парите? Просто няма от къде“, допълва анализаторът.    Цанко Цолов", "date": "2019.07.07", "title": "The Telegraph: Уморените гърци са на път да сменят прогресивното ляво правителство и да се върнат към старомодните политически династии"}
{"url": "http://www.focus-news.net/news/2019/07/07/2677879/pazardzhik-eksperti-ot-riosv-sa-izvarshili-proverki-na-rezervatite-v-regiona.html", "text": "Активна е дейността на Регионалната инспекция по околната среда и водите (РИОСВ) в Пазарджик за опазване на биологичното разнообразие през юни, съобщи за  Радио „Фокус“ – Пазарджик  Цветана Чочева от РИОСВ. Тя обясни, че са проверени резерватите „Купена“, „Беглика“, „Дупката” и „Мантарица“. „Не са констатирани нарушения. Пътеките за посетители са почистени. Осигурена е проходимостта им. В резерват „Купена”, с цел предотвратяване на незаконна сеч на дърва през юни са проведени две съвместни акции със служители на Зонално жандармерийско управление – Пловдив, МВР, Районно управление „Полиция“ – Пещера. Не са установени нарушения“, коментира Чочева. \r\nТя допълни, че през юни РИОСВ – Пазарджик е реагирала на сигнали на граждани за намерена малка сова със счупено крило в центъра на село Звъничево и за умрял щъркел в гнездо на електрически стълб – до трансформатор, по пътя между селата Черногорово и Росен. „Проверките установиха, че птицата със счупено крило е млада сова, паднала от гнездото. Изпратена е за лечение в Спасителния център за диви животни в град Стара Загора. Проверката на щъркеловото гнездо, извършена от екип на електроразпределителното дружество, не установи умрял бял щъркел в него“, каза също Чочева. \r\nВаня НИКОЛОВА", "date": "2019.07.07", "title": "Пазарджик: Експерти от РИОСВ са извършили проверки на резерватите в региона"}
{"url": "http://www.focus-news.net/news/2019/07/07/2677880/afp-nay-malko-12-dushi-sa-zaginali-pri-eksploziya-v-afganistan.html", "text": "Кола-бомба избухна в град Газни в Източен Афганистан в неделя и предизвика смъртта на  най-малко 12 души и рани много други,включително десетки деца, предава  AFP . \r\nАтентатът е извършен на фона на преговорите между талибаните и САЩ, които се провеждат в Доха. \r\nБомбеното нападение е било насочено срещу разузнавателна част, разположена в града. В резултат са загинали 12 души, а други 179 са били ранени, сред които над 50 деца. Според информацията атентатът е организиран от талибаните.  Юлиян Марков", "date": "2019.07.07", "title": "АFP: Най-малко 12 души са загинали при експлозия в Афганистан"}
{"url": "http://www.focus-news.net/news/2019/07/07/2677881/vratsa-zadarzhaha-trima-nepalnoletni-grazhdani-izbyagali-ot-popravitelniya-dom-kam-zatvora-v-grada.html", "text": "В слънчогледова нива между врачанското село Борован и Бяла Слатина този следобед заловиха бегълците от поправителния дом към врачанския затвор, съобщиха от правосъдното министерство, предаде  БНТ . Тази нощ трима непълнолетни прескочили оградата на затвора и изчезнали в неизвестна посока. \r\nПри проверката сутринта охраната установила липсата им и веднага стартирала мащабна полицейска операция по издирването им. В нея са се включили надзиратели от затвора, служители от национална полиция и от областната дирекция на полицията във Враца. \r\nСлед бягството от поправителния дом осъдените откраднали такси от Враца и поели на път за Плевен. На завой обаче седналият зад волана 17-годишен шофьор изпуснал управлението на колата и тя се обърнала в канавка край пътя. Бегълците се измъкнали невредими и продължили пеш в посока към Бяла Слатина. Случайни хора видели тримата съмнителни младежи и подали сигнал на тел. 112, след което стартирали заградителни мероприятия.", "date": "2019.07.07", "title": "Враца: Задържаха трима непълнолетни граждани, избягали от поправителния дом към затвора в града"}
{"url": "http://www.focus-news.net/news/2019/07/07/2677883/pazardzhik-chetiridnevniyat-praznik-balkanska-magiya-shte-se-provede-vav-velingrad.html", "text": "Четиридневният празник „Балканска магия“ ще се проведе във Велинград на 18, 19, 20 и 21 юли, съобщи за  Радио „Фокус“ – Пазарджик  Бояна Кирилова от Общината. Тя обясни, че четиридневният празник ще се проведе на централния площад „Николай Гяуров”.   \r\n„Това е второто издание на фестивала на музиката, мезето и питието в СПА столицата на Балканите. Целодневната програма предлага във всеки един от четирите дни отлични кулинарни зони,  разнообразни атракциони, изложения и забавления за малки и големи. Освен това посетителите на „Балканска магия“ ще могат да видят и чуят на живо някои от най-големите български звезди от различни музикални стилове. Началният час на всички вечерни концерти е 18.30 часа, а в програмата ще се изявят и местни самодейни състави“, допълни Кирилова.  \r\nТя каза също, че програмата е разнообразна, а входът е свободен. През първия ден тя ще започне с патриотични песни и ще продължи с популярни изпълнители. През втория ден ще двама гайдари ще представят автентични родопски ритми като през останалите два дни също се предвидени интересни прояви. \r\nВаня НИКОЛОВА", "date": "2019.07.07", "title": "Пазарджик: Четиридневният празник „Балканска магия“ ще се проведе във Велинград"}
{"url": "http://www.focus-news.net/news/2019/07/07/2677882/vzglyad-mozhe-li-rusiya-da-navredi-na-sasht-izpolzvayki-evroto.html", "text": "Русия и Европейският съюз все по-често повдигат въпроса за преминаването към еврови разплащания - особено по отношение на търговията с енергия. Москва и Брюксел се нуждаят от застраховка в случай на неприятелски действия на САЩ. Ако тази идея в крайна сметка получи живот, може ли тя сериозно да застраши монопола на долара, коментира руският вестник  “Взгляд“ . \r\nПреди няколко дни заместник-председателят на Европейската комисия Марош Шефчович, който отговаря за енергийните въпроси, докладва за преговорите с Русия за разширяване на използването на еврото в енергийните сделки. От руска страна, според Шефчович, ключовият преговарящ е първият заместник министър-председател и министър на финансите Антон Силуанов. Както съобщава РИА “Новости”, позовавайки се на Силуанов, страните вече са се договорили да сформират работна група, която ще разработи практически стъпки за преминаване към разплащания в рубли и евро. \r\nЗа Европейския съюз такова решение се вписва добре в концепцията за пътна карта за избягване на долара в търговските изчисления и финансовата сфера, която Европейската комисия представи през декември миналата година. Основният акцент на този документ е именно върху освобождаването от долара в енергийния сектор, предимно за петрола (сделките с природен газ вече са частично сключени в евро и британски лири). \r\nЧувството, че се увеличава почвата за разширяване на обема на сделките с руска енергия в евро съществува от дълго време. Миналата есен Reuters съобщи, цитирайки собствените си източници, че руските петролни компании разглеждат това решение като възможност за намаляване на рисковете от нови американски санкции. Reuters споменава „Сургутнефтегаз“ и „Газпром Нефт“ сред компаниите, които са уведомили клиентите си за преминаването към разплащания в евро. \r\nЗа руските енергийни компании използването на еврото в разплащането с Европейския съюз е, от една страна, приемлива опция, тъй като еврото е доста ликвидно и е търсена от руския бизнес валута, заяви водещият анализатор на Националната фондация за енергийна сигурност Игор Юшков. Друг въпрос е колко бързо може да се приложи, защото във всеки случай ще е необходимо да се правят допълнения към всеки договор за доставка на нефт и газ. \r\n\"По принцип, доколкото знам, сумите по тези договори са деноминирани в долари, така че ще е необходимо да се преговаря не само на междуправителствено ниво, но и на фирмено ниво,\" каза Юшков. „От руска страна на първо място е„ Газпром “, но с НОВАТЕК и неговия проект „Ямал втечнен природен газ (ВПГ)“ ситуацията изглежда по-сложна - докато втечненият природен газ достигне Европа, той може да променя търговците няколко пъти. Същите трудности могат да възникнат и с петрола, тъй като не всички пратки от танкери преминават директо към потребителите. Например при пристигането си в пристанището на Ротердам част от танкерите се изкупуват при натоварване в руски пристанища и не е съвсем ясно в кой момент ще се проведат транзакции в евро - дали в Русия или вече в Европа. Но ако компаниите се нуждаят от нея, те сами ще могат да постигнат споразумение. \" \r\nОт руска страна смисълът на инициативата е ясен: плащанията в евро се считат за превантивен механизъм за заобикаляне на санкциите на САЩ. „Може би руското правителство приема това, което може да доведе до санкционния натиск и сега се опитва да разпространи новата схема“, продължава анализаторът. - Европейците, от своя страна, също стават заложници на американската политика за санкции - това ясно се вижда от развитието на “Северен поток-2“. Един от очевидните лостове за натиск върху такива проекти е забраната на доларовите транзакции. Следователно, при преминаването към разплащания в евро, американците няма да могат да следят всички сделки, както е  сега, когато сумите им са деноминирани в долари. \r\nИдеята на Тръмп да „направи Америка велика отново“ не означава, че Европа отново ще стане велика, а по-скоро означава „за сметка на европейците“. И европейците го виждат много добре. В Русия има разбиране, че колкото по-дълго продължават санкциите на САЩ, толкова по-малка е вероятността за тяхното анулиране, така че доларът става рисков фактор. \r\nВъпреки това си струва да си припомним, че не много отдавна Европейският съюз направи не особено успешен опит да премине в разплащания с евро за енергийни ресурси с Иран. Когато тези планове станаха известни през май миналата година, много се говореше, че подобно решение може да бъде основен удар за хегемонията на долара в международните плащания. Но няколко месеца по-късно се оказа, че в детайлите на прехода към еврото има много „но“. \r\nПо-специално, както се съобщава от Financial Times , от началото на санкциите ЕС не успя да подготви правно основание за прехода към разплащания в евро. Страните от ЕС се страхуват от репресиите от Вашингтон. \r\nПреходът към еврото при разплащанията за енергия с ЕС е преди всичко управлението на валутните рискове от европейските компании или елемент от паричната политика от страна на самия Европейски съюз, заяви независимият анализатор на пазара на нефт и газ Александър Полигалов. Според него купуването на руска енергия за долари и след това размяна на част от тези долари за евро за заплащане на труд, плащане на данъци и т.н., при определени условия, всъщност може да бъде от полза, когато компании от Европа купуват руски петрол и газ (от гледна точка управление на валутния риск) и за самите европейски държави. \r\n„Отправната точка на тези промени е по-скоро в областта на макроикономическата политика на ЕС. Ето защо беше поставен въпросът за преминаването към еврото в разплащанията с Русия за гориво. Ако и двете страни по сделката искат това - тогава защо не? В това няма нищо нереалистично - отбелязва експертът. Полигалов обаче е убеден, че геополитическият компонент на такова решение не трябва да се надценява. Анализаторът дава два аргумента. \r\nПърво, сегашният дял на Русия в световния износ е около 3%, от които около 40-45% се изнасят за ЕС, т.е. около 1,2-1,35% от световния износ. Ако считаме, че енергията представлява около 70% от тях, то теоретично от 0,8% до 1% от световния износ може да се прехвърли от долари към евро. В същото време доларът \"тежи\" повече от 42% в световната търговия и повече от 62% в световните резерви, а еврото съответно представлява по-малко от 37% в световната търговия и малко повече от 20% в световните резерви. Затова, изчислява Полигалов, хипотетичният трансфер на целия руски износ на нефт и газ за ЕС ще измести съотношението между долара и еврото с 0,8-1% от долара към еврото, т.е. доларът няма да има 42% в световната търговия, а 41% - разликата не е принципна. \r\nВторият момент е свързан със същността на процесите в глобалната икономика. Първоначално, експертът напомня, че една или друга страна постига производствени и въз основа на това търговски предимства пред другите страни и едва след това започва да превръща тези предимства в допълнителна полза за себе си, така да се каже, от институционален характер. Най-важният пример за това е, че валутата на тази водеща страна започва да действа като резервна валута за търговия. \r\n„В този смисъл доларът вече няма да доминира като търговска валута, когато самите Съединени щати губят своите производствени и търговски предимства, а не обратното, както мислят много псевдо геополитически експерти. \r\nС други думи, фактът, че част от световната търговия, същите 0.8-1%, се движи от доларовата зона към еврозоната, не води до загуба на икономическото лидерство от страна на САЩ - това е по-скоро един вид индикатор за обективните процеси в световната икономика ”, казва Полигалов. \r\nРусия, според експерта, досега във всички тези процеси, за съжаление, не е субект на действие, а обект на въздействие на други играчи: решението за прехвърляне на износа на енергия към еврото е преди всичко решение на самите европейци, а не на Русия. В същото време Русия вече извършва част от търговските операции със страните от ЕС в евро. Според митническата статистика за 2018 г. около 34% от руския износ с държави от ЕС е в евро, около 54% в долари и около 8% в рубли. Като цяло за всички страни на щатския долар се пада над 67% от руския износ, въпреки че с държавите от ОНД, напротив, 63% от износа е в рубли, а при страните от Евразийския съюз това число достига 70%. \r\n„С други думи, Русия постепенно възстановява валутната зона на рублата и прави това правилно - обаче потенциалът на тази зона е обективно ограничен до тези 3% от световния износ. Но в действителност по-скоро дори стойността е по-малка, а именно 0,36% от световния износ, дължащ се на руския износ към ОНД, или 0,24% от световния износ, дължащ се на руския износ за страните от ЕАСТ. Обективно казано, това е потенциалът на рубловата зона днес. И дори тогава Русия ще трябва да се бори за тези цифри както с еврото, така и с долара, а в бъдеще с юана ”, обобщава Полигалов. \r\nИгор Юшков също е близо до тази гледна точка. Цената на всички енергийни носители (особено на петрола) все още се изразява в долари, а ако договорът се сключва в евро, тогава конвертирането преминава през долара. Ето защо, засега, експертът заключава, че е невъзможно Русия напълно да се откаже от долара, той има огромно влияние върху цената на петрола и газа.  Юлиян Марков", "date": "2019.07.07", "title": "„Взгляд“: Може ли Русия да навреди на САЩ, използвайки еврото"}
{"url": "http://www.focus-news.net/news/2019/07/07/2677886/ombudsmanat-maya-manolova-svikva-forum-za-problemite-s-lichnata-pomosht-i-meditsinskata-ekspertiza-na-8-yuli.html", "text": "Утре, 8 юли 2019 г, от 11.00 часа, омбудсманът Мая Манолова ще представи в институцията новия Съвет за наблюдение на и за хората с уврежданията. Събитието е отворено за медиите, това съобщиха от пресофиса на  омбудсмана .  \r\nСъветът е мониторингов орган, който по силата на Закона за хората с уврежданията /ЗХУ/ има за задача да осъществява наблюдение за прилагането на политиките за защита правата на тази уязвима група от обществото у нас, както и да съблюдава изпълнението в най-пълна степен на Конвенцията на ООН за хората с увреждания. \r\nОмбудсманът ще обяви приоритетите и първите стъпки в работата на Съвета за наблюдение. На фокус ще бъдат редица актуални проблеми пред гражданите с увреждания и техните близки, като включването в механизма лична помощ, асистентските услуги за възрастните хора след 31 август т.г., финансовата подкрепа по ЗХУ, медицинската експертиза и др.  \r\nМанолова вече алармира, че Законът за личната помощ, който бе основен акцент в протеста на майките на деца с увреждания и в работата на институцията през 2018 г., не се познава и не се разяснява в достатъчна степен от социалните работници към ресорното министерство. Това поставя в риск получаването на асистентска подкрепа от нуждаещите се хора с увреждания, на което общественият посредник категорично се противопоставя. \r\nПрипомняме, че омбудсманът е първият председател на този нов орган и като такъв е натоварен с функцията да конституира Съвета. По ЗХУ мониторинговият орган се състои от  9 членове - двама представители, определени от омбудсмана на Република България – Мая Манолова и Диана Ковачева, двама представители, определени от председателя на Комисията за защита от дискриминация – Ана Джумалиева и Баки Хюсеинов, един представител на академичната общност, определен от Българската академия на науките – Стоян Ставру, както и четирима представители на организациите на и за хората с увреждания, определени от тях. \r\nНа 28 юни 2019 г., омбудсманът обяви резултатите от гласуването на организациите на и за хората с увреждания, които участваха в процедурата за избор на представители на НПО в Съвета за наблюдение. Общо 34 организации подадоха документи и номинираха 11 кандидати за членове. Специално създадена от омбудсмана Комисия, преброи на публично заседание гласовете, като най-много подкрепа получиха Васил Долапчиев, Весела Одажиева, Ива Поповска и Илиана Малинова.  \r\nМая Манолова подчерта, че ще държи на публичността и прозрачността в работата на Съвета за наблюдение и че той няма да бъде привилегия за определени лица от неправителствените организации, които ще бъдат представени в него, включително и за експертите от нейния екип. \r\n„Ще държа всеки един, за който обсъжданата тема е важна, който е приел като своя каузата на хората с увреждания, затова да бъдат реализирани в пълен обем техните права, да се чувства част от този екип, или поне докато аз съм председател на органа за наблюдение“, акцентира Манолова и обяви, че ще покани всичките номинирани 11 кандидати за членове на Съвета.  \r\nНа учредителното заседание са поканени представители на отговорните институции и организации на и за хората с увреждания – вицепремиерът по икономическата и демографската политика, министърите на финансите, на труда и социалната политика, на здравеопазването, председателят на парламентарната комисия по труда, социалната и демографската политика, Комисията за защита от дискриминация, Агенцията за социално подпомагане, Агенцията за хората с увреждания, Националното сдружение на общините в Република България, Българската академия на науките, представители на организации на и за хората с увреждания и др.", "date": "2019.07.07", "title": "Омбудсманът Мая Манолова свиква форум за проблемите с личната помощ и медицинската експертиза на 8 юли"}
{"url": "http://www.focus-news.net/news/2019/07/07/2677890/blagoevgrad-obshtina-bansko-vrashti-nagradite-vav-finalnata-obikolka-na-mezhdunarodnoto-koloezdachno-sastezanie-po-patya-na-rimlyanite.html", "text": "Полихронос Цорцакис от Гърция спечели първото място в Международното колоездачно състезание \"По пътя на римляните\", съобщиха от пресцентъра на  Община Банско . Секретарят на Община Банско Владимир Кушлев връчи наградата на първия финиширал във финалната обиколка на Международното колоездачно състезание \"По пътя на римляните\" за купата \"Долчини\" - състезателят от отбор \"Дукла\" - Словакия. Това той направи при асистенцията на две момичета в бански носии от групата за народно пеене на Марин Бърдарев. Явор Капитанов от Организационния комитет на състезанието обяви първите места, съответно : \r\n1-во място за Полихронос Цорцакис от Гърция \r\n2-ро място да Марко Данилович от Сърбия \r\n3-то място за Юрай Белан от Словакия. Международното състезание премина при висок интерес от зрителите, а награждаването, на фона на \"We are the champions\", в изпълнение на възпитаничките на Марин Бърдарев и много аплодисменти от публиката.", "date": "2019.07.07", "title": "Благоевград: Община Банско връщи наградите във финалната обиколка на Международното колоездачно състезание \"По пътя на римляните\""}
{"url": "http://www.focus-news.net/news/2019/07/07/2677891/d-r-marina-ivanova-fondatsiya-chetiri-lapi-agresivnostta-na-zhivotnite-ne-se-opredelya-ot-tehnite-kilogrami.html", "text": "За съжаление, приетите на първо четене промени от парламента в Закона за ветеринарномединската дейност, така предложени и разписани като текст, няма да доведат до по-добро възпитание на домашните любимци или на по-отговорно отношение от страна на техните собственици, защото агресивността на животните не се определя от техните килограми. Това каза директорът на Фондация „Четири лапи“ д-р Марина Иванова в интервю за  Агенция „Фокус“  по повод приетите на първо четене от парламента промени в Закона за ветеринарномединската дейност. „Може да има животни, които са под 5 кг и да показват признаци на агресия, а може да има и такива, които са много над 5 кг и да няма никаква агресия в тяхното поведение и да не представляват никаква опасност както за околните хора, така и за други животни“, заяви д-р Марина Иванова. Тя изтъкна, че разделянето на животните по признак тегло не е най-доброто, с което може да се определи с какво поведение е едно животно. „От друга страна, задължението всяко домашно животно да бъде извеждано с намордник е напълно абсурдно, защото особено през лятото с толкова високи температури, колкото са сега, това би застрашило живота на кучетата, тъй като те нямат потни жлези и единствената им възможност да се охлаждат като организъм, е през устата. Всички знаят, че когато му е топло на едно куче, то е с отворена уста и изплезен език. Ако кучето има поставен намордник на устата, то няма да може да вентилира и диша нормално“, посочи д-р Иванова. По думите ѝ именно затова текстовете, които бяха предложени в парламента, имат нужда от доста сериозно преработване. „Имаме гаранцията и обещанието на Комисия по земеделието и храните, че текстовете ще бъдат прецизирани и ще да бъдат насочени към реалния проблем и към това да се възпитава по-добро отношение от страна на хората към техните домашни любимци. Не бива просто да се задават такива безсмислени изисквания от рода на това, че куче над 5 кг вече ще се счита за агресивно и трябва да бъде вързано, с поставен намордник. Може би, в скоро време, някой ще изиска забрана и изобщо да не се извеждат навън“, отбеляза още тя. \r\nИрина ИВАНОВА  Пълния текст на интервюто четете по-късно в „Мнение”", "date": "2019.07.07", "title": "Д-р Марина Иванова, Фондация „Четири лапи“: Агресивността на животните не се определя от техните килограми"}
{"url": "http://www.focus-news.net/news/2019/07/07/2677888/gd-granichna-politsiya-intenziven-e-trafikat-na-granichnite-punktove-kalotina-kulata-makaza-kardam-kapitan-andreevo-dunav-most-vidin-i-durankulak.html", "text": "На българо-сръбската граница на  ГКПП „Калотина“ трафикът е  интензивен на вход  за леки автомобили. Това съобщиха от пресцентъра на  Главна дирекция „Гранична полиция“ . Информацията за трафика на българските гранични контролно-пропускателни пунктове е към 17.00 часа. Интензивен е трафикът на „Кулата“ на изход за товарни автомобили, на вход за леки автомобили и на ГКПП „Маказа“ на вход.  \r\nНа българо-турската граница на ГКПП \"Капитан Андреево\" трафикът е  интензивен на изход  за товарни автомобили. Натоварено е преминаването и през ГКПП \"Дунав Мост- Видин\" на изход за товарни автомобили, а на  ГКПП \"Русе\", ГКПП \"Дуранкулак\"  и ГКПП \"Кардам\" трафикът е интензивен на изход  и вход за леки автомобили.", "date": "2019.07.07", "title": "ГД „Гранична полиция“: Интензивен е трафикът на граничните пунктове „Калотина“, „Кулата“, „Маказа“, „Кардам“, “Капитан Андреево”, „Дунав мост-Видин“ и „Дуранкулак“"}
{"url": "http://www.focus-news.net/news/2019/07/07/2677893/aktsenti-v-sutreshniya-blok-dobro-utro-balgariya-po-radio-fokus-na-8-yuli.html", "text": "България и Сърбия взаимно си търсят дипломатически обяснения, след като сръбският външен министър Ивица Дачич реагира остро на реплика на премиера Бойко Борисов за статута на Косово. Изгубени в превода или реален повод за напрежение? За тълкуванията на дипломатическото поле ще потърсим мнението на бившия посланик на България в Албания и Косово д-р Боби Бобев.  \r\nОчаквано, Националното събрание на ГЕРБ освободи Цветан Цветанов от всички ръководни постове на партията. Как ГЕРБ поема към местните избори след неделния партиен форум и с какво няма да бъдат допускани компромиси? Отговорите ще потърсим от Пламен Нунев, член на Изпълнителната комисия на партията. Намекна ли ГЕРБ за нова бъдеща линия на поведение и ще бъде ли разпозната тя от избирателите? Коментарите ще продължим с политолога Даниел Смилов.  \r\nКрият ли опасност от отключване на алергии летните месеци и как да се предпазим? На Световния ден за борба с алергиите - 8 юли, ще потърсим съвет от специалистите, а гост в ефира ни ще бъде алергологът д-р Тихомир Мустаков.  \r\nВ минутите след 09.00 часа с помощта на Мария Попчева от  Радио „Фокус“-Бургас  ще проверим действително ли отсъстват туристите от Българското Черноморие.  Тези и още теми - в сутрешния блок   на   от 06.00 до 10.00 часа на 8 юли, с водещ Виктория Месробович - Кувенджиева.", "date": "2019.07.07", "title": "Акценти в сутрешния блок „Добро утро, България“ по Радио „Фокус“ на 8 юли"}
{"url": "http://www.focus-news.net/news/2019/07/07/2677896/balgarskiyat-cherven-krast-organizira-uchilishte-po-vodno-spasyavane-i-nachalno-obuchenie-po-pluvane-v-grada.html", "text": "Българският червен кръст в Кюстендил организира училище по водно спасяване и начално обучение по плуване. Това съобщи за  Радио „Фокус” – Кюстендил  Николай Велчев, експерт по водноспасителна дейност към Български червен кръст – Кюстендил. Училището започва от 22 юли и ще продължи да 16 август, а предварително изготвената програма включва 12 заничания. Записването става до 11 юли в офиса на БЧК – Кюстендил. В училището участват  деца от 6 до 8 години, разделени в две възрастови групи.  \r\nЦелта е намаляване и предотвратяване на риска от водни инциденти. По време на обучението ще бъдат застъпени теми за опасностите при плуване и къпане, начините за оказване на първа долекарска помощ, както и цялостен курс за начално обучение по плуване. „Това са най-важните минимални неща, които човек трябва да знае за да може при един воден инцидент да реагира правилно. Ние сме се опитали да съчетаем от една страна водноспасителният минимум и обучението по плуване”, каза Николай Велчев. \r\nВенцеслав ИЛЧЕВ", "date": "2019.07.07", "title": "Българският червен кръст организира училище по водно спасяване и начално обучение по плуване в града"}
{"url": "http://www.focus-news.net/news/2019/07/07/2677894/sergey-stanishev-pes-na-buzludzha-sme-vadili-kandidatite-za-kmetove-zaradi-ninova-s-ne-ostavka-se-izhabi-energiya-za-nishtoto.html", "text": "На Бузлуджа сме вадили кандидатите за кметове заради  Нинова – с не-оставка се изхаби енергия за нищото. Това каза Сергей Станишев, президент на ПЕС, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха  от  екипа на предаването .  \r\nСтанишев заяви позиции по следните теми: \r\n „Дадохте много интервюта, защото имахте много информационни поводи около Вас и около ЕП, ЕК, ЕС, какво затаихте или не успяхте да кажете?”, попита в началото на разговора водещата Илиана Беновска. Сергей Станишев отговори, че никога не може да се каже всичко, защото последните седмици са били изключително динамични и напрегнати в Брюксел във всички преговори, които са се водили и най-вече за това кой ще бъде председател на следващата ЕК. „И между другото искам да кажа, че хората не трябва да се поддават на тези интерпретации – „А, тук 3 пъти Съветът се събира, пазарлъци грозни!”. Да, във всички политически преговори има елемент на пазарлък от гледна точка на политически баланси. Но всъщност балансите бяха много повече, трябваше да се гарантират баланси между политическите семейства в Европа, между регионите в Европа и баланса мъже – жени!”, обясни той. \r\n„Веднага да Ви прекъсна, нали имаше шпиценкандидати, които се явяваха пред хората като флагмани на определената политическа сила, тези баланси не трябваше ли да бъдат договорени предварително?”, попита водещата Илиана Беновска. Събеседникът й отговори, че не е така. Той обясни, че политическото семейство на социалистите е държало  докрай да се спази този принцип, защото това разбиране е гласувано с резолюции на конгрес на ПЕС при това с много ясна интерпретация какво означава това. ПЕС приемат председателят да бъде именно от този кръг хора, които са участвали пряко в надпреварата, за които европейските граждани са чули какви са им позициите, какви са им вижданията за Европа. Но също така те настояват това да бъде човек, който може да събере най-много мнозинство в ЕП, следвайки принципите на демокрацията, защото така е записано и в правилата на ЕС, че Съветът предлага кандидат за президент на ЕК, отчитайки резултатите от изборите. А резултатите от изборите не са просто кой е пристигнал първи, кой е пристигнал втори, кой е пристигнал трети в състезанието, а това какво мнозинство може да се формира. „Това беше нашата позиция през всички тези седмици и тук трябва да кажа, че семейството показа много голямо единодействие и имаше много добра координация. Но за съжаление се случи нещо различно!”, подчерта президентът на ПЕС. \r\n„Кой всъщност причини тези дебати – старото ръководство на ЕК, на ЕП, на Съвета на Европа, така ли да го разбираме?”, попита водещата Илиана Беновска. Станишев отговори, че случилото се е много лош знак към европейските граждани. Той продължи, че месеци наред европейските политически семейства са обявили своите кандидати, те са водили телевизионни дебати и накрая са гласували рекорден брой хора. 51% не е имало от десетилетия. „Излязоха много европейци именно с това очакване и дадоха своя глас, едни за ЕНП, други за социалисти, трети за либерали и т.н. И изведнъж Европейският съвет им казва  - в крайна сметка това няма значение, ние Съветът ще си решим както ние си знаем зад закрити врати. Това за мен най-много налива вода в мелницата на евроскептиците. И тук много негативна роля изиграха няколко фактора. Единият от тях беше Орбан, който успя да организира Вишеградската група на всяка цена за него беше да се блокира кандидатурата на Тимерманс, тъй като той беше комисарят, който водеше битки и в Унгария, и в Полша за върховенството на закона, което е фундаментален европейски принцип. И се оказа, че когато човек защитава европейски ценности, опитва се да защити независимостта на съдебната система, изобщо демократични принципи, след това го наказват. И това за мен е неприемливо!”, подчерта Станишев. \r\n„Да, но Орбан не остана сам, придружиха го освен Вишеградската четворка и Италия!”, отбеляза водещата Илиана Беновска. Събеседникът й отговори, че това за Вишеградската четворка не е изцяло вярно, защото самият той е провел разговори и със словашкия премиер заедно с Тимерманс и е убеден, че при гласуване той в крайна сметка щеше да подкрепи Тимерманс. „И тук има още един важен момент, в понеделник на Европейския съвет беше много близо до събиране на нужното мнозинство в подкрепа на Тимерманс. В този момент Доналд Туск, тук мога да кажа моето мнение като председател на Съвета, не си свърши коректно работата, защото той е задължен да посредничи, да бъде медиатор между различните гледни точки! Според мен той изцяло игра в подкрепа на интересите на ЕНП!”, заяви президентът на ПЕС. \r\n„А Вие какво очаквате, няма да играе за ПЕС?”, попита водещата Илиана Беновска. Сергей Станишев отговори: „Аз очаквам той да си изпълнява институционалните функции, за които той е избран от целия Съвет, в който ЕНП имат 1/3, ПЕС имат 1/3 и либералите имат 1/3, приблизително, плюс има няколко премиери, които не са членове на тези основни семейства. Това е негово задължение. Той според мен не го спази коректно. Затова този резултат не може да бъде удовлетворяващ, защото нито регионалните баланси ги има, нито политическите баланси ги има и в крайна сметка кое беше най-важното за нас през последната година, когато започнахме първо процеса за номинации на наш общ кандидат!”. \r\nСергей Станишев посочи, че ЕНП управлява от 20 години и е имало уникален шанс за промяна. Водещата отбеляза, че все пак ЕНП са печелили изборите. Събеседникът й отговори, че резултатът на ПЕС е бил доста по-силен от очаквания. Преди година е имало прогнози, че ПЕС ще има 100 евродепутати. В началото на годината се е говорело за 120-130. А ПЕС са постигнали 155 евродепутати като семейство и разликата между тях и ЕНП е съвсем преодолима. И тук опираме пак до парламентарния принцип за това кой може да формира мнозинство. „Ако беше даден шанс на парламента да се избира между Тимерманс и Вебер, кандидатите на ПЕС и на ЕНП, аз съм сигурен, че Тимерманс щеше да получи по-голяма подкрепа, знаейки позициите в различните групи, знаейки позициите в ЕП. И освен това, което е важно, тъй като имаше справедлив упрек от хората и от медиите, че не се чу изобщо спор за политика, така го направиха в Съвета. Но нашето водещо начало и принцип беше – ние подкрепяме Тимерманс не само, защото е наш, а защото всички признават, че той единствен от всички обсъждани кандидати има ясна концепция, ясен политически дневен ред, освен личните много силни качества и познаване на работата на ЕК. Затова сега се оказахме в нелепата ситуация всички в европейските институции да си повтарят името на кандидата, защото първо не я познават, г-жа Урсула фон дер Лайен. Второ, никой не знае какви са нейните виждания за Европа в този критичен момент. И аз си мисля, че поне някои ръководители на държави не искаха да има силен президент на ЕК. Искаха да бъде по-слаб, с недостатъчно познаване на работата, за да зависи най-вече от Берлин и от Париж!”, подчерта президентът на ПЕС. \r\n„Не е ли известно вманиачаване, извинете, не ми отива сигурно като жена да го кажа, но за мен е политически несъстоятелно – ние търсим баланс жени – мъже, не знам какво си, това е обща тенденция, която се налага не само в Европа, но и в света. Дори и в България се пренася механично. Не е ли по-добре да търсим лидери, визионери, били те в пола или в панталон?”, попита водещата Илиана Беновска. Събеседникът й отговори, че разбира се най-важни са личните качества, но от години жените са били пренебрегвани, затова в момента тенденцията за равнопоставеност е много силна и тя е присъща за социалистите. \r\n„Вие станахте обект на упреците на лидерката на БСП Корнелия Нинова, която написа гневно писмо как така Вие сте казал, че Борисов е политик от друг и държавнически ранг, а пък той бил искал да Ви подкрепи. Извинете много, но това пак кореспондира с теорията ми, че политиката трябва да се прави от визионери, а не от мъже или жени!”, попита водещата Илиана Беновска. Сергей Станишев отговори, че за него визионерството е най-важно, изобщо думата лидер означава някой, който е способен да води, а да води означава не просто да следваш някакви настроения на обществото, защото настроенията на обществото са колебливи. Това означава лидер. „Отговорете ми конкретно за Корнелия Нинова!”, настоя водещата. Събеседникът й отговори, че е изненадан, изглежда му дребнаво, тъй като в същото това свое участие на което се основава позицията, огласена като позиция на ИБ, той казва, че България е най-бедната страна и критикува политиката на Борисов. „Критикувам Борисов и е малко смешно, едва ли не, да се внушава, че аз съм колаборационист с Борисов, защото всички знаят в България кой е водил най-много политически битки с Борисов! Това обаче не означава, че не може да има един добър тон. Аз съм убеден, че когато в тази ситуация, която се разигра, огромна част от българите, когато чуха, че името на един българин се предлага от Съвета за президент на ЕП и че българският премиер е казал – да, подкрепям – ами че така се прави!”, коментира президентът на ПЕС. „Ама какво говорите, Вие сте най-високопоставения българин в момента в международната политиката!”, заяви водещата Илиана Беновска. Гостът й отговори, че не вижда някаква драма и в интервюто си подчертава, че с Борисов остават опоненти.  \r\n„Добре, убедете зрителите на „Канал 3” и слушателите на „Радио К2”, че Вие не сте колаборационист, както Ви обвинява Корнелия Нинова!”, призова водещата Илиана Беновска. Станишев отговори: „Аз няма нужда да убеждавам никого в нищо, защото не чувствам такава необходимост!”. \r\nСергей Станишев обясни, че е получил писмо от Корнелия Нинова по въпроса за гласуването на партийните субсидии и изцяло подкрепя позицията на БСП. Той продължи, че това решение е вредно за българската демокрация, нездравословно за политическата система, отваря път бизнесът да си напазарува партии и да прокарва интереси много брутално и директно. И освен всичко останало в навечерието на местните избори това поставя опозицията на колене, защото БСП остава без пари, трябва да връща 4,5 – 5 милиона в бюджета и трябва да прави избори. Това изглежда като опит да се спечелят служебно изборите. Водещата попита своя събеседник защо не се е обадил на премиера и не си е казал мнението. Той отвърна, че може да го направи. Беновска отговори, че вече е късно, защото законът е гласуван. Станишев коментира, че в България често гласувани закони се променят след нареждане на премиера до мнозинството.  \r\n„Ами, знаете ли какъв е верният отговор? Направете си премиер-  Корнелия Нинова да осъществи мечтата си да стане министър-председател!”, заяви водещата Илиана Беновска. Събеседникът й отговори: „Не е тук въпросът, тук подвеждате не мен, а зрителите, защото става въпрос за принцип. Аз винаги съм отстоявал разбирането, че най-почтеното към хората е партиите да бъдат финансирани публично със сериозен контрол, за да отстояват своите платформи  и интересите на хората, които гласуват за тях, а не да изпадат в зависимости по принуда, а не по добра воля, защото всяко едно политическо събитие изисква пари!”. Водещата отбеляза, че никой не я е питал дали е съгласна субсидиите на партиите да се използват за партийни телевизии. Президентът на ПЕС отговори, че всяка партия сама решава как да изразходва субсидията си, а ако хората не харесват начина, по който го прави, това ще проличи на следващите избори.  \r\nСергей Станишев беше категоричен, че партията ще оцелее и без субсидия и припомни, че преди години в най-трудния за БСП момент е работил 2 години за НС без заплата. „Но тогава ви помагаха олигарси, Николай Банев каза, че ви е помагал!”, посочи водещата Илиана Беновска. Събеседникът й отговори, че не знае за такова нещо. „Но, Николай Банев го заяви, че е давал пари по времето на Първанов!”, подчерта водещата. Президентът на ПЕС репликира, че ако има такива съмнения, въпросите трябва да бъдат задавани не към него, а към тогавашния председател на партията Първанов.  \r\nСергей Станишев коментира, че БСП трябва да има наистина опозиционно поведение и да фокусирана върху реалните проблеми на хората. Преди няколко дни например е имало много остър протест в болницата във Видин. Там е трябвало да бъде ИБ на БСП и в този момент да казва какви предложения прави за здравеопазването, защото това е отворена рана за обществото и за всеки един българин. Има и доста други неща, които се случват ежедневно. \r\n„Оказва се обаче, че флагманът в здравеопазването на БСП, проф. Михайлов, има две обвинения!”, отбеляза водещата Илиана Беновска. Събеседникът й отговори, че това не означава нищо, защото и той самият е имал преди време повдигнати обвинения. „Въпросът е друг, опозиционността, когато е необходимо, и рязката опозиционност, е естествено за една опозиция нещо. Тя трябва да сочи дефектите на управлението, да го атакува и по този начин да печели доверие. Но, искам да Ви кажа друго, това е само първата фаза, за да бъдеш припознат като алтернатива е нужно да минеш на друго ниво, да предлагаш решенията, които са убедителни и да изглеждаш също така като политическа сила, която е вътрешно единна, стабилна и предвидима!”, подчерта той.  \r\n„В какво сте близки с Борисов като държавници и политици, Вие, от международен ранг, той от български, балкански ранг вече 10 години, пък защо не и от международен, също. И в какво сте непримирими? Едро ми го кажете!”, попита водещата Илиана Беновска. Сергей Станишев отговори, че са близки по всички въпроси, които касаят българският национален интерес. И го е доказвал нееднократно на европейско ниво. Такива са членството ни в Шенген, членството ни в еврозоната, изобщо участието ни като пълноправен, интегриран член в ядрото на ЕС, а не в периферията. \r\n„За Истанбулската конвенция обаче се разминахте!”, отбеляза водещата Илиана Беновска. Събеседникът й отговори, че Борисов първоначално я е подкрепил, но след това се е отдръпнал по конюнктурни съображения. „Променил си е мнението! Нарочно Ви закачам, защото това също е болна тема на БСП. Продължете в какво сте близки с Борисов?”, продължи водещата. Президентът на ПЕС заяви, че близки позиции имат и по пакета „Мобилност II”, касаеш българския транспорт. „И по всички неща, които съм показал в миналия ЕП, че сме работили добре с колегите и от ВМРО, и от ДПС, и от ГЕРБ, когато опре до българския национален интерес. И по въпроса за Западните Балкани и тяхната интеграция в ЕС, това също е от български национален интерес. По отношение защита на българите в чужбина. Мога да изреждам още много неща. Това, обаче, не променя нашите различия за това как се управлява днес България, защото все повече е една тенденция цялата власт, политическа - което е нормално, когато си спечелил избори - но и икономическа, обществена да се концентрира в ръцете на една политическа сила. Това е една тенденция, която не е здравословна!”, подчерта Сергей Станишев.  \r\n„Борисов предложи на Корнелия Нинова да стане председател на Народното събрание и честно казано, много хора възприеха това като подадена ръка!”, припомни водещата Илиана Беновска. Събеседникът й отговори, че реалностите са такива, че ГЕРБ - стъпка по стъпка - се превръща в партия-държава. „Те ще излязат виновни, че печелят изборите ли?”, попита водещата Илиана Беновска. Сергей Станишев отговори, че печеленето на изборите е много специфично, наред с обществената подкрепа има и друг механизъм. ГЕРБ са много добре смазана машина, която съчетава власт и изборни резултати и това е свързано с партийни назначния в държавната администрация. Водещата отбеляза, че и по времето на БСП е било така. Президентът на ПЕС не се съгласи и подчерта, че самият той, като министър-председател, не е правил никакви промени в администрацията на МС, защото трябва да има държавна администрация, която, ако си върши добре работата, не трябва да бъде сменяна. Освен това, според него, именно хората, които са свързани или симпатизират на БСП, са били най-често жертва на уволнения по политически причини.  \r\nСергей Станишев заяви, че друго голямо различие между неговото управление и това на ГЕРБ е, че сегашното правителство на Борисов не прави никакви реформи, а просто се опитва да сваля напрежението като раздава пари на парче. „Добре, Вие ако бяхте министър-председател, какви реформи щяхте да правите?”, попита водещата Илиана Беновска. Събеседникът й отговори, че сегашното правителство няма концепция в нито една сфера за нещо, което да реши фундаментален проблем - било то в образованието, било то в здравеопазването, всичко е кърпеж и това е най-голямата слабост и най-голямото му различие със сегашното управление. \r\n„Добре, но кажете конкретно, не се заяждам, ако Вие сте министър-председател, кажете, където се чувствате сигурен – в здравеопазването, в образованието, нещо конкретно, което смятате, че трябва да бъде направено?”, попита отново водещата. Сергей Станишев заяви, че БСП е направила една добра стъпка с „Визия за България”. Там има посочване на редица проблеми и има добри решения за част от проблемите. „Веднага да Ви кажа - нямаше финансови разчети. Аз много мечти имам в главата си, но нямам пари да ги осъществя!”, посочи водещата Илиана Беновска. Събеседникът й отговори, че това е визия, която е дългосрочна, визия каква България искаме да видим реално след 20 години. Тя обаче трябва да бъде уплътнена с конкретна управленска програма, която да се представи пред обществото с различни дебати с различни съсловия. Водещата попита защо няма такава програма. Гостът й отговори, че това не е въпрос към него. „Това е най-важната политическа задача пред БСП - да се представят такива конкретни решения в различни сфери, защото моето ясно усещане е, че хората в голямата си част се оглеждат за алтернатива в момента, те не харесват статуквото!”, подчерта Станишев. \r\n„Те хората никога не са доволни!”, отбеляза водещата Илиана Беновска. „Недейте да се държите като адвокат на правителството!”, отвърна Сергей Станишев. „Не се държа като адвокат! Помните ли Тодор Живков? Не бяха доволни! А, после, взеха да жалят за него!”, продължи водещата. Събеседникът й отговори, че такава е човешката природа.  \r\nСергей Станишев заяви, че има реално недоволство от състоянието и развитието на страната. По-точно липсата на ясна посока. Затова следващата стъпка за БСП, наистина, е разработването на конкретни управленски програми. Оттам вече идва въпроса за лицата, които биха били. И това е друга задача, която стои пред БСП, но тези задачи могат да се решат успешно при решаването на едно друго условие, подчерта той.  \r\n„Добре, но кой е подходящ за вътрешен министър, например, сега ми хрумна, Кирчо Добрев, началника на предизборния щаб, много говори против МВР?”, попита водещата Илиана Беновска. Събеседникът й отговори, че те трябва да бъдат обвързани с конкретните политики, които се предлагат. „Нали знаете, че за един проект е важен не само бизнес плана, но и Кой го прави?”, продължи водещата. Сергей Станишев отговори, че е така, но това ще стане ясно, когато наближат изборите. Той продължи, че за да печелиш допълнително доверие в обществото трябва да осигуриш вътрешна консолидация и това зависи от ръководството на БСП, защото средата, атмосферата в партията се задава от ръководството. „Защото, ако се караш вътрешно, ако даваш такива сигнали, каквито ние давахме през цялата половин година преди европейските избори, няма как хората да ти дадат голяма подкрепа, защото те си казват – абе, те не могат вътре да си говорят нормално, да се консолидират, как ще оправят държавата?”, подчерта  Станишев. \r\n„Добре, но хайде с имена, Кирил Добрев ще може ли да обедини сега, като председател на предизборния щаб, да консолидира - както казвате - и да спечелите?”, попита водещата Илиана Беновска. Станишев отговори, че това ще стане ясно наесен на изборите. „Аз мисля, че той е по-силен ръководител на щаба, отколкото беше досегашният, защото, всъщност, щаб нямаше!”, заяви президентът на ПЕС. Илиана Беновска вметна: Това, че Кирил Добрев е по-силен от някой, който е бил слаб ...Достатъчно силен ли е Кирил Добрев за БСП, за историята на БСП?”, попита водещата. Гостът й отговори, че времето ще покаже.  \r\n„Питам Ви, защото не ми дадохте да довърша. Вие казахте, че като възпитан човек и като политик от държавнически ранг сте отговорил на Борисов възпитано, с благодарност! Тук говорим, Вие, казвате – ръководството трябва да промени, да озонира климата. Ами, това ръководство, ако няма това съзнание? Затова Ви питам - за конкретните лица!”, поясни водещата Илиана Беновска. Събеседникът й отговори, че за съжаление цената ще бъде платена от партията.  \r\n„Тоест, какво ще се случи, ако, което е очевидно, ако на местните избори БСП не само, че не спечелите нищо ново, ами, хайде, да речем задържите резултата?”, попита водещата Илиана Беновска. Сергей Станишев отговори, че не е съгласен с нейната прогноза и смята, че БСП има реални шансове значително да увеличи своето влияние, в това число и в големи градове, като резултат. Дали, това ще се случи - не е предрешено, но има такава възможност. Защото през 2015 г. ГЕРБ „са ударили тавана”, образно казано - всички областни градове, без там, където ДПС доминира, видимо, като Кърджали и масово в общините. \r\n„В София ще спечелите ли?”, попита водещата Илиана Беновска. Събеседникът й отговори, че има реален шанс това да се случи, ако се играе умно. „Но, кой трябва да бъде лицето на БСП?”, продължи с въпросите си водещата. Президентът на ПЕС отговори, че това е решение на Софийската градска организация. „Сама да го решава БСП-София? Не хвърляте ли на Калоян Паргов много тежки и лични отговорности?”, попита водещата. Гостът й подчерта, че БСП София е в добър диалог с ръководството. Това винаги е било въпрос, разбира се и на ръководството. Но, водещата инициатива трябва да бъде на Софийската градска организация.  \r\n„ГЕРБ ще обсъждат на националното си съвещание кандидатите си за кметове, доколкото разбрах, а БСП няма ли да го направите това на Национален съвет?”, попита водещата Илиана Беновска. Сергей Станишев обясни, че при БСП процедурата е, че общинските съвети го правят, организациите. Има право Националният съвет да се намеси, ако вижда очевидно погрешни решения, но това е въпрос на преценка наистина. „Тоест, централното ръководство няма да се меси в избора на местното ли?”, продължи водещата. Събеседникът й отговори, че централното ръководство винаги е водило, поне по негово време, диалог и разговор с местните структури. Правили са се много проучвания.  \r\n„Не, питам Ви за финалния резултат, Националният съвет на БСП - националният резултат за предложения за кметове, няма ли да го обсъди? Примерно: Калоян Паргов предлага Мая Манолова?”, попита водещата Илиана Беновска. Сергей Станишев отговори, че Националният съвет има право да се намеси като правило, но не го е правил. „Загубихме много време. Като правило на Бузлуджа, която е след 2 седмици, сме вадили голяма част от нашите кандидати на сцената, те са били решени. А сега, ние загубихме време обективно  - не само заради европейските избори, но и заради всичко това, което се случи след тях. Ненужен конгрес, който беше свикан не, защото тъй наречената опозиция в партията го иска, а защото беше предизвикан от председателя на Националния съвет Корнелия Нинова - със своята оставка, която се оказа, както аз подозирах, че изобщо не е оставка. И, всъщност, се изхаби енергия за нищото. Вместо да се занимаваме с нужните важни въпроси и което се видя -  в това число и в последните действия за наказанието на Жаблянов, ваденето му от Изпълнителното бюро, към Антов Кутев. Никаква поука не е извлечена! Никаква поука не е извлечена от усещането за това, че няма нормален диалог. А , по-скоро, се кара – ето сега пак ще покажем сила, демонстрация на власт. Добре, ти можеш да го постигнеш вътрешно, но навън хората трябва да ги убедиш!”, подчерта президентът на ПЕС. \r\n„Наистина финал, какво ще се случи на 27-ми октомври на изборите? Какво ще се случи в БСП след това? Корнелия Нинова, смятате ли, че ще успее да се задържи, конституирайки ново ръководство?”, попита водещата Илиана Беновска. Сергей Станишев отговори, че това зависи от резултатите на изборите. А, дотогава, трябва да се извърви много път. „Първото нещо, което, според мен, трябва спешно да се направи, е да се покаже как в тази финансова криза - защото ние изпадаме след решението на парламента, новия закон за финансирането -  в реална ужасна криза. Доколкото чувам, 86 човека от щата на Националния съвет е предвидено да бъдат съкратени. А, една партия, особено масова партия като БСП, функционира и като машина, това са реални хора! Второ, трябва да се ускори максимално процеса на издигане на кандидатури. И трето, да се мине към реална кампания, вече.”, подчерта той.  \r\n„Ама, вие нямате ваши кандидатури! Мая Манолова, например, понеже стана дума за нея, понеже Калоян Паргов апробира ситуацията с нея, тя доколко е ваша вече?”, попита водещата Илиана Беновска. Сергей Станишев отговори, че БСП винаги е била достатъчно широко отворена партия. Той припомни, че през 1999 г изборите са бли достатъчно успешни за БСП, тогава всъщност се апробира много широко формулата независим кандидат с подкрепа. Тогава кметът на Варна е бил като независим и кметът на Русе, и кметът на Стара Загора, много хора. „А, Михаил Мирчев и той ли беше независим?”, попита водещата Илиана Беновска. Събеседникът й отговори, че не е бил независим.  \r\n„Добре, финално изречение. Все пак, какво е бъдещето на БСП и къде Вие ще бъдете активен?”, попита водещата Илиана Беновска. Сергей Станишев отговори, че бъдещето на БСП е бъдещето на една социалистическа партия, която е част от европейското семейство, която работи за благото на България и за това да бъде по-справедливо нашето общество. „Как ще е част от европейското семейство, като тя се противопоставя на много неща, които ПЕС, която Вие оглавявате, БСП казва не?”, попита водещата Илиана Беновска. Събеседникът й отговори, че няма как да не бъде част от европейското семейство първо, защото тя е. „Второ, аз винаги съм казвал и Вие, знаете много добре, така че защо ме питате не знам?”, добави той. „Питам Ви леко иронично. Не е към Вас иронията!”, подчерта водещата. Събеседникът й продължи: „Въпросът е друг, сред всички партии има някакви различия и нюанси, въпросът е дали искаш едно различие да превърнеш в огромен проблем, както виждам, че има тенденция от част от ръководството на БСП или казваш – да, по това се различаваме, но това, което ни обединява е много повече!”. \r\n„Пак говорите общо, говорете конкретно, Корнелия Нинова прави ли го това  - превръща различията в огромен проблем?”, попита водещата Илиана Беновска. Сергей Станишев отговори, че вижда тази тенденция и тя е огромен проблем за БСП. „Казвал съм го публично, казвал съм също така, че който копае окопи между БСП и европейските социалисти си стреля в крака!”, заяви той. „Като ще цитираме мисли – носи ли „маршалски жезъл” Корнелия Нинова в раницата си?”, попита водещата. Събеседникът й отговори, че всеки лидер на партия, особено голяма, потенциално носи такъв жезъл. „Добре де, ама показа ли го най-накрая, две години, вече?”, продължи водещата. Президентът на ПЕС отговори: „Засега резултатите не са такива. Въпреки че, ако си спомняте през 2017 г. аз бях човекът, който каза, че БСП трябва да обяви преди изборите, че лидерът на партията ще бъде нашият кандидат за премиер, което г-жа Нинова направи, тогава!”.  \r\n„Да, обаче, смятате ли, че тя може да спечели, Вашите прогнози, Вие сте опитен политик?  И кога  - даже, ще задам въпроса: Корнелия Нинова може да спечели такива избори, че да стане и министър-председател?”, попита водещата Илиана Беновска. Сергей Станишев отговори, че това зависи от парламентарните избори, а те засега не са на хоризонта. Така, че всяко нещо се решава и се разглежда в конкретния контекст – кои са другите участници, кои са другите претенденти. \r\n„Вие, какви взаимоотношения ще имате с БСП сега? Ще се помъчите ли цялата тази философия, която излагате в момента за визионерство, да я сведете до по-широк кръг от избиратели на БСП и на самото членство?”, попита водещата Илиана Беновска. Сергей Станишев отговори, че винаги се е старал първо да помагам на своята партия, независимо в какво качество. „Но имате много препречени пътеки!”, отбеляза водещата. Станишев отговори: „Аз си проправям път, то си пролича и на евроизбоирте. Имах много препречени пътеки, диги, дори. Имаше действия - много открити, брутални в някои отношения срещу мен. Добре, пробих си път заради принципа, защото не ми беше на всяка цена. Но, исках да докажа, че всъщност хората, които ме издигнаха, организациите, трябва да бъдат чути. И, че това внушение, което се правеше много съзнателно срещу мен - как партията не ме иска, просто не почива на реалност. Което се доказа от изборните резултати, но това не е, пак, самоцел. Важното е БСП да бъде партия убеждаваща хората, че работи за техния интерес и им предлага по-добро бъдеще. Затова повтарям за стотен път, може би – трябва да си подредим вътрешно нещата, така че да има обща енергия, която да излиза от БСП. Хората го усещат много ясно – дали, партията е предвидима, стабилна, дали, е консолидирана или се занимава със собствените проблеми и е разединена. Ако е така, няма да ни дадат доверие. И тази отговорност е най-вече на ръководството!”. \r\n„Какво, ще ви закрием ли БСП? Нямате и субсидия!”, попита на края на разговора водещата Илиана Беновска. Гостът й отговори, че няма такава опасност. „Няма да ни закриете БСП, не се притеснявайте, мога да успокоя и членовете и симпатизантите на нашата партия. Това няма да се случи просто, защото България има нужда от партия като БСП!”, завърши Сергей Станишев разговора си с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 7 юли 2019 година.", "date": "2019.07.07", "title": "Сергей Станишев, ПЕС: На Бузлуджа сме вадили кандидатите за кметове заради  Нинова – с не-оставка се изхаби енергия за нищото"}
{"url": "http://www.focus-news.net/news/2019/07/07/2677887/tanjug-aleksandar-vuchich-izrazi-uverenie-che-sarbiya-i-balgariya-barzo-shte-se-varnat-kam-otlichnite-otnosheniya.html", "text": "Сръбският президент Александър Вучич изрази днес убеждението си, че Сърбия и България, след появата на искри между двете страни, бързо ще се върнат на пътя на отличните отношения и че той сам ще се погрижи за това, цитира думите му сръбската агенция  Tanjug . \r\nВучич e бил попитан какво е отношението му към искрите, които се появиха по направлението Белград-София, и по-точно между външния министър Ивица Дачич и Бойко Борисов. Той припомни, че България признава независимостта на Косово и „по този въпрос имаме различия, а по всички останали въпроси смятаме, че имаме добро сътрудничество, които ще продължава да се изгражда .  Юлиян Марков", "date": "2019.07.07", "title": "Tanjug: Александър Вучич изрази уверение, че Сърбия и България бързо ще се върнат към отличните отношения"}
{"url": "http://www.focus-news.net/news/2019/07/07/2677884/kathimerini-zmiya-izplashi-glasopodavatelite-v-sektsiya-v-obshtina-vonitsa-v-zapadna-gartsiya.html", "text": "Появата на змия на избирателна секция в Аето Ксиромеру в община Воница в неделя изплаши жителите и избирателните служители, пише електроното издание на гръцкия вестник  Kathimerini . \r\nЗмията е била отровна, въпреки че като цяло не е агресивна и е заловена и отстранена от основното училище, където се провеждат изборите, от един от чиновниците.  Юлиян Марков", "date": "2019.07.07", "title": "Кathimerini: Змия изплаши гласоподавателите в секция в община Воница в Западна Гърция"}
{"url": "http://www.focus-news.net/news/2019/07/07/2677885/natsionalniyat-savet-na-pp-gerb-osvobodi-tsvetan-tsvetanov-ot-rakovodnite-postove-v-partiyata-obzor.html", "text": "Националният съвет на ПП ГЕРБ освободи Цветан Цветанов от ръководните постове в партията, заради това, че името му беше замесено в имотния скандал „Апартаментгейт“. Преди европейските избори Цветанов напусна парламента и поста на председател на парламентарната  група на ГЕРБ в Народното събрание, но остана начело на предизборния щаб на партията. Сега Цветанов е освободен от тази позиция, той вече няма да е нито заместник-председател на партията,  нито член на Изпълнителната комисия  на ГЕРБ, като след промените той ще остане редови член на ГЕРБ.  С оставката на Цветанов партията на практика остава с двама заместник-председатели – кметът на София Йорданка Фандъкова и кметът на Бургас Димитър Николов. Пред журналисти Цветан Цветанов каза, че винаги цени хората, с които е работил. Той уточни, че сега работи за създаването на център за евроатлантическа дейност с анализи и прогнози по темата за сигурността. Бъдещите му планове са да бъде по-често със семейството си.  \r\nНационалният съвет освободи като член на Изпълнителната комисия и Румяна Бъчварова, която бе назначена за посланик на България в Израел. Местата на Цветан Цветанов и Румяна Бъчварова в Изпълнителната комисия на ПП ГЕРБ заемат председателят на Народното събрание Цвета Караянчева и Областният координатор на партията в Силистра Теодор Тодоров, които бяха номинирани лично от лидера Бойко Борисов. След приетите промени членове на Изпълнителната комисия на ПП ГЕРБ са: Бойко Борисов (председател), Йорданка Фандъкова (заместник-председател), Димитър Николов (заместник-председател), Даниела Дариткова, Томислав Дончев, Живко Тодоров, Пламен Нунев, Красимир Велчев, Менда Стоянова, Цвета Караянчева и Тодор Тодоров.  \r\nЛидерът на ПП ГЕРБ Бойко Борисов заяви, че темата за освобождаването на Цветан Цветанов е болезнена и подчерта, че него го боли най-много. Въпреки това той обяви, че  ГЕРБ е дисциплинирана партия и няма да има милост за никой, който се отклони от принципите ѝ, защото в противен случай няма да съществува. „Помните ли на миналата конференция ви говорех за сини и червени лампички - вие не ме разбрахте. Не ме разбраха и тези с къщите за гости. Не ме разбраха и други. Не ме разбраха и в Пловдив въпросният кмет. Няма да има милост за никого, защото иначе партията няма да съществува.“ ,заяви той пред делегатите. Борисов заяви, че ключовата дума е „справедливост“ , тъй като хората са чувствителни на тази тема. Лидерът на ГЕРБ изтъкна, че за разлика от други партията му продължава с промените в ръководството и устава си и след спечелените избори не защото някой е казал така, а защото самите те са осъзнали какво изисква от тях обществото. По време на форума бе  \r\nНа заседанието на Националния съвет на ПП ГЕРБ беше предложено и създаване на нова Комисия по етика, която тя да следи както за вътрешнопартийната дисциплина, така и за действията на членовете и ръководните лица на партията. Тя ще бъде помощен орган към Изпълнителната комисия, който при нужда ще извършва проверки и ще предлага наказания. Премиерът Борисов заръча членовете на комисията да бъдат чисти и морални хора.  \r\nНа партията и предстои да определи и размера на членския си внос, който към момента е на стойност 2 лева годишно. Премиерът Борисов коментира темата, като посочи, че има предложения членският внос да бъде различен за отделните членове на партията, като например за студенти и пенсионери да не се увеличава. Според него обаче тези, които застават на по-високи постове е редно да плащат повече. Борисов коментира и обвиненията на БСП, че с намаляване на партийната субсидия се цели унищожаване на опозицията в страната. По думите му тези изказвания нямат основание, защото управляващите ги побеждават със и без субсидия.  \r\nТой добави, че трябва да има радикални промени в районите, където партията губи на изборите. „Ние трябва да се подготвим следващите няколко години да обновяваме непрекъснато. Не казвам, че трябва да изгоним тези, които са допринесли и допринасят и имат и потенциал, но във всички случаи трябва да направим и радикални промени, там където губим“, посочи Борисов, като даде за пример област Плевен. На финала на Националното събрание лидерът на ГЕРБ Бойко Борисов благодари на Цветан Цветанов за проявената от негова страна лоялност през изминалите години. \r\nДаяна ДЮЛГЕРОВА", "date": "2019.07.07", "title": "Националният съвет на ПП ГЕРБ освободи Цветан Цветанов от ръководните постове в партията (ОБЗОР)"}
{"url": "http://www.focus-news.net/news/2019/07/07/2677898/pazardzhik-sastavi-ot-7-strani-shte-uchastvat-v-mezhdunarodniya-mladezhki-tantsov-festival-pastar-svyat-v-panagyurishte.html", "text": "Танцови състави от България, Босна и Херцеговина, Грузия, Китай, Чили, Русия и Северна Македония ще се включат в шестото издание на Международния младежки танцов фестивал „Пъстър свят” в Панагюрище, съобщи за  Радио „Фокус“ – Пазарджик  Радка Костуркова от Общината. Тя уточни, че проявата ще се проведе на 17, 18, 19, 20 и 21 юли 2019 година. Фестивалът има конкурсен характер.  \r\n„Жителите и гостите на Панагюрище ще имат възможността да видят и оценят културата и националните танци на различните групи, етноси и народи. А гостуващите изпълнители ще могат да се запознаят с богатото културно наследство на града на Райна Княгиня. Целите на фестивала са обвързани с идеята той да развива културния обмен между народите и етносите, да популяризира българския фолклор в страната и чужбина, да съхранява, развива и представя специфичните танци на народите, да запазва многообразието на световното културно наследство, да поощрява творческите способности на личностите и общностите, да представя пред гражданите и гостите на Панагюрище културата и националните танци на различните групи, етноси и народи, както и да запознае гостите с богатото културно наследство на Панагюрище и да стимулира младите творци за създаване на авторски произведения“, обясни Костуркова. \r\nВаня НИКОЛОВА", "date": "2019.07.07", "title": "Пазарджик: Състави от 7 страни ще участват в Международния младежки танцов фестивал „Пъстър свят” в Панагюрище"}
{"url": "http://www.focus-news.net/news/2019/07/07/2677900/ministerstvo-na-turizma-nalaga-globa-na-kontsesionera-na-plazh-perla-dopusnal-avtomobil-do-vodata.html", "text": "Министерство на туризма ще наложи веднага глоба на концесионера на плаж „Перла“,  допуснал автомобил да навлезе на територията на плажа до водата. Това разпореди министърът на туризма Николина Ангелкова, след като в общественото пространство се появиха снимки на лек автомобил затънал в пясъка на морската ивица, съобщиха от пресцентъра на  министерството  и посочиха също, че ако бъдат установени и други нарушения, освен глобата, Министерство на туризма ще прекрати и договора на концесионера. \r\nЗадължение на министерството е да следи как се спазват договорите за концесия и наем на морските плажове през цялата година. При установяване на нарушения и неспазване на законодателството се налагат безкомпромисни наказания. \r\nМинистерството на туризма работи в сътрудничество с всички оторизирани институции и контролни органи и призовава своевременно да бъде информирано при всякакви съмнения за извършване на неправомерни действия на територията на морските плажове. \r\nСигнали за нередности на плажа могат да бъдат подавани на телефон 02/ 90 46 833, както и на имейл control@tourism.government.bg.", "date": "2019.07.07", "title": "Министерство на туризма налага глоба на концесионера на плаж „Перла“, допуснал автомобил до водата"}
{"url": "http://www.focus-news.net/news/2019/07/07/2677899/pregled-na-mezhdunarodnite-novini-do-18-chasa-agentsiya-fokus.html", "text": "Гоце Делчев би трябвало не да разделя, а да обединява, това заяви българският вицепремиер и външен министър Екатерина Захариева в интервю за местната телевизия „БТВ“, предава македонската информационна агенция  “Макфакс“ .  \r\nПопитана чий е Гоце Делчев – на България или на Северна Македония, министърът отговор, че той е общ.  \r\n„Имаме една история, както гласи и Договорът за приятелство, добросъседство и сътрудничество между двете държави. Това, което иска да каже България с този договор, е истината – Гоце Делчев е българин, изтъкнат революционер, една от най-важните фигури и за тези, които са се борили за автономията на Македония. Не виждам защо толкова се караме за него, би трябвало тази личност да ни обединява, а не да ни разделя“, заяви Захариева.  \r\nТя оцени положително отношенията с премиера Зоран Заев, като заяви, че е нужно да се извърви още голяма част от пътя към единството, като все пак отбеляза, че възможностите за това не са лоши.  \r\n***  Министър-председателят на Израел Бенямин Нетаняху определи като „опасна стъпка“ решението на Иран да обогатява уран  на по-високо ниво, отколкото разрешава ядреното споразумение с Техеран, предава  AFP .  \r\n„Тaзи мярка е изключително опасна стъпка и аз призовавам моите приятели, лидерите на Франция, Великобритания и Германия: вие подписахте това споразумение и тогава заявихте, че ако се стигне до ситуация като сегашната, ще бъдат наложени строги санкции“, заяви премиерът в началото на правителствена среща.  \r\nАгенцията припомня, че Нетаняху бе един от хората, които критикуваха споразумението и призоваваше американския президент Доналд Тръмп да изтегли САЩ от него. Въпреки това, сега той иска от европейските лидери да приложат неговите постановления на фона на желанието на Израел и САЩ да притиснат Иран.  \r\n***  Масовото заминаване на албански граждани в чужбина е придружено не само от намаляване на работната сила в страната, но и от наскоро появил се интересен начин за скъсване с миналото, коментира македонският телевизионен канал  „А1 он“ , като уточнява, че става въпрос за практиката напускащите да палят албанските си паспорти след като преминат границата на родината си. Според повечето медии, това е следствие от огромното разочарование и липса на перспектива в страната, които чувстват албанците.  \r\nВ същото време социалните мрежи се пълнят с коментари, в които тези, които са разочаровани от родината си спорят с хората, твърдящи че паспортът е национален символ и той не бива да се поругава по подобен начин.   \r\n***  Министър-председателят на Косово Рамуш Харадинай изрази благодарност към своя български колега Бойко Борисов за указаната от него цялостна подкрепа. Премиерът е направил това от своята официална страница в  социалната мрежа \"Фейсбук\" .  \r\nЕто го целия текст на съобщението, публикувано от Харадинай: \r\n\"Особено съм благодарен на българският премиер Бойко Борисов за неговата принципна позиция относно Косово и нашето право да сме част от европейското семейство. Решението България и Северна Македония да са следващите председатели на Берлинския процес го прави по-значим. Косово е важна част от този процес и смята, че започнатите сътрудничества само прибавят добавена стойност към интеграцията на района в ЕС. Взаимното признание със Сърбия в съществуващите граници би отворило за нас много възможности.  \r\nСилно подкрепям визията на премира Борисов за всеобхватна Европа, която излиза извън рамките на идеите на миналия век, идеи, които причиниха трагедии и проблеми.  \r\nБез участието на Западните Балкани в европейското семейство, ЕС няма да бъде завършен. Благодаря ти, Бойко!\" \r\n*** Комисията по демокрация, човешки права и хуманитарни въпроси на Парламентарната асамблея (ПА) на Организацията за сигурност и сътрудничество в Европа (ОССЕ) на среща в неделя отхвърли резолюцията за борба с ксенофобията, агресивния национализъм и свързаната с нея нетърпимост, предложена от делегацията на Руската федерация, като тя включваше и призив към страните-участнички в ОССЕ да се противопоставят на възхваляването на членовете на нацистките СС. 25 членове на национални делегации гласуваха против документа, 11 парламентаристи подкрепиха нейното приемане. 13 делегати се въздържаха, предава  TACC . \r\nОсновният автор на резолюцията е заместник-председателят на Държавната Дума на Руската федерация Артьом Туров. В текста беше напомнено, че Трибуналът в Нюрнберг криминализира както самата СС, така и нейните съставни части. Според отхвърлената проекторезолюция ПА на ОССЕ трябваше да изрази дълбока загриженост относно „разпространението на теорията за превъзходството на основата на раса, националност, религия или култура, включително в региона на ОССЕ“, както и да признае, че нео-нацизмът е „опасно съвременно явление“ , с което трябва да се борят политиците. \r\nСпоред отхвърления текст ПА \"категорично осъжда запазването и разпространението на неонацистки и агресивни националистически идеологии, основани на расови или национални предразсъдъци, и заявява, че тези явления не могат да бъдат оправдани при никакви обстоятелства.\" Асамблеята също така трябваше да призове държавите-членки  \"активно да се противопоставят на актове на прослава във всякаква форма на нацисткото движение, включително бивши членове на организацията на СС, както и нарастващите опити и случаи на оскверняване или унищожаване на паметници\" на борците срещу нацизма. \r\nДелегациите, по-специално на Литва, Великобритания и Украйна, разкритикуваха документа. Парламентаристите от тези страни критикуваха текста за липсата на осъждане на комунизма в него. Според членове на делегацията на САЩ, която също се противопостави на резолюцията, Русия сама не признава \"агресивния си национализъм в Украйна и Грузия\". От страна на украинската делегация имаше изявления за предполагаемата подкрепа на руските власти на десни групи. \r\nСлед гласуването редица делегации, включително украинската, започнаха да аплодират, за което получиха забележка от президиума. \r\n\"За съжаление всички предишни оратори изобщо не са прочели предложената резолюция. Това показва, че те не се интересуват от факта, че неонацизмът сега се съживява в Европа и по същество е фашизъм\", каза на свой ред членът на делегацията на Руската федерация, депутат от Държавната Дума Алексей Корниенко. \r\nКакто самият Туров заяви по-късно пред репортери, \"за съжаление, редица делегации от Парламентарната асамблея на ОССЕ следват позицията на няколко страни, които първоначално показват своето русофобско отношение\". \r\n\"И обсъждането на документите, които предлагаме, каквито и да са те, се превръща в някакъв фарс. За съжаление, виждаме това от страна на Украйна, редица балтийски страни\", добави депутатът и отбеляза, че именно в тези страни възхваляването на бивши нацисти става норма. \r\n*** Кола-бомба избухна в град Газни в Източен Афганистан в неделя и предизвика смъртта на  най-малко 12 души и рани много други,включително десетки деца, предава  AFP . \r\nАтентатът е извършен на фона на преговорите между талибаните и САЩ, които се провеждат в Доха. \r\nБомбеното нападение е било насочено срещу разузнавателна част, разположена в града. В резултат са загинали 12 души, а други 179 са били ранени, сред които над 50 деца. Според информацията атентатът е организиран от талибаните. \r\n*** Сръбският президент Александър Вучич изрази днес убеждението си, че Сърбия и България, след появата на искри между двете страни, бързо ще се върнат на пътя на отличните отношения и че той сам ще се погрижи за това, цитира думите му сръбската агенция  Tanjug . \r\nВучич e бил попитан какво е отношението му към искрите, които се появиха по направлението Белград-София, и по-точно между външния министър Ивица Дачич и Бойко Борисов. Той припомни, че България признава независимостта на Косово и „по този въпрос имаме различия, а по всички останали въпроси смятаме, че имаме добро сътрудничество, които ще продължава да се изгражда .", "date": "2019.07.07", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/07/07/2677916/smolyan-nad-1400-patsienti-sa-preminali-prez-tsentara-za-invazivna-kardiologiya-v-grada-za-parvata-godina-ot-sazdavaneto-mu.html", "text": "МБАЛ „Д-р Братан Шукеров“ в Смолян ще отбележи на 9 юли (вторник) една година от създаването на Центъра за инвазивна кардиология. От откриването му досега през центъра са преминали над 1 400 пациенти. Това съобщиха от  болницата . В 11.00 часа на 9 юли ще се проведе пресконференция, на която изпълнителният директор на болницата д-р Марин Даракчиев и началникът на Кардиологичното отделение д-р Нина Шехова ще представят резултатите за изминалата година. Гости ще бъдат председателят на Комисията по здравеопазването в Народното събрание д-р Даниела Дариткова, депутатът д-р Красимир Събев, кметът на Смолян Николай Мелемов, областният управител Недялко Славов и др. \r\nЦентърът за инвазивна кардиология е създаден с целева субсидия, предоставена от Министерството на здравеопазването. Той е обособен в югоизточната част на Кардиологичното отделение на МБАЛ „Д-р Братан Шукеров“. Стационарът се състои от четири болнични стаи за настаняване на пациенти преди процедурата и за наблюдение след това. Залата, където се извършват интервенциите, е с необходимата защита срещу йонизиращи лъчения.  \r\nРаботят два екипа – на д-р Николай Илиев и на д-р Окан Алиман. Специалистите са изцяло на щат в смолянската болница. Д-р Илиев е работил в „Сити Клиник“, „Токуда“, „Св. Екатерина“ и Военна болница. Д-р Алиман е работил в „Св. Каридат“ и е преподавател в Медицинския университет в Пловдив.", "date": "2019.07.07", "title": "Смолян: Над 1400 пациенти са преминали през Центъра за инвазивна кардиология в града за първата година от създаването му"}
{"url": "http://www.focus-news.net/news/2019/07/07/2677889/diplomatichesko-naprezhenie-mezhdu-balgariya-i-sarbiya-zaradi-kosovo-obzor.html", "text": "България и Сърбия взаимно търсят дипломатически обяснения, след като сръбският външен министър Ивица Дачич реагира остро на реплика на Бойко Борисов за статута на Косово. По време на разговорите в Познан в петък българският премиер Бойко Борисов отговори на журналистически въпрос дали няма да се забави евроинтеграцията на Западните Балкани, след като новият еврокомисар по външната политика Жозеп Борел е испанец, а неговата държава не е признала независимостта на Косово.  „Какво ще стане с външния и върховен представител на ЕС? Понеже в България ние малко криво разбираме европейската политика - в момента, в който се заеме даден пост, последното, на което имаш право, е да защитаваш националния си интерес - трябва да защитаваш интереса на цели Съюз. Така, че с цялото ми уважение, ако той стане, това, че Испания не признава Косово, не значи, че другите, които сме го признали, нали, все едно неговото мнение ще е меродавно“ . Именно тази реплика на Бойко Борисов предизвика остра реакция от страна на сръбския външен министър.  „Бойко, нека ти кажа едно нещо, позицията на ЕС не е, че Косово е независима държава. Ти, Бойко, трябва да уважаваш позицията на ЕС, а не да изнасяш уроци на Борел. Какво означава това безобразие? Да не кажем, че преди няколко месеца получи наш орден“ , каза Дачич пред Сръбската държавна телевизия РТС. \r\nПосланиците в двете страни са извикани от външните министри с цел изясняване на ситуацията. По разпореждане на  вицепремиера и министър на външните работи Екатерина Захариева  посланикът на Република Сърбия в Република България ще бъде извикан в понеделник в Министерството на външните работи. По време на разговора със сръбския посланик ще бъде припомнена подкрепата до момента на Република България за европейската интеграция на Република Сърбия. От българска страна ще бъде повдигнат въпросът как такива изказвания от партньорите ни в Белград се отразяват на добрите българо-сръбски отношения. Вицепремиерът и министър на външните работи Екатерина Захариева заяви, че  изказването на Ивица Дачич е емоционално и непремерено. По думите ѝ страната ни иска добросъседски отношения със Сърбия, но не търпим такива емоции. Според нея сръбския ѝ колега очевидно не е гледал премиера Борисов и отговора му в Познан, а някой му е преразказал казаното от него и отбеляза, че един външен министър не бива да си позволява да се изгуби в превода. „Не виждам нищо в това изказването, което да запали тази емоция на Ивица“, изтъкна вицепремиерът. Захариева отбеляза, че на срещата в понеделник на сръбския посланик у нас ще му бъде припомнена подкрепата, която дава България на всички страни от Западните Балкани и в частност на Сърбия за европейската перспектива. По думите ѝ няма да бъде лошо сръбският външен министър да се извини за изказването си. \r\nСамият  Бойко Борисов  коментира, че разбира колко ги боли сърбите за Косово. „Разбирам ги, обичам ги, трудно им е. Но в същото време така или иначе, ако не се разберат с Косово, няма перспектива за целия регион, не само за тях. Колкото и да е болезнено, там трябва да се вземе окончателно решение. Това е като камъчето в обувката - не го ли извадим, не мине ли, колкото и да си говорим за инфраструктура, дигитална свързаност - няма как“, коментира премиерът“, посочи той. Борисов заподозря, че зад реакцията на Ивица Дачич стои завист за това, че с усилията си по време на европредседателството и предстоящото през 2020 г. съвместно ръководене на Берлинския процес с Република Северна Македония,  страната ни налага промени в основната ос на Балканите, която до този момент винаги е била Атина-Белград. На Балканите завистта винаги е била едно доста силно изразено качество. Но ние за нашите братя сърби ще работим, ще помагаме. Неслучайно догодина октомври ще ние е готова и магистралата с Белград“, заяви Борисов. \r\nПървият дипломат на Белград Ивица Дачич също съобщи, че е извикал българския посланик в сръбската столица на разговор във външното министерство. „Сърбия желае отношения с България, основани на приятелството, като се разчита и на високо ниво на разбирателство по отношение на най-важните интереси на двете държави и техните народи. Така както ние разбираме проблема, свързан с българската национална идентичност, езика или за Гоце Делчев, така очакваме същото разбиране що се отнася до връзката между Косово и сръбския народ“, е заявил Дачич, цитиран от сръбската информационна агенция Tanjug. Първият белградски дипломат допълва: „Тази изява на българския премиер не се отнася за риболов или качеството на сръбското сирене, но вместо това засяга въпроса за сръбската териториална цялост“.  \r\nСръбският президент Александър Вучич изрази убеждението си, че появилите се искри са незначително недоразумение и двете страни бързо ще се върнат на пътя на отличните отношения. Вучич отбеляза, че следващата седмица ще се срещне с българския премиер и изрази увереност, че за кратко време всичко в сръбско-българските отношения ще бъде възстановено. Той припомни, че България признава независимостта на Косово и по този въпрос двете страни имат различия, но по всички останали въпроси има добро сътрудничество, което ще продължава да се изгражда.  \r\nМеждувременно в социалната мрежа  министър-председателят на Косово Рамуш Харадинай  благодари на българския премиер Бойко Борисов за указаната от него подкрепа. „Особено съм благодарен на българския премиер Бойко Борисов за неговата принципна позиция относно Косово и нашето право да сме част от европейското семейство. Решението България и Северна Македония да са следващите председатели на Берлинския процес го прави по-значим. Косово е важна част от този процес и смята, че започнатите сътрудничества само прибавят добавена стойност към интеграцията на района в ЕС. Взаимното признание със Сърбия в съществуващите граници би отворило за нас много възможности. Силно подкрепям визията на премира Борисов за всеобхватна Европа, която излиза извън рамките на идеите на миналия век, идеи, които причиниха трагедии и проблеми. Без участието на Западните Балкани в европейското семейство, ЕС няма да бъде завършен. Благодаря ти, Бойко!“, написа той в профила си във „Фейсбук“.", "date": "2019.07.07", "title": "Дипломатическо напрежение между България и Сърбия заради Косово (ОБЗОР)"}
{"url": "http://www.focus-news.net/news/2019/07/07/2677897/d-r-marina-ivanova-fondatsiya-chetiri-lapi-s-edva-17-se-e-uvelichil-broyat-na-vavedenite-v-natsionalnata-baza-danni-domashni-kucheta-prez-2018-g.html", "text": "С едва 17% се е увеличил броят на въведените в националната база данни домашни кучета през 2018 г. Това каза директорът на Фондация „Четири лапи“ д-р Марина Иванова в интервю за  Агенция „Фокус“  по повод приетите на първо четене от парламента промени в Закона за ветеринарномединската дейност. По думите ѝ този процент е доста притеснителен и нисък за страната. „Това говори за това, че има голям брой животни, които не са въведени и или не са с поставен микрочип, или не са с регистриран в системата микрочип и име на собственика. Тоест, когато има инцидент или проблем, с някое животно, става невъзможно да се разбере, кой е стопанинът и кой е човекът, който е отговорен за него“, подчерта директорът на Фондация „Четири лапи“. Тя отбеляза, че контролните функции за това се поемат от една страна БАБХ, а от друга страна от самите общини и различните структури към тях, в зависимост от това, какъв е планът на работа. „На някои места са инспекторати, на други места са към отделите по Вътрешен ред и сигурност. Общините също имат задължения да следят дали собствениците на домашни любимци спазват правилата за поведение, дали са регистрирали домашния си любимец и дали почистват редовно след него при разходка“, каза още тя.  \r\n„Колко са точно домашните кучета в столицата е малко трудно като статистика да се извади и то поради простата причина, че не всички животни са регистрирани и не всички са с поставен микрочип, както и защото не всички са въведени в Интегрираната информационна система, която се поддържа от Българската агенция по безопасност на храните (БАБХ)“, отбеляза д-р Марина Иванова.  \r\nИрина ИВАНОВА  Пълния текст на интервюто четете по-късно в „Мнение”", "date": "2019.07.07", "title": "Д-р Марина Иванова, Фондация „Четири лапи“: С едва 17% се е увеличил броят на въведените в националната база данни домашни кучета през 2018 г."}
{"url": "http://www.focus-news.net/news/2019/07/07/2677921/haskovo-pozhar-izpepeli-zemedelski-ploshti-kray-dimitrovgradskoto-selo-yabalkovo.html", "text": "Пожар изпепели земеделски площи край димитровградското село Ябълково. Огънят е тръгнал от нива, чийто собственик запалил разчистените треви, предаде  БНР . Заради високите температури пожарът се разпространил и стигнал опасно близо до първите къщи на селото. Тогава жители  са подали сигнал до телефон 112, към 17.00 часа. Четири противопожрани екипа са на място и са овладели пламъците. Засега има засегната само една необитаема къща. През нощта ще останат дежурни огнеборци.", "date": "2019.07.07", "title": "Хасково: Пожар изпепели земеделски площи край димитровградското село Ябълково"}
{"url": "http://www.focus-news.net/news/2019/07/07/2677919/sport-sasht-specheli-ligata-na-natsiite-pri-zhenite-sled-obrat-sreshtu-braziliya.html", "text": "Женският тим на САЩ направи впечатляващ обрат срещу Бразилия и защити титлата си от Лигата на нациите с 3:2 (-20, -22, 15, 21, 13) във финала в Нанджин.   \r\nБразилките започнаха великолепно двубоя и дръпнаха с 2:0, с което се приближиха на гейм от успеха. Американките обаче категорично спечелиха третата част и след 25:21 в четвъртия гейм вкараха мача в тайбрек, където победиха с 15:13 .   \r\nАндреа Дрюс бе най-резултатна за САЩ с 33 точки (32 от атака и 1 от блок).  \r\nТака американките спечелиха за втори пореден път Лигата на нациите в Нанджин. Миналата година триумфираха в мача за титлата срещу Турция отново с резултат 3:2.  \r\nПо-рано в мач за бронза Китай надигра Турция с 3:1 гейма.", "date": "2019.07.07", "title": "Спорт: САЩ спечели Лигата на нациите при жените след обрат срещу Бразилия"}
{"url": "http://www.focus-news.net/news/2019/07/07/2677920/siriza-nie-uvazhavame-reshenieto-na-naroda.html", "text": "Ние уважаваме решението на народа, заявиха от СИРИЗА, цитирани от гръцката агенция  ANA-MPA \r\nВ първата си реакция източниците от СИРИЗА-Прогресивен алианс отбелязаха: \r\n\"Ако резултатите от екзитпола бъдат потвърдени, има ясна преднина за Нова демокрация. Ние уважаваме решението на народа, което е същността на демокрацията.\" \r\nВъпреки това СИРИЗА получи значителен електорален процент в изключително трудни обстоятелства, което потвърждава, че това е основният и безспорен израз на левите, прогресивни и демократични сили в страната, добави същият източник. \r\nСИРИЗА оставя богато наследство - държава с регулиран държавен дълг, свободна от меморандуми и МВФ, със здрави обществени средства, намалена безработица, силна мрежа за социална защита и девет последователни тримесечия на растеж. \r\n\"Ще защитаваме тези завоевания от позицията на силна опозиция - мястото, на което народа ни постави\", каза източникът. \r\n\"Роля, която ще приемем с отговорност, състрадание и решителност да защитаваме правата и постиженията на нашия народ.\"  Юлиян Марков", "date": "2019.07.07", "title": "СИРИЗА: Ние уважаваме решението на народа"}
{"url": "http://www.focus-news.net/news/2019/07/07/2677922/gabrovo-ekspozitsiyata-svetlopistsite-na-shumen-kraya-na-19-sredata-na-20-vek-e-predstavena-v-natsionalniya-muzey-na-obrazovanieto.html", "text": "Експозицията „Светлописците на Шумен края на ХІХ – средата на ХХ век” е представена в Националния музей на образованието в Габрово. Изложбата проследява развитието на фотографското изкуство в Шумен в посочения период, съобщиха за  Радио „Фокус“ – Велико Търново  от музея. През 1850 г. неизвестен пътуващ фотограф прави в Шумен първата българска снимка, запечатала образа на първия български оркестър. Градът е един от първите, излъчващ свои майстори на обектива, сред които  Христо Златаров, Бохос Бояджиян, Франц Бауер, Самуел Гелч, Врам Маркарян и други. Снимки, отразяващи миналото на Шумен и лицата на града, оставят и Марко Марков, Анастас П. Белковски, фотоателиетата Левски, Светлина, Лукс, Луна. \r\nВ изложбата са представени материали свързани с фотографското дело, като изключителна заслуга за неговото развитие има известната шуменска фамилия Маркарян. Основател е Врам Маркарян, който през 1896 г. започва да се занимава като самостоятелен фотограф. Неговите синове са продължители на занаята. Арам Маркарян е първият фотограф, който прави снимка върху порцеланова подложка. С изключителна известност не само в България, но и в много държави, се ползва Марк Маркарян. Негови изложби се експонират в Австрия, Виетнам, Армения, Унгария, бившият СССР и други държави. Голяма част от фотографското наследство на фамилията днес се съхранява във фонда на Регионалния исторически музей в Шумен. \r\nЕкспозицията включва още копирни апарати с пламък, магнезиеви светкавици, печатна машина с воден знак на фотографската фирма, рол преси, различни фотоапарати, майсторски свидетелства. \r\nИма и материали, събрани по време на организираната от Шуменския музей дарителска акция ”Последователи на първите светлописци”. \r\nИзложбата остава Националния музей на образованието до края на месец септември. \r\nЛуиза ТРАНЧЕВА", "date": "2019.07.07", "title": "Габрово: Експозицията „Светлописците на Шумен края на ХІХ – средата на ХХ век” е представена в Националния музей на образованието"}
{"url": "http://www.focus-news.net/news/2019/07/07/2677892/aleksandar-vuchich-sledvashtata-sedmitsa-shte-razgovaryame-s-boyko.html", "text": "Следващата седмица ще разговаряме с Бойко (Борисов), заяви сръбският президент в отговор на въпрос за напрежението, възникнало в отношения между Сърбия и България,  цитира думите му македонската агенция  “Макфакс“ . \r\nСръбският президент Александър Вучич каза, че се надява, че скоро ще бъде преодоляно малкото недоразумение около Косово, което възникна между Белград и София. \r\n\"България призна независимостта на Косово, за всичко останало имаме добри отношения\", каза Вучич. \r\nТой смята, че искрите между Белград и София, които се появиха днес, са незначително недоразумение. \r\n\"Ще говорим с Бойко следващата седмица. Имаме представители  на българското малцинство, които искам да се чувстват като у дома си ”, подчерта Вучич и изрази увереност, че за кратко време всичко в сръбско-българските отношения ще бъде възстановено.  Юлиян Марков", "date": "2019.07.07", "title": "Александър Вучич: Следващата седмица ще разговаряме с Бойко"}
{"url": "http://www.focus-news.net/news/2019/07/07/2677917/zhivko-todorov-lichno-kato-chlen-na-ik-zapochvam-proverki-na-strukturite-na-gerb.html", "text": "Лично, като член на Изпълнителната комисия (ИК), започвам проверки на структурите на ГЕРБ. Това каза Живко Тодоров, кмет на Стара Загора и член на ИК на ГЕРБ, в разговор с Илиана Беновска в седмичното обзорно политическо предаване „Беновска пита“ по „Канал 3“ и Радио „К2“, съобщиха от  екипа на предаването . \r\nТодоров заяви позиции по следните теми: \r\nБеновска посрещна Живко Тодоров с въпроса как се чувства като нов стар член на ИК на ГЕРБ след Националното събрание на ГЕРБ днес. Тодоров обясни, че събранието е било с конкретен повод – оставката на Цветан Цветанов и Румяна Бъчварова, както и промяна на устава на партията. Той подчерта, че нещата са били свършени, но не с очакваната драма и могат да се направят изводи, че това, което се е говорело дълго време в общественото пространство и медиите за опити на Цветанов да отмъкне партията, е невярно и партията е хомогенна и стои зад своя лидер Борисов. Беновска попита дали няма емоционално „разлюшкване“ в членската маса на ГЕРБ, защото Цветанов е бил винаги и навсякъде. „Днес той беше на форума. Беше седнал на първия ред до премиера и това беше знаково, което означава, че той самият е осъзнал, че това, което се прави, е за добро и че по този начин се показва едно по-различно лице от това, което виждаме. Не случайно във Вашия анонс имаше за това кой доколко си държи в крайна сметка на обещанията, защото помните, че на един друг конгрес преди няколко седмици имаше уж подаде оставка, която после беше оттеглена“ коментира Тодоров. Кметът на Стара Загора отбеляза, че най-силното качество на премиера е, че във времето се е развивал и отговаря на действителността – в първия си мандат е бил по-скоро агресивен, а в момента в негово лице има държавник. „Ще докарате нова беля на Сергей Станишев. Цитирате неговата позиция и сега Корнелия Нинова пак ще измисли нещо“ отбеляза Беновска. Тодоров отговори, че Станишев е политик с много голям опит и подготовка. „Той знае, че по различни въпроси в държавата политиците, независимо от коя партия са, си сътрудничат, помагат си и особено, когато става въпрос за международни проблеми – те трябва да работят заедно, защото отстояваме българския национален интерес в Европа, а не само тясно партийния си. Смятам, че г-жа Нинова греши, порицавайки един хубав пример на междупартийно сътрудничество, който трябва да го има. Трябва да го насърчаваме“ подчерта Тодоров. Той даде пример, че преди няколко години в парламентарната асамблея на Съвета на Европа се е гласувало дали да отпадне постмониторингът на България за човешките права и представителите тогава на БСП са гласували против. „Те изпълнявайки тясно партийния си интерес, тоест, да не би по времето на ГЕРБ да падне това нещо и да се похвали правителството с него – те гласуваха против държавата. Ето, това не е държавническо отношение, а много по-силно би било от тяхна страна да кажат – да, ние подкрепяме правителството в тази му посока, в която върви“ коментира кметът на Стара Загора.  \r\nБеновска съобщи, че след интервюто на Тодоров ще бъде излъчен запис със Сергей Станишев от вчера за предаването, защото той пътува за Брюксел и в него той обяснява подробно къде намира допирни точки и разбирателство с Бойко Борисов, но и останалите представители на България в ЕП и подчертава, че интересите на България са над всичко. Тодоров отбеляза, че всеки политик трябва да поставя на първо място интереса на страната, после интереса на града си, ако е политик и на последно място партийния. „Вие много добре се спряхте аналитично на оценката на Станишев за Борисов, както и нека да напомня оценката на Борисов за Станишев. Той казва, че с две ръце би гласувал за него като председател на ЕП, защото това е най-високопоставеният българин“ коментира Беновска. Тодоров призова политиците да не воюват заради различните политически пристрастия, а да постигат съгласие по въпросите. „В парламента много често казват – защо ДПС подкрепя ГЕРБ или пък защо някои партии са в плаващо мнозинство. Защото това е демокрацията. Не можем да бъдем еднакви. Ако всички партии бяха еднакви в парламента, то тогава трябваше да се обединят и да правят всички на едно, но по определени въпроси могат да си сътрудничат и да формират мнозинство“ подчерта Тодоров.  \r\n„Корнелия Нинова намекна за колаборация не само между Борисов и Станишев в позицията на изпълнителното бюро, която позиция се оказва и аз доколкото разбрах във вторник на изпълнително бюро ще ѝ поставят въпроса тези членове, които не са уведомени… представяте ли си Вашата изпълнителна комисия да подпише някаква позиция без Вие да сте уведомен?“ попита Беновска. Тодоров отговори, че това няма как да се случи, защото органът е колективен и това, което се случва не е добро послание към младите хора да мразят и да не признават различните възгледи. „Корнелия Нинова е едно свое писмо мисля, че изпратено до посланици, до ЕП, до ЕК и т.н. за партийните субсидии, споменава, че обръчите около ГЕРБ, тоест намеква за ДПС, че са подкрепили промяната на субсидиите и това очевидно ще продължи. Как ще излезете Вие? Предстоят местни избори. Вие от ИК трябва да разговаряте открито, не само лидерът, с всички други политически сили, за да се намери баланс в кой регион как ще се управлява, не говоря за сговор“ попита Беновска. Тодоров коментира, че при референдума за субсидиите партиите не са излезли да кажат, че са „за“ запазване на текущото положение поради определени мотиви и само ДПС са се изказали „против“, но сега, когато се отнема тази привилегия всички са скочили да защитават своите пари. „Референдумът вече е минал. Обществената воля е ясна и ако сега парламентът не се беше вслушал в това – това означава да кажем, че това е референдум, на който резултатите нямат никакво значение“ подчерта Тодоров. Беновска припомни, че референдумът не е изпълнил изцяло изискванията на закона за валидност. Тодоров подчерта, че въпреки това хората са били категорични в позицията си и по повод запазването на парк „Бедечка“ в Стара Загора не е имало необходимата активност за да стане задължителен референдумът, но гражданите са били категорични, че искат парка да се запази. „Тръгнал ли си да питаш хората – след това трябва да изпълниш волята им“ подчерта Тодоров. Водещата отбеляза, че са минали 2 години от референдума за субсидиите. Кметът на Стара Загора обясни, че всички са го приели с неохота, но това вече е факт. „Да не би пък Слави Трифонов, говори се, да гравитира около ГЕРБ? Една шега ще си позволя – на ИК Борисов да не би да Ви го представи като бъдещ партньор?“ попита Беновска. Тодоров отрече и каза, че Трифонов много критикува ГЕРБ и дори самия него и към този момент няма такива договорки. „Не ли права Нинова, че партиите ще бъдат унищожени без субсидии?“ попита Беновска. Тодоров отговори, че партиите ще работят по-скромно и няма да си правят телевизии. Кметът на Стара Загора изрази мнението си, че не е редно субсидиите на гражданите да отиват за телевизии и вестници. „Много е лесно със средствата на масовата пропаганда да се води политика. Трудно е да се ходи всеки ден долу при хората и да се разговаря с тях, и да се обяснява всяко едно решение“ подчерта Тодоров. Беновска го попита дали БСП ще затворят телевизията си, но той отговори, че не знае и подчерта, че пари трябват за функциониране на партиите, но не за да създават особени екстри при положение, че хората в най-малките населени места живеят мизерно.  \r\n„Дарих в коментара си 10 лева на БСП, защото колкото и да не споделям поведението на Корнелия Нинова – ценя някои социални леви идеи. Сигурно и Вие няма да отречете, че обществото трябва да се грижи за образованието, за здравеопазването и понеже тя призова всеки член, симпатизант да ѝ дари 10 лева – аз ѝ дарих и откривам кампанията. Вие имате ли 10 лева? Бихте ли дарили на БСП кавалерски?“ попита Беновска. Тодоров отговори, че има 10 лева в себе си, но няма да дари, защото предпочита да подкрепи хора в нужда – момиче от Стара Загора се нуждае от лечение и там ще даде своите средства и призова да се помага и да се насочи обществената енергия към такива добри дела. Беновска обясни, че го е казала с ирония. „Нека оставим партийните различия на хората да ги открояват. Преди 1 месец класираха партиите според своите виждания. Загубили са изборите, сега предстоят нови. Добре, изчакайте малко, бъдете по-нормални, по-позитивни. Дайте да си общуваме и да говорим какво можем да помагаме на държавата. Стига с този негативизъм. Виждам, че пак са се настроили на оръжие, но от тази воина никой не печели“ коментира Тодоров.  \r\n„Вие събрахте ли днеска ИК в новия ѝ състав? Дойде ли този непознат, поне за мен и за екипа, с който говорих, човек от Силистра – Тодор Тодоров?“ попита Беновска. Кметът на Стара Загора отговори, че той и Цвета Караянчева са новите членове на ИК на ГЕРБ и са се събрали, за да говорят и да решават организационни въпроси. Тодоров припомни, че предстоят номинации за кметове. Беновска попита госта си какво са си говорили в комисията, а той отговори, че са коментирали увеличаване на членския внос, но не за учащите, работещите и пенсионерите, а на тези, които благодарение на партията са на изборни позиции – кметове, общински съветници, евродепутати, народни представители. Кметът на Стара Загора съобщи, че досега е плащал 2 лева на година, но отсега кметовете ще плащат по 100 лева на месец и в сряда ще се съберат, за да се определят точните размери на членския внос спрямо заеманата позиция. „Партиите трябва да бъдат по-независими, по-самостоятелни и да разчитат повече на своите членове и симпатизанти, отколкото да разчитат само на държавната грижа и подкрепа“ подчерта Тодоров.  \r\nБеновска съобщи, че е чела, че новият член Тодор Тодоров е дарил 200 000 лева за болница и е получим награда от Националното сдружение на общините. Живко Тодоров каза, че сега разбира за това, но го възхвалява тъй като са малко хората, които даряват и благодари на Мария Жекова, гражданин на Стара Загора, която е дарила цяла сграда в центъра на града, за да се направи дом за даровити деца и заради това я предлагат за почетен гражданин на Стара Загора. „Когато подобни неща се случат, тогава разбираме, че подобни въпроси за субсидията са на дневен ред, защото всеки в парламента в момента казва – „какво ще взема аз от държавата“ – ама от тази държава всеки взема само 30 години, никой нищо не дава. Неслучайно на входа на Софийския университет има статуи в памет на Евлоги и Христо Георгиеви – на хората, които са дали за държавата си, а не само да искаме“ подчерта Тодоров. \r\n„Тодор Тодоров е дарил 200 000 лева за ремонт и оборудване на болница в Силистра, за изяви на пенсионерски клубове и читалища, на младежи, доказали се в областта на изкуствата и на спорта, за обновяване на спортни книги, за написване и създаване на енциклопедия за Добруджа и за изграждане на паметна плоча в чест на войните в Добруджанската епопея. Такива дарители очевидно могат да акумулират средства. Искам да Ви задам не много деликатно въпроса. Колко олигарси имате като членска маса или приближени до ГЕРБ, които ще станат дарители по силата на новите промени в закона за политическите партии?“ попита Беновска. Живко Тодоров отговори, че няма олигарси в партията и смята, че бизнесът е бил винаги до политиката, но тази близост не трябва да води до зависимости. „Неслучайно законодателството ще бъде такова, че там ще бъде посочено кой конкретно дарява и подпомага определена партия, защото това ще става официално и по съответния ред. До момента Вие смятате ли, че в политиката в България не е имало бизнес, който е помагал под някаква форма на различните политически партии и това е ставало неофициално? Ето това вече е неправилно“ коментира Тодоров. „Как ще погледне обществото, например, ако членове на КРИБ дарят вкупом публично, разбира се, големи суми на ГЕРБ, но дори и да са малки? Сега по силата на промените в закона за политическите партии това е позволено“ попита Беновска. Тодоров отговори, че всеки трябва да си направи сметката, доколко и кое е морално. „Поставихте ли въпроса на Борисов или ще го поставите ли в сряда като се съберете – ще допускате ли представители на едрия бизнес да даряват на ГЕРБ?“ попита Беновска. Тодоров цитира Борисов с изказване на форума – „Внимавайте какво правите в ежедневната си дейност“. „Аз като кмет никога не съм допускал, който и да е от бизнеса в Стара Загора да бъде спонсор и дарител на предизборните кампании“ подчерта Тодоров и каза, че ще повдигне темата в сряда, но смята, че всеки в ГЕРБ трябва да отговаря за своите действия и да не допуска подобни зависимости, защото после ще трябва да връща услуги. „Много е важно местната власт да бъде неподчинена на определени бизнес интереси и точно „Бедечка“ в Стара Загора е един много ясен пример за това как общественият интерес преобръща бизнес интересите и вместо да имаме построен квартал на строителните предприемачи в Стара Загора – ние имаме запазен парк“ подчерта Тодоров и допълни, че ще обикаля със своя личен автомобил и ще отиде във всяко едно село и населено място.  \r\n„Няма етична комисия още, за която се говори. Кой ще провери, докато се създаде тази етична комисия, от членовете на ИК на ГЕРБ сигналите, които са подадени за разни проблеми?“ попита Беновска. Тодоров отговори, че всеки сигнал ще се проверява и сега, когато пристигат сигнали, част от тях са разпределени вече, но няма да се оповестява публично кой какво ще проверява и условие е да няма връзка между проверяващия и региона.  \r\nБеновска попита кой ще замести Цветанов и дали колективният орган ще поеме неговите организационни функции по отношение на местните структури. Тодоров отговори, че когато има колективни решения, рискът от грешки е много по-малък и предполага, че на следващата среща ще се разберат кой за кои ресори ще отговаря. Кметът на Стара Загора съобщи, че заедно с Димитър Николов, кметът на Бургас и столичния кмет Фандъкова поставят местните проблеми много успешно и ще има добра връзка с парламента. Относно високия праг на преференцията – 7% Тодоров обясни, че когато има по-добра връзка между местната власт и парламента, ще се избегнат много от проблемите при изборния процес и демокрацията като избирателно право. \r\nВодещата попита дали за сряда имат дневен ред на срещата. Тодоров отговори, че ще се разглежда членският внос и организацията. Относно кандидатурите за кметове Тодоров обясни, че през следващия един месец ще има събрания във всяко едно населено място, ще бъдат номинирани кандидатите и ще бъдат оценени от ИК – „да не би да има някъде самозабравяне, капсулиране“. „ИК ли ще бъде онзи върховен орган, който ще каже Живко става за кмет, Митко става за кмет, но еди-кой си не става?“ попита Беновска. Тодоров потвърди и обясни, че ще се правят и по-широки събрания и с граждани и съобщи, че е в готовност на Стара Загора. \r\n„Политиката в България е превърната в един голям цирк от политиците. Политиката трябва да е нещо скучно“ каза Тодоров, но Беновска не се съгласи и каза, че политиката трябва да е вдъхновяваща, визионерска и да дава дух и желание за живот в страната. Тодоров се съгласи, но подчерта, че политиката не трябва да генерира скандали. „Трябва да е достолепна, да буди уважение“ смята Беновска. „Трябва да се направи така, че политиката да почива върху разума, върху подготвеност и върху морал“ заяви кметът на Стара Загора. \r\nТака завърши разговорът между Живко Тодоров и Илиана Беновска в седмичното обзорно политическо предаване „Беновска пита“ по „Канал 3“ и Радио „К2“ на 7 юли 2019 година.", "date": "2019.07.07", "title": "Живко Тодоров: Лично, като член на ИК, започвам проверки на структурите на ГЕРБ"}
{"url": "http://www.focus-news.net/news/2019/07/07/2677923/ana-mpa-grupa-maskirani-sa-nahluli-v-izbiratelna-sektsiya-v-atina-i-sa-vzeli-sas-sebe-si-edna-ot-izbiratelnite-urni.html", "text": "В неделя вечерта, след официалния край на изборния процес, група неизвестни маскирани щурмуваха избирателна секция в централната част на Атина, предава гръцката информационна агенция  ANA-MPA . \r\nНападението е извършено в квартал Екзархия. Маскираните са взели със себе си а една от избирателните урни и са избягали, като са хвърлили димки срещу полицията. В момента се провежда полицейска операция, за да се открият и арестуват отговорните лица.  Юлиян Марков", "date": "2019.07.07", "title": "ANA-MPA: Група маскирани са нахлули в избирателна секция в Атина и са взели със себе си една от избирателните урни"}
{"url": "http://www.focus-news.net/news/2019/07/07/2677924/afp-izdadeno-e-preduprezhdenie-za-tsunami-sled-silno-zemetresenie-v-indoneziya.html", "text": "Индонезия издаде предупреждение за цунами след земетресение с магнитуд 6,9 в морето в неделя, като призова жителите от ниските крайбрежни райони да ги напуснат незабавно, предава  AFP \r\nСтраната от Югоизточна Азия е една от най-засегнатите от бедствията нации на Земята поради позицията й в т.нар. Тихоокеански огнен пръстен, където се сблъскват тектонските плочи. \r\nЗеметресения и цунами са отнели хиляди животи през последните години. \r\nЗеметресението в неделя е станало на дълбочина от 24 километра в Молукско море, на 185 километра югоизточно от Манадо, между северната част на  Сулавеси и северните острови Малуку, според данни на Геоложката служба на САЩ. \r\nВ близките крайбрежни общности бързо бе издадено предупреждение за цунами, но засега няма непосредствени информации за щети или жертви.  Юлиян Марков", "date": "2019.07.07", "title": "АFP: Издадено е предупреждение за цунами след силно земетресение в Индонезия"}
{"url": "http://www.focus-news.net/news/2019/07/07/2677895/kathimerini-voenen-korab-prevozi-gartsi-koito-tryabva-da-glasuvat-na-malak-gratski-ostrov.html", "text": "Жителите на остров Родос, които трябва да гласуват на малкия остров Кастелоризо, бяха прехвърлени на отдалечения остров в неделя на борда на кораб на гръцкия военноморски флот, пише електронното издание на гръцкия вестник  Kathimerini \r\nВоенният кораб извърши две пътувания - едно сутринта и едно в ранния следобед - от Родос до Кастелоризо и обратно, за да превози около 80 избиратели до отдалечения остров. \r\nТрансферите се осъществиха с помощта на  гръцката брегова охрана.  Юлиян Марков", "date": "2019.07.07", "title": "Kathimerini: Военен кораб превози гърци, които трябва да гласуват на малък гръцки остров"}
{"url": "http://www.focus-news.net/news/2019/07/07/2677928/silistra-kompleks-ot-merki-za-preventsiya-na-pozhari-v-zemedelskite-zemi-i-gorite-se-izpalnyavat-v-rdpbzn.html", "text": "В Регионална дирекция „Пожарна безопасност и защита на населението” (РДПБЗН) в Силистра се изпълнява комплекс от мерки за превенция на пожари в земеделските земи и горите. Това съобщиха от  ОДМВР- Силистра . В районните противопожарни служби са утвърдени планове с конкретни мероприятия за осигуряване на пожарната безопасност на житните масиви, техниката, складовете за зърно и фуражните площадки. Контролира се съответствието на земеделската техника с изискванията за пожарна безопасност. Съвместно с представители на териториалните структури на Изпълнителната агенция по горите (ИАГ) са извършени проверки на горския фонд относно изпълнението на противопожарните мероприятия, предвидени в годишните оперативни планове на държавните горски и ловни стопанства и общините. Основно се контролира степента на поддържане на минерализованите ивици, естествените бариерни прегради, наличието на указателни табели с противопожарно съдържание и състоянието на противопожарните депа. Създадена е организация за взаимодействие с дежурните в областния и общинските съвети за сигурност, полицията, териториалните структури на ИАГ и диспечерските пунктове на електроразпределителните и ВиК дружества. Всички противопожарни автомобили са оборудвани с допълнителни технически средства за гасене на пожари в житните масиви и горите. Създадена е организация за бързо събиране на свободния от дежурство състав в случай на необходимост.", "date": "2019.07.07", "title": "Силистра: Комплекс от мерки за превенция на пожари в земеделските земи и горите се изпълняват в РДПБЗН"}
{"url": "http://www.focus-news.net/news/2019/07/07/2677929/the-independent-britanskoto-pravitelstvo-shte-razsledva-kak-e-iztekla-informatsiya-za-izkazvaneto-na-britanskiya-poslanik-za-donald-tramp.html", "text": "Правителството на Обединеното кралство започна разследване за това как са достигнали до медиите дипломатически бележки от посланика на Обединеното кралство във Вашингтон, коментиращи в негативна светлина американския президент Доналд Тръмп, пише британският вестник  The Idependent . \r\nГоворител на външното министерство заяви пред The Independent, че \"официалното разследване за изтичане на информация ще бъде инициирано\", след като Mail on Sunday в неделя получи високочувствителните документи, в които сър Ким Дарох нарече администрацията на Тръмп \"уникална дисфункционална“ и че се съмнява дали тя \"някога ще изглежда компетентна \". \r\nВ критична оценка той пише: „Наистина не вярваме, че тази администрация ще стане значително по-нормална; по-малко дисфункционална; по-малко непредсказуема; по-малка разделена; по-малко дипломатично неумела и неспособна. \" \r\nВисшият дипломат предложи също, за да общува с президента на САЩ \"трябва  да говорите просто, дори грубо\". \r\nМакар и вероятно да се окаже много неудобна за правителството, Министерството на външните работи защити коментарите на сър Ким като „честна, неподправена“ оценка на политиката в САЩ. \r\n„Техните възгледи не са непременно мнението на министрите или на правителството. Но ние им плащаме да бъдат откровени. Точно както американският посланик ще изпрати обратно мнението си за политиката на британското правителство“, каза говорител. \r\n„Разбира се, очакваме тези съвети да бъдат разгледани от министрите и държавните служители по правилния начин и е важно нашите посланици да могат да предложат своите съвети и те да останат поверителни. \r\n\"Нашият екип във Вашингтон има силни връзки с Белия дом и без съмнение ... те ще издържат на последните събития.\" \r\nТом Тугендхат, председател на комисията по външни работи, по-рано призова за разследване и заяви, че всеки, който е отговорен за „много сериозното нарушение“, трябва да бъде преследван.  Юлиян Марков", "date": "2019.07.07", "title": "The Independent: Британското правителство ще разследва как е изтекла информация за изказването на британския посланик за Доналд Тръмп"}
{"url": "http://www.focus-news.net/news/2019/07/07/2677927/borislav-zyumbyulev-borisov-e-ideyata-i-ocharovanieto-tsvetanov-beshe-organizator-i-loyalen-na-borisov.html", "text": "Борисов е идеята и очарованието, Цветанов беше организатор и лоялен на Борисов. Това коментира Борислав Зюмбюлев, главен редактор на вестник „24 часа“, в разговор с Илиана Беновска в седмичното обзорно политическо предаване „Беновска пита“ по „Канал 3“ и Радио „К2“, съобщиха от  екипа на предаването . \r\nЗюмбюлев заяви позиции по следните теми:  \r\nИлиана Беновска покани Борислав Зюмбюлев в студиото, за да говорят за „Медиите коректив или куче-пазач на политиците“ и го попита: „ С новия регламент на партийните субсидии вярно ли е, че Борисов е решил да ликвидира опозицията, както Корнелия Нинова се изразява?“, попита Беновска, а г-н Зюмбюлев отговори, че му се вижда пресилено това. Той каза, че не е лоша идея да се субсидират партиите от бюджета, обаче една опозиция съществува дори когато е забранена, ако има идея. Водещата го попита дали иска да каже, че Нинова не носител на идеи или, че БСП вече не е носител като партия на идеи. „Корнелия Нинова е носител на някакви идеи за консервативния социализъм, което е странно съчетание, но дали тази идея е успешна или не, това е друга тема.“, заяви Борислав Зюмбюлев и поясни, че е имал предвид, че когато е била забранена опозицията по социалистическия режим, тя е съществувала. Той допълни: „Въпросът за партийната инфраструктура нещо твърде много се хиперболизира в България, не знам защо.“ Беновска попита кой го хиперболизира и допълни, че не е чувала Борисов, Каракачанов, Доган и Карадайъ да го правят. Борислав Зюмбюлев призна, че не знае защо БСП толкова се вживяват в тези субсидии, след като на референдум се е разбрало, че хората не искат субсидии. Според него другата драматизация е с даренията от т.нар. „съмнителни източници“ и попита какво пречи сега те пак да получат дарения от съмнителни източници. Водещата на помни за случая за Илия Стоилов, който е криминално проявен и е брат на народен представител на БСП – Георги Стоилов. Той е дарил законния максимум около 400 лева бил в списък със социално слаби, които са дарявали на БСП. Борислав Зюмбюлев определи това като схема за заобикаляне на сегашния закон, а Беновска заяви, че това показва, че никой не пречи и в момента да даряват съмнителни личности. Гостът определи това като нарушение на закона и въпрос на личен морал и допълни: „За да съществува позицията, тя трябва да има идеи и личности.“ Според него другата част, свързана със заплатите на секретарките е много маловажна. Беновска каза, че БСП са имали 151-152ма секретари и секретарки и персонал. След като Борислав Зюмбюлев предположи, че това е така, защото толкова са преценили, водещата отбеляза, че за толкова са имали средства и го попита колко души са те в редакцията на „24 часа“. Той сподели, че са останали малко хора.  \r\nВъв връзка с думите на Сергей Станишев, който е казал в нейно интервю, че обикновено на Бузлуджа представят кандидатите за местни избори, когато има такива през годината, но сега няма да могат, защото са загубили време в ненужен конгрес и в не истинска оставка на Нинова, Беновска попита: „Накъде ще тръгне БСП след Бузлуджа?“ Борислав Зюмбюлев сподели, че не харесва тази консервативно-путинова реторика, която обзема БСП покрай Нинова. Според него някакви хора са й внушили, че българите крайно обичат Съветския съюз и са готови на всичко за него и затова Нинова е преобърнала идеологията на БСП да отговаря на тезите, които се пускат от Александър Дугин. Гостът каза, че това не е така и е очевидно, че прозападното тежнение на хората, символ на което е бил Станишев е по-силно. Той допълни, че на него му липсва една прогресивна или по-скоро прогресистка истински лява партия, която се грижи за бедните хора, а не толкова дали да се купят американски самолети. Беновска сподели, че е дарила 10 лева на БСП в тази посока за предизборна кампания, същото е направил и Александър Сиди. Тя допълни, че тези дарения са една партия, която ще се грижи за бедните хора, а не да обслужва личните интереси на нейните ръководители. Борислав Зюмбюлев не се ангажира да прави твърдения дали ще обслужва лични интереси, но заяви, че чак такъв плач за една субсидия му идва прекалено много. Според него това дори тактически-партийно е глупаво, защото Борисов е направил гениален ход със свалянето на тази субсидия, защото е станал човек, който се грижи за това да се изпълни волята на народа. В следствие на това, всички опозиционни партии, които е трябвало да атакуват него, са изпаднали в глуповато оправдание и борба за кокал.  \r\nПо темата „Медиите коректив или куче-пазач на политиците“, Беновска попита госта си какво ще каже за днешния форум на ГЕРБ, който е продължил точно един час, минал е „по ноти“, Борисов е бил ясен, а Цветанов не е направил фиеста. Борислав Зюмбюлев определи, че целта на този форум е да се приключи формално с оставките на Цветанов, което се е случило и на посланика Румяна Бъчварова. Той заяви, че никога не е вярвал в хипотезите, че Цветанов води структурата и има амбиции за нещо. Беновска попита защо и каза, че е свидетел как Цветанов е познавал поименно хората и на събитие в Арена Армеец ги е поздравявал. На въпрос: „Какво като ги познава?“ от Борислав Зюмбюлев, водещата отбеляза, че Борисов не ги познава така. „Борисов е идеята и очарованието. Цветанов беше организатор. Той винаги е бил лоялен на Борисов. Аз не вярвам в хипотезата, че той сега ще се обърне и ще иска да превземе партията.“, каза Борислав Зюмбюлев. Той се върна отново за хиперболизиране на партийната инфраструктура и думите на „разни многознайковци“, които са твърдели, че без Цветанов всичко ще отиде по дяволите, защото е познавал всички по име и подчерта, че Борисов е идеята и очарованието. \r\nБеновска попита дали Борисов е по-силен от преди след излизането на Цветанов или е търсещ на нов модел. Борислав Зюмбюлев смята, че те са били добър тандем, но не може да оцени дали Борисов е по-силен или по-слаб. Водещата отбеляза, че не е казала, че е по-слаб, а по-търсещ. Гостът сподели, че днес е прочел за днешния форум, че Борисов е издигнал нов-стар лозунг „Справедливост“, което го връща към ранния му период в първите години на създаването на ГЕРБ. Борислав Зюмбюлев не можа да отговори дали това е добре или зле и очерта различните периоди, през които е минавал Борисов – справедлив, когато „ние ги хващаме, те ги пускат“; Бойко Борисов – строителя; Бойко Борисов – международника, а сега има връщане към тези периоди. Гостът заяви, че това вади зъбите на опозицията, която се е опитала да докаже, че много се краде и пътищата не стават за нищо. Така завърши разговорът между Борислав Зюмбюлев и Илиана Беновска в седмичното обзорно политическо предаване „Беновска пита“ по „Канал 3“ и Радио „К2“ на 7 юли 2018 година.", "date": "2019.07.07", "title": "Борислав Зюмбюлев: Борисов е идеята и очарованието, Цветанов беше организатор и лоялен на Борисов"}
{"url": "http://www.focus-news.net/news/2019/07/07/2677925/spetsializiraniyat-nakazatelen-sad-ostavi-v-aresta-11-ot-uchastnitsite-v-prestapnata-grupa-za-nelegalni-tsigari-ot-selo-trud.html", "text": "Специализираният наказателен съд остави в ареста 11 от общо 12-те задържани  участници в престъпната група за нелегални цигари от село Труд. Това съобщиха за  Агенция „Фокус“  от пресцентъра на  Специализираната прокуратура .  „Фокус“ припомня:   Фабрика за нелегални цигари, ощетявала държавата с между 15 и 20 млн. лв. месечно, беше разбита след съвместна акция на Специализираната прокуратура, ГДБОП, ДАНС и Агенция \"Митници\" в пловдивското село Труд на 4 юли. Малко преди това е бил разкрит и друга по-малък цех, намиращ се в село Ръжево Конаре. Премиерът Бойко Борисов обясни, че фабриката е направена преди една година, като в нея са вложени около 10 млн. лв. Служителите са били от Украйна и Молдова и са живели на територията на изграденото хале. По първоначална информация цигарите са били изнасяни за Гърция.  \r\nИрина ИВАНОВА", "date": "2019.07.07", "title": "Специализираният наказателен съд остави в ареста 11 от участниците в престъпната група за нелегални цигари от село Труд"}
{"url": "http://www.focus-news.net/news/2019/07/07/2677930/stanislava-popovska-regionalna-sluzhba-po-zaetostta-blagoevgrad-prez-may-v-oblastta-po-razlichnite-programi-i-merki-za-zaetost-sa-rabotili-556-dushi.html", "text": "През май в Благоевградска област по различните програми и мерки за заетост са работили 556 души. Това каза пред  Радио „Фокус“-Пирин  Станислава Поповска, директор на „Регионална служба по заетостта“-Благоевград. Тя обясни, че по програмите са работили 376 човека, а по мерките за заетост и обучение – 180 души. Експертът отбеляза, че това са различните насърчителни режими, които реализират съгласно Закона за насърчаване на заетостта. „Бюрата по труда продължават да провеждат и т.нар. „Ателиета за търсене на работа“, където се провеждат и групови консултирания на търсещи работа по отношение на това как успешно да се представят на интервю пред конкретен работодател и как да подготвят своето CV или мотивационно писмо за кандидатстване за работа“, коментира Поповска. По думите й само през месец май 2019 година 283 безработни на територията на областта са включени в тази инициатива. Станислава Поповска добави още, че в бюрата по труда са консултирани за професионално развитие 454 души и са проведени групови мероприятия, в които са взели участие 543 човека. \r\nНатали СТЕФАНОВА", "date": "2019.07.07", "title": "Станислава Поповска, „Регионална служба по заетостта“-Благоевград: През май в областта по различните програми и мерки за заетост са работили 556 души"}
{"url": "http://www.focus-news.net/news/2019/07/07/2677933/sport-markes-otnovo-specheli-gran-pri-na-germaniya.html", "text": "Световният шампион в клас MotoGP Марк Маркес с Хонда триумфира за десета поредна година в състезанието за Голямата награда на Германия от световния шампионат по мотоциклетизъм. Испанецът, който потегли от първа позиция, спечели категорично с време 41:08.276 минути, записвайки седми последователен успех на пистата \"Заксенринг\" в Кралския клас. \r\nТова беше пети успех за сезона за Маркес и общо 49-и в кариерата му. Втори на 4.587 секунди остана друг испанец Маверик Винялес с \"Ямаха\", а трети на 7.741 секунди се нареди британецът Кал Кръчлоу с Хонда, който отново заслужи място на подиума след първия старт на сезона в Катар през март. \r\nПеткратният световен шампион Маркес, който се стреми към четвърта поредна титла, води убедително във временното генерално класиране след 9 от 19 старта със 185 точки. Втори е Довициозо със 127, а трети е Петручи със 121 точки.", "date": "2019.07.07", "title": "Спорт: Маркес отново спечели Гран при на Германия"}
{"url": "http://www.focus-news.net/news/2019/07/07/2677936/smolyan-na-11-yuli-izticha-krayniyat-srok-za-podavane-na-zayavleniya-za-preosvidetelstvane-ot-telk.html", "text": "На 6 юни 2019 година с решение на Министерски съвет се направиха промени в Наредбата за медицинската експертиза в частта, касаеща методиката за оценка на трайно намалена  работоспособност. Това съобщиха от  Регионалната здравна инспекция – Смолян . Съгласно новите текстове, когато са налице две или повече увреждания, всяко от които с 50 % или  с над 50 % намалена работоспособност, независимо дали са за заболявания от общ характер или за заболявания с причинна връзка, за определяне степента на намалена работоспособност на човека се взема  най-високият процент (най – тежкото увреждане) и към него се прибавят 20 % от сбора на процентите на всички съпътстващи увреждания. \r\nСрокът за подаване на заявления – декларации от хората с увреждания, освидетелствани или преосвидетелствани от ТЕЛК в периода от 3 август 2018г. до 6 юни 2019 г. и желаещи ново преосвидетелстване, изтича на 11 юли. Заявленията от жителите на област Смолян  се приемат всеки работен ден от 08.30 часа до 12.30 часа и от 13.00 часа до 14.00 часа в Регионална картотека на медицинските експертизи (картотека на инвалидите), намираща се на адрес: гр. Смолян, бул. „България“ № 24, етаж 4.", "date": "2019.07.07", "title": "Смолян: На 11 юли изтича крайният срок за подаване на заявления за преосвидетелстване от ТЕЛК"}
{"url": "http://www.focus-news.net/news/2019/07/07/2677931/aleksandar-sidi-vmro-e-partiya-sas-sobstvena-kauza-i-mozhe-da-vodi-normalen-politicheski-zhivot-i-bez-partiyna-subsidiya.html", "text": "ВМРО е партия със собствена кауза и може да води нормален политически живот и без партийна субсидия. Това каза Александър Сиди от ВМРО в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от  екипа на предаването .  \r\nСиди заяви позиции по следните теми: \r\n„В полет ли сте „воеводите”, разбирайте го в широкия смисъл на думата?”, попита в началото на разговора водещата Илиана Беновска. Александър Сиди отговори: „Надявам се, че да, след последните европейски избори направихме един добър резултат и оттук нататък ВМРО върви напред по своят път. Идват местни избори, готвим се за тях!”. \r\n„Не се ли клати позицията на вашия вицепремиер и лидер на ВМРО Красимир Каракачанов с тези самолети F-16 и с ремонта на СУ?”, попита водещата Илиана Беновска. Събеседникът й отговори, че не смята, че това е така, макар че е имало и приятелски огън в тази посока. Той продължи, че това е нещо, за което Красимир Каракачанов говори още от първия ден на своя мандат, че трябва да има превъоръжаване на българската армия. В момента сме почти на финалната фаза в този процес. „Да, колкото по-напред стигаш, толкова по-голям огън ще има срещу теб и аз смятам, че Красимир Каракачанов е достатъчно сериозен политик, който може да удържи на такъв натиск. Така че не смятам, че се клати, а по-скоро враговете на това България да има своята силна армия стават все по-силни. Не мисля обаче, че това клати неговата позиция!”, категоричен бе народният представител от ВМРО.  \r\n„Президентът враг ли е на силната армия, тези „Грипени” сякаш някак си са му станали фикс идея?”, попита водещата Илиана Беновска. Александър Сиди отговори, че не слага президента в тази категория, а говори по-скоро за външните фактори, защото когато купуваш въоръжение от едната световна сила, другата обикновено прави всичко възможно да спре това. „Да, но това не е само търговска сделка, нали така, да се разберем!”, подчерта водещата. Събеседникът й се съгласи и подчерта, че такава сделка за въоръжение минава през американския конгрес и нашия парламент. Става въпрос не за търговска сделка, а за договор между правителства на две държави. „Така че аз не слагам президента, както и нито един вътрешен, местен политик в категорията врагове на това, но в крайна сметка виждаме, че изключително силен става натискът, включително и президентът понякога говори с гласовете на хора, които се опитват да спрат тази сделка!”, заяви народният представител от ВМРО.  \r\n„Няма ли да станем ние наистина зависими, не че сме много независими в момента, от американците и ще Ви дам един прост пример. Не знам дали знаете, че при покупка на американски изтребители Израел ги купуват без софтуер, те си изработват свой, кодиран, командван от тях, за да не могат техните летателни машини да бъдат манипулирани! При един софтуер, който не е на твое командване, даже могат да ти забранят излитането, да ти го препятстват!”, попита водещата Илиана Беновска. Събеседникът й отговори, че случаят на Израел е много различен, еврейската държава има специални отношения със САЩ, получава американска помощ всяка година. Израел ползва най-нова техника, включително първата битка с новия самолет F-35 е била проведена от израелските военновъздушни сили. „Давам го като дързък пример!”, уточни водещата. Гостът й отговори, че Израел може да си го позволи, защото знае, че е основният съюзник на САЩ в Близкия изток.  \r\n„А на нас какво ни пречи да бъдем един независим партньор?”, попита водещата Илиана Беновска. Александър Сиди отговори: „Това е нещо, което не мога да си обясня защо, но никога не сме успявали да постигнем. Когато бяхме в източния блок бяхме много верен партньор на руснаците, но в крайна сметка те ни казваха какво да правим. Сега сме много близък партньор до САЩ и чакаме те да ни кажат какво да правим!”. \r\n„Обаче сега в Европа май ни стъпват на врата германците и французите?”, попита водещата Илиана Беновска. Александър Сиди отговори, че в тази група би включил и холандците, заради тяхното желание да ни спрат приемането в Шенген. Той продължи, че общо взето водещите страни от Западна Европа се опитват да направят Стария континент да се движи на две скорости и България да е във втората, а ние самите им помагаме вътрешнополитически. Народният представител даде пример с БСП, които са се опитали да убедят останалите членове на ЕС, че българското правителство едва ли не убива демокрацията у нас с решението за субсидиите. „Те се оплакват едва ли не всяка седмица от нещо в Европа, как едва ли не видите ли ние тук ГЕРБ и ОП мачкаме демокрацията, което е абсурдно!”, заяви народният представител. \r\n„Я сега да покажете, че сте кавалери, аз дарих на Корнелия Нинова едни 10 лева по неин призив, защото тя помоли всички граждани, и Вие ли сте си приготвил, чухте коментара ми ли?”, обърна се водещата Илиана Беновска към своя гост във връзка с призива й  всеки, които симпатизира не на Нинова, а на левите социални идеи, да дари на БСП по 10 лева. Той отговори, че се е подготвил и й даде 10 лева дарение за БСП. Водещата Илиана Беновска каза, че ще настоява Сметната палата да впише имената на двамата като дарители. „Ето г-жо Нинова, вече сме приготвили 20 лева, аз и г-н Сиди. Защо ги дарявате Вие? Аз ги дарявам, защото искам част от левите идеи, на които симпатизирам, за социалната справедливост, някои аспекти на подпомагане на пенсионери, на млади семейства да просъществуват. Не за Корнелия Нинова, а за партията!”, попита водещата Илиана Беновска. Събеседникът й отговори, че е съгласен и дарява неговите 10 лева, защото смята, че в България трябва да има опозиция, но не такава, каквато се опитва да направи Корнелия Нинова. „Дарявам ги за партията и за тяхната партийна дейност, за да може да има опозиция, защото в тази партия има много стабилни, сериозни хора, които знаят какво искат да променят и как искат да го променят!”, подчерта народният представител. \r\n„Сергей Станишев какъв е?”, попита водещата Илиана Беновска. Александър Сиди отговори, че Станишев е председател на ПЕС има своята визия за България от гледна точка на Европа. „За съжаление обаче и той разбра, че на българския казан в ада няма дяволи, защото ние сами успяваме да си дърпаме хората, които тръгват да излизат!”, заяви народният представител и продължи, че Станишев му е политически опонент и не харесва голяма част от идеите му, включително натискът за приемането на Истанбулската конвенция. Въпреки това обаче Станишев е един от малкото българи, успял да стигне до висока позиция в собственото си политическо семейство. Затова поведението на Корнелия Нинова да се опита да изключи председателя на ПЕС от евролистата на БСП е тежка политическа глупост. \r\n„А защо Корнелия Нинова прави това?”, попита водещата Илиана Беновска. Събеседникът й отговори, че може би Нинова се опитва по някакъв начин да контролира своята партия. „Аз, като външен наблюдател, не разбирам как може председателят на собственото ти политическо семейство да е от твоята партия и ти да не го издигаш и да не го показваш всеки ден по телевизията!”, заяви Сиди.  \r\n„А знаете ли, че Сергей Станишев ми напомни извън интервюто, което преди малко гледахме, че Корнелия Нинова, когато са я избирали за председател на БСП, пое ангажимента и тя после го и говореше, да стане министър-председател на България? Вие смятате ли, че тя има шансове?”, попита водещата Илиана Беновска. Събеседникът й отговори, че според него именно заради това Нинова е загубила евроизборите, защото за хората от БСП това не са били европейски избори, а парламентарни. Социалистите непрекъснато са обяснявали, че сега ще спечелят изборите за ЕП и веднага след това ще предизвикат предсрочни парламентарни избори. \r\n„Не бяха ли дори сепаративни, една върхушка да спечели, потискайки други членове на партията?”, попита водещата Илиана Беновска. Александър Сиди отговори, че не иска да коментира вътрешнопартийни въпроси на друга партия, но смята, че решението на БСП да не влизат в пленарна зала е било погрешно и народът ги е наказал. „А какво щеше да стане, ако Корнелия Нинова беше поела ръката на Борисов и беше приела да стане председател на Народното събрание? Това коварен ход ли беше, както тя го изкара? Защото нали знаете, излязоха с позиция част от ИБ, не всички, във вторник те ще й потърсят другите, които не са били поканени да подпишат, сметка, доколкото разбрах. Тя излезе с позиция, че Сергей Станишев бил казал, че Борисов е държавник, пък той не бил?”, продължи с въпросите си водещата. Събеседникът й отговори, че това му се струва абсурдно и скандално и точно затова хората са наказали БСП не само на последните избори, но изобщо през последните 10 години. „Защото не можеш с такъв тип самочувствие да излезеш и да кажеш – край, ние сме единствената възможна алтернатива, това управление трябва да си ходи. Това управление е избрано от българския народ през избори, демократично, ГЕРБ са най-голямата политическа сила, получили са най-голям брой гласове, направиха коалиция с ОП и оттук нататък следва времето, в което БСП трябваше да се изградят като една алтернатива на това управление. Не като креслива опозиция, която всеки ден създава скандали от които само се храни и нищо друго!”, категоричен беше Александър Сиди. \r\n„Добре де, но вие, макар че бяхте на различна позиция от ГЕРБ, но те не ви послушаха много много, носите отговорност за това, че БСП сега може да залезе, защото няма парички!”, заяви водещата Илиана Беновска. Александър Сиди отговори, че това е решение на Народното събрание и ОП се съобразяват с него. „Патриотите” са имали своите забележки, както и внесен текст между първо и второ четене. ВМРО обаче е демократична партия и ясно съзнава, че когато има мнозинство, то печели със своите гласове и това е нормално. \r\n„Вас кой ще ви купи сега, защото Корнелия Нинова намеква за обръчи от фирми, тоест ДПС, олигарси и т.н.? Кой ще ви купи вас?”, попита водещата Илиана Беновска. Александър Сиди отговори, че през последните 130 години е имало много опити ВМРО да бъде купена, но партията е успяла да съхрани своята национална позиция по всички теми и едва ли оттук нататък ще има някаква опасност за съществуването й.  \r\n„Но имате ли пари?”, попита водещата Илиана Беновска. Събеседникът й отговори, че ВМРО са били извън парламента твърде много време и въпреки това са водили нормален партиен живот и без субсидия. ВМРО знае как да прави политика и без партийна субсидия. Народният представител изрази мнение, че единственият проблем с намаляването на субсидиите е, че може би това ще попречи на малките партии да се развиват добре. Водещата попита колко са членовете на ВМРО. Гостът й отговори, че не е сигурен и на този въпрос най-добре може да отговори организационният секретар. Със сигурност обаче членската маса е достатъчна, за да се поддържа организационен живот само от членски внос. На въпроса колко е членският внос народният представител отговори, че това зависи от всяка отделна организация.  \r\n„Живко Тодоров беше гост от ИК на ГЕРБ, кмет на Стара Загора, аз го попитах ще обсъждате ли, даже помолих да попита Борисов, дали ГЕРБ биха приели дарение от големи индустриалци. А вие? Давам пример, ако КРИБ, най-голямата работодателска организация, ако реши да дари на ГЕРБ пари, ако реши да дари и на вас, бихте ли ги приели?”, попита водещата Илиана Беновска. Александър Сиди отговори, че не вижда проблем в това, стига да е ясно кой ги дава и за какво ги дава. „Защото, ако ги даваш с мисълта, че ВМРО ще влезе след това във властта и ще връща, мисля, че не бихме приели такова дарение!”, подчерта той. „Винаги ще се подозира нещо такова!”, подчерта водещата. Гостът й продължи, че ВМРО има собствена и отделна кауза и през годините е имало много дарители за тази кауза, това е  каузата Македония. През годините много хора са помагали финансово за издаването на книги, дискове, исторически карти и всякакви други материали. ВМРО доста дълго време е работело със спонсори и има собствена различна кауза.  \r\n„А как ще проверите дали някой голям бизнесмен няма да ви каже – ето сега ви дарявам х пари, как ще разсеете съмнението, че после наистина трябва да се отплащате?”, попита водещата Илиана Беновска. Александър Сиди отговори, че това е големият проблем на закона, за който от ВМРО са алармирали по време на дебата, защото не е ясно как точно биха могли да се разсеят тези съмнения. Народният представител подчерта, че един голям дарител би бил склонен да дари пари на тези, които имат най-голям шанс да влязат в управлението, защото именно лобизмът се поощрява с решението за един лев на глас. „Лобизмът, за който трябва да направим още много закони и да го впишем в Закона за политическите партии, защото очевидно това е системата, която приемаме!”, заяви народният представител. На въпроса кога ще стане това Сиди отговори, че се надява да бъде в най-скоро време, защото нещата не са изяснени докрай и трябва най-сетне да се отвори дебатът какво ще се прави и как хората ще бъдат убедени, че когато някой дарява пари на политическа партия не го прави, за да печели след това.  \r\n„Кога ще преоцените, как да го кажа по-деликатно или по-остро, дотук изпълнената програма ГЕРБ – ОП?”, попита водещата Илиана Беновска. Събеседникът й отговори, че това е тема, която е повдигната от лидера на ВМРО. „Трябва в най-скоро време да отворим този въпрос, надявам се преди ваканцията, за да може след ваканцията да започнем с действия. И второ, надявам се преди ваканцията да бъде приета и концепцията на Красимир Каракачанов за циганите, защото всеки ден виждате какво се случва по улиците на българските градове!”, завърши Александър Сиди разговора си с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 7 юли 2019 година.", "date": "2019.07.07", "title": "Александър Сиди: ВМРО е партия със собствена кауза и може да води нормален политически живот и без партийна субсидия"}
{"url": "http://www.focus-news.net/news/2019/07/07/2677935/kathimerini-pozharnikarite-se-boryat-s-dva-pozhara-v-gartsiya.html", "text": "Пожарникарите се борят с два пожара в неделя - един близо до малкия град Стамата в източната част на Атика и втория в Агиос Киприанос, в източната част на Мани, в Пелопонес, пише електронното издание на гръцкия вестник  Kathimerini \r\nВ двата случая високите температури затрудняват борбата с огъня, въпреки че относителната липса на вятър предотвратява бързото разпространение на пламъците. \r\nОбщо 26 пожарникари, 11 противопожарни автомобила и 3 самолета бяха включени в гасенето на огъня. \r\nПожарникарите също бяха в готовност за евентуално възобновяване пожара на остров Евбея след пожарите от последната седмица.  Юлиян Марков", "date": "2019.07.07", "title": "Kathimerini: Пожарникарите се борят с два пожара в Гърция"}
{"url": "http://www.focus-news.net/news/2019/07/07/2677918/kathimerini-nova-demokratsiya-privetstva-rezultatite-ot-ekzitpola.html", "text": "„Нова демокрация“ приветства резултатите от първия екитпол в неделя, които показаха, че консервативната опозиция постига двуцифрена победа над сегашните управляващи леви, пише електронното издание  на гръцкия вестник  Kathimerini . \r\n\"Ако този резултат бъде потвърден, Нова демокрация ще е постигнала една от най-големите си победи в ерата след диктатурата\", каза източник от партията за вестника. \r\n\"Прогнозираният дял на Нова демокрация напомня за периода преди кризата, който показва, че гражданите искат най-накрая да оставят кризата зад гърба си и да видят завръщане на нормалното в страната\", каза източникът. \r\n\"Това е историческа победа за Нова Демокрация, която се дължи изключително на Кириякос Мицотакис\", добавя източникът, като приписва резултата на стратегията на лидера за обновяване и разширяване през последните три и половина години. \r\nПроучването показа, че Нова Демокрация ще спечели между 38% и 42%, а СИРИЗА се очаква да събере между 26,5% и 30,5%.  Юлиян Марков", "date": "2019.07.07", "title": "Кathimerini: „Нова демокрация“ приветства резултатите от екзитпола"}
{"url": "http://www.focus-news.net/news/2019/07/07/2677937/montana-startira-proekt-za-predotvratyavane-na-svlachishtnite-protsesi-chrez-izgrazhdane-na-podporna-stena-po-dunavskata-bregova-liniya-v-grad-lom.html", "text": "Стартира проект за предотвратяване на свлачищните процеси чрез изграждане на подпорна стена по дунавската брегова линия на кв. Боруна в град Лом, съобщиха за  Радио „Фокус“ – Видин  ръководителите на проекта. Проектът предвижда и изграждане на дренажна система и укрепване чрез пилоти.  8,5 милиона лева ще бъдат отпуснати за проекта от Оперативна програма „Околна среда“ (ОПОС) 2014-2020 г. Европейското съфинансиране е в размер на 7 224 802,57  лв., а националното е  1 274 965,16 лв. \r\nИзграждането на 850-метрова подпорна стена с височина 5,2 м по бреговата линия на Дунав – от „Лагуната“ до „Чайка“, ще доводе до укрепване и ограничаване на свлачището. Ще бъде изградена и дренажна система, включваща две ребра от 436 метра и от 885 метра през целия квартал, която да понижи водното ниво в тялото на свлачищата, обясниха специалистите. Ще се изградят 20 контролни репери върху новоизградената подпорна стена, една нова опорна точка за наблюдение (ОТН) и изграждане на 4 бр. инклинометри. При изграждането на подпорната стена ще бъдат запазени подходите към плажовете, както и съществуващ път. Върху подпорната стена ще има парапет с височина 1,20 метра, а при следващ проект ще бъде оформена крайбрежна алея. 25 жители на квартал „Боруна“, през чиито дворове ще мине дренажната система, са дали своето писмено съгласие за изграждането й. Хората от квартала се интересуваха и кога ще бъде изградена канализация, също сериозен проблем не само за „Боруна“. С укрепването на свлачището ще отпадне забраната за строителство в квартала, която е въведена още в началото на 80-те години на миналия век. Тогава вече ще е възможно и изграждането на канализация, но важно условие за това е и осигуряването на евросредства, а към момента област Монтана и още четири области не могат да реализират ВиК-проекти, заради липсата на асоциирани областни водни асоциации. Проектът „Укрепване на свлачища в кв. Боруна, град Лом“ трябва да приключи до  26 септември 2021 година.", "date": "2019.07.07", "title": "Монтана: Стартира проект за предотвратяване на свлачищните процеси чрез изграждане на подпорна стена по дунавската брегова линия в град Лом"}
{"url": "http://www.focus-news.net/news/2019/07/07/2677934/gd-granichna-politsiya-intenziven-e-trafikat-na-kulata-makaza-ilinden-dunav-most-vidin-dunav-most-ruse-durankulak-kardam-kapitan-andreevo-kalotina-i-zlatograd.html", "text": "Трафикът на ГКПП \"Кулата\" на българо-гръцката граница е интензивен на вход за всички, а на ГКПП \"Маказа\", ГКПП \"Илинден\" и ГКПП \"Златоград\" - за леки автомобили. Това съобщиха от  ГД „Гранична полиция“ . Трафикът е интензивен и на българо-румънската граница, на ГКПП \"Дунав мост-Видин\" - на изход за товарни, а на ГКПП \"Дунав мост-Русе\", ГКПП \"Дуранкулак\" и ГКПП \"Кардам\" - на вход и изход за леки автомобили. Интензивен е трафикът също на изход за товарни автомобили на ГКПП \"Капитан Андреево\" на българо-турската граница и на вход за леки коли на ГКПП \"Калотина\" на българо-сръбската.  \r\nНа границата със Северна Македония трафикът е нормален на всички контролно-пропускателни пунктове.", "date": "2019.07.07", "title": "ГД „Гранична полиция“: Интензивен е трафикът на \"Кулата\", \"Маказа\", \"Илинден\", \"Дунав мост-Видин\", \"Дунав мост-Русе\", \"Дуранкулак\", \"Кардам\", \"Капитан Андреево\", \"Калотина\" и \"Златоград\""}
{"url": "http://www.focus-news.net/news/2019/07/07/2677940/montana-politsai-i-sluzhiteli-ot-mvr-napraviha-darenie-na-oblastnata-bolnitsa-v-grada.html", "text": "Полицаи и служители от МВР направиха дарение на областната болница в града. Това съобщиха за  Радио „Фокус“ – Видин  от МБАЛ „Д-р Стамен Илиев“. Представител на Синдикалната федерация на служителите в Министерството на вътрешните работи и изпълнителният директор на МБАЛ „Д-р Стамен Илиев“ АД-Монтана д-р Тони Тодоров подписаха договор за дарение. \r\nДарението е за отделението по акушерство и гинекология. То включва пациентски монитор за възрастни с допълнителни неонатологични и педиатрични сензори и инфузионна помпа, на обща стойност 4260 лева, набрани от лични средства на служители във вътрешното министерство. Изпълнителният директор д-р Тони Тодоров и ръководството на МБАЛ-Монтана изказаха благодарност за хуманния жест и изразиха надежда за разширяване на бъдещото сътрудничество.", "date": "2019.07.07", "title": "Монтана: Полицаи и служители от МВР направиха дарение на областната болница в града"}
{"url": "http://www.focus-news.net/news/2019/07/07/2677942/pazardzhik-zapochna-parvata-smyana-v-letniya-uchenicheski-lager-v-selo-panagyurski-kolonii.html", "text": "Започна първата смяна в летния ученически лагер в село Панагюрски колонии, съобщи за  Радио „Фокус“ – Пазарджик  Радка Костуркова от Община Панагюрище. Тя уточни, че мотото на тази смяна е „С усмивка и бодрост ние спортуваме, рисуваме и творим сред природата“. Тя е с продължителност 10 дни – до 10 юли 2019 година (включително). Началник на първата лагерна смяна е Невенка Врагова-Гоешкова. „Програмата на първа лагерна смяна включва дейности, насочени към усъвършенстване на двигателната култура на децата и учениците, опознаването и опазването на природата, умения за общуване и взаимно уважение“, допълни Костуркова. Тя каза също, че през тази година лагерните смени ще бъдат три. \r\nВаня НИКОЛОВА", "date": "2019.07.07", "title": "Пазарджик: Започна първата смяна в летния ученически лагер в село Панагюрски колонии"}
{"url": "http://www.focus-news.net/news/2019/07/07/2677926/kathimerini-ochertava-se-dvutsifrena-pobeda-na-nova-demokratsiya-nad-siriza-sled-okonchatelniya-ekzitpol.html", "text": "Очаква се гръцката опозиционна партия  \"Нова демокрация\" да постигне двуцифрена победа над левите от СИРИЗА на предсрочните избори, според окончателните резултати от съвместния екзитол от пет частни телевизионни канала, пише електронното издание на гръцкия вестник  Kathimerini \r\n„Нова демокрация“ е на път да спечели 38,5-41,5% от гласовете, показаха резултатите от екзитпола, а СИРИЗА щеше да вземе 27-30% и ще се позиционира на второ място. \r\nАлиансът на лявоцентристското „Движение за промяна“ (КИНАЛ) ще получи 6.5-8%, пред Гръцката комунистическа партия (KKE), която се очаква да спечели между 5 и 6%. \r\n„МеРА25“, партията срещу строгите икономии, основана от бившия финансов министър Янис Варуфакис, ще спечели 3-4 процента, според проучването, докато неофашистката „Златна зора“  събира между 2,8% и 3,8% от гласовете. \r\nПрогнозира се, че популисткото националистическо „Гръцко решение“ ще спечели между 2,8% и 3,5%, докато Съюзът на центристите и „Платна на свободата“се очаква да не достигнат трипроцентния праг за влизане в парламента, показва проучването. \r\nРезултатът се очаква да осигури на партията на Кириякос Мицотакис  абсолютно мнозинство от 155-167 места в 300-местния парламент. В същото време, според оценките СИРИЗА взима между 77-82 места, КИНАЛ - 19-22 и KKE - 16-19. „MeRA25“ се очаква да има между 8 и 14 места, докато „Златна зора“ и „Гръцкото решение“  варират от нула до 13 места.  Юлиян Марков", "date": "2019.07.07", "title": "Кathimerini: Очертава се двуцифрена победа на Нова Демокрация над СИРИЗА след окончателния екзитпол"}
{"url": "http://www.focus-news.net/news/2019/07/07/2677943/veliko-tarnovo-konferentsiya-za-polzite-ot-energiynata-efektivnost-v-promishlenite-predpriyatiya-shte-se-provede-v-grada-na-10-yuli.html", "text": "Конференция за ползите от енергийната ефективност в промишлените предприятия ще се проведе във Велико Търново. Основен инициатор на събитието е Агенцията за устойчиво енергийно развитие (АУЕР). Това съобщи за  Радио „Фокус“ – Велико Търново  Светослав Стефанов, експерт „Комуникация, информация и логистика“ в Областен информационен център – Велико Търново. В рамките на форума ще бъдат разяснени възможностите за пазарно реализиране на мерки по енергийна ефективност и използване на енергия от възобновяеми източници. Експерти ще представят и ползите от придобиване на удостоверения за енергийни спестявания.  \r\n„Лектори на събитието ще бъдат опитни експерти, познаващи в детайли нормативната база в сферата на енергийна ефективност и практиката по нейното прилагане. Конференцията се  реализира  по  проект „Повишаване на информираността и капацитета на българските предприятия за реализиране на дейности и мерки по енергийна ефективност и създаване на бизнес модел за подпомагане на схемата за задължения за енергийни спестявания и свързаните с нея дейности“, финансиран със средства по Оперативна програма „Иновации и конкурентоспособност“ 2014-2020 г.“, допълни още Стефанов. Той подчерта и, че форумът ще е еднодневен. Ще се проведе на 10 юли /сряда/ в конферентната зала на хотел „Премиер“ и ще започне в 09.00 часа. Участието е безплатно като се изисква предварително записване. \r\nЗа допълнителна информация и връзка имейл: office@vumk.eu или на телефони: 058/655 622 и 052/460 546. Лицето за контакт е Надежда Маленкина, която е организатор. \r\nОсвен във Велико Търново информационни кампании, за повишаване на енергийната ефективност в промишлените предприятия, ще бъдат проведени в периода 9-17 юли и в градовете Пловдив, Бургас, Варна, София и Враца. \r\nЛуиза ТРАНЧЕВА", "date": "2019.07.07", "title": "Велико Търново: Конференция за ползите от енергийната ефективност в промишлените предприятия ще се проведе в града на 10 юли"}
{"url": "http://www.focus-news.net/news/2019/07/07/2677945/pazardzhik-miniatyuri-na-znachimi-istoricheski-i-kulturni-natsionalni-obekti-sa-chast-ot-tsentralniya-park-v-strelcha.html", "text": "Миниатюри на значими исторически и културни национални обекти са част от централния парк в Стрелча, предаде репортер на  Радио „Фокус“ – Пазарджик . Сред макетите са Мадарският конник, Дяволският мост край река Арда, Боянската църква, църквата „Св. Богородица Петричка“, Асенова крепост и Скален макет на скалните образувания разположени северно от средногорския град. Място е отделено и на миниатюра на тракийската гробница Жаба могила, която се намира на 3 км от Стрелча. Особен интерес от страна на посетителите на парка е миниатюрата на паметника на Шипка. В непосредствена близост до парка с макетите на националния забележителности се намират и паметникът на Хан Аспарух и този на Васил Левски, като автор на мономентът на Дякона е  скулптурата е проф. Величко Минеков. На морената са изсечени имената на членовете на революционния комитет основан от Апостола през 1871 година.  \r\nАлбена ЖИЛЕКОВА", "date": "2019.07.07", "title": "Пазарджик: Миниатюри на значими исторически и културни национални обекти са част от централния парк в Стрелча"}
{"url": "http://www.focus-news.net/news/2019/07/07/2677944/gd-granichna-politsiya-trafikat-e-intenziven-na-gkpp-dunav-most-vidin-gkpp-dunav-most-ruse-gkpp-durankulak-gkpp-kardam-gkpp-zlatograd-i-gkpp-kapitan-andreevo.html", "text": "Трафикът на ГКПП \"Дунав мост-Видин\" на българо-румънската граница е интензивен на изход за товарни автомобили, а на  ГКПП \"Дунав мост-Русе\", ГКПП \"Дуранкулак\" и ГКПП \"Кардам\" - за леки коли, по данни към 22.00 часа. Това съобщиха от  ГД „Гранична полиция“ . На ГКПП \"Златоград\" на българо-гръцката граница трафикът е интензивен на вход за леки автомобили. На ГКПП \"Капитан Андреево\" на българо-турската граница на трафикът е интензивен на изход за товарни автомобили. \r\nНа българо-сръбската и българо-македонската граница трафикът е нормален на всички контролно-пропускателни пунктове.", "date": "2019.07.07", "title": "ГД „Гранична полиция“: Трафикът е интензивен на ГКПП \"Дунав мост-Видин\", ГКПП \"Дунав мост-Русе\", ГКПП \"Дуранкулак\", ГКПП \"Кардам\", ГКПП \"Златоград\" и ГКПП \"Капитан Андреево\""}
{"url": "http://www.focus-news.net/news/2019/07/07/2677946/the-japan-times-yaponski-firmi-s-pritesnenie-sledyat-vloshavaneto-na-otnosheniyata-mezhdu-tokio-i-seul.html", "text": "Влошаващите се отношения на Япония с Южна Корея заради разногласия относно тяхната военна история бяха задълбочени от Токио миналата седмица, когато правителството сложи край на преференциалния режим за износа на ключови материали за своя азиатски съсед, които са жизненоважни за производството на полупроводници и цифрови дисплеи, пише японското англоезично издание  The Japan Times . \r\nПравителството може би се опитва да притисне основните индустрии на Южна Корея, като изиграе търговската карта, за да я постави на масата за преговори, но тази тактика може да има и обратни последствия, тъй като много местни компании правят бизнес с партньори в Южна Корея. \r\nРедица фирми заявяват, че наблюдават с нетърпение развитието на ситуацията, като отбелязват, че остава неясно дали наскоро въведените регламенти действително ще попречат на търговията между двете страни. Според новите регламенти най-притеснителна е разпоредбата, според която може да се наложи  да чакат 90 дни, за да получат официално одобрение за износ на някои ключови елементи за Южна Корея. \r\nМеждувременно, някои експерти заявиха, че въздействието вероятно ще бъде ограничено, тъй като този ход не е пълна забрана или ограничение - поне в техническо отношение, което значително да спъне производствените възможности на южнокорейските фирми. \r\nНякои компании обаче казаха, че ако ситуацията се повиши по някакъв начин, тя може да предизвика неблагоприятни последици за цялата верига на доставки. \r\nМиналия четвъртък правителството започна да изисква от японските производители да подават заявления всеки път, когато искат да изнесат флуориран полиимид, флуороводород за Южна Корея. Флуорираният полиамид се използва за дисплеите на смартфоните, докато при производството на полупроводници флуороводородът се използва като ецващ агент. \r\nСпоред доклад на J.P. Morgan, японските фирми са сред водещите производители на трите материала и би било трудно да се намерят алтернативни доставчици с изключение на един вид флуориран полиамид. \r\nЮжна Корея е третата най-голяма японска дестинация за износ след Китай и САЩ. Полупроводниковите компоненти бяха най-продаваната позиция през 2018 г., като са осигурили 630 млрд. йени (10 млрд. лева), според данни, събрани от Японския съвет за външна търговия. \r\nОпитът на Япония за преразглеждане на търговската процедура показва разочарованието на Токио от Сеул и нежеланието му да разрешава проблемите с принудителния труд по време на военните действия след решенията на южнокорейския съд, които наредиха на японските компании да платят компенсации на бивши работници или техните семейства, коментират наблюдатели.  Юлиян Марков", "date": "2019.07.07", "title": "Тhe Japan Times: Японски фирми с притеснение следят влошаването на отношенията между Токио и Сеул"}
{"url": "http://www.focus-news.net/news/2019/07/07/2677948/odmvr-varna-edin-chovek-e-zaginal-v-katastrofa-mezhdu-selata-goren-chiflik-i-grozdyovo.html", "text": "Около 20.00 часа, на пътя между селата Горен чифлик и Гроздьово, е възникнало ПТП. Това съобщиха от пресцентъра на  ОДМВР- Варна . 27-гдишният водач на л.а. \"Ауди\", по време на движение, губи контрол над МПС и се преобръща. Вследствие на инцидента мъжът е загинал на място. Пострадали са също жена на 47 години и две деца. Жената и едно от децата са с опасност за живота. Работата по изясняване на причините и обстоятелствата около случая продължава.", "date": "2019.07.07", "title": "ОДМВР-Варна: Един човек е загинал в катастрофа между селата Горен чифлик и Гроздьово"}
{"url": "http://www.focus-news.net/news/2019/07/07/2677949/sport-nakazanie-ot-dve-godini-ochakva-lionel-mesi.html", "text": "Наказание от две години очаква Лионел Меси, който след червения картон, получен срещу Чили се изказа много остро срещу съдийството на Копа Америка, като заяви, че всичко е нагласено, за да спечели Бразилия шампионата. Организацията КОНМЕБОЛ възнамерява да накаже сурово Меси. Ако бъде наказан за две години, той ще пропусне Копа Америка 2020, когато домакин е Аржентина.", "date": "2019.07.07", "title": "Спорт: Наказание от две години очаква Лионел Меси"}
{"url": "http://www.focus-news.net/news/2019/07/07/2677950/kathimerini-aleksis-tsipras-prizna-zagubata-i-obeshta-da-transformira-siriza.html", "text": "Напускащият премиер Алексис Ципрас запази самообладание след загубата на изборите в неделя на предсрочните избори, казвайки, че резултатът не е \"равносилен на стратегическо поражение\", цитира думите му електронното издание на гръцкия вестник  Kathimerini . \r\nНа пресконференция след изборното поражение, Ципрас каза, че уважава волята на гръцкия народ, който гласува за идването на „Нова демокрация“ на власт. \r\n„Днес, с високо вдигната глава глава, приемаме присъдата на хората. За да доведем Гърция до мястото, където се намира днес, трябваше да вземаме трудни решения с тежка политическа цена, ”каза Ципрас. \r\nЦипрас пое отговорността за поражението на СИРИЗА и обеща да я „трансформира“ в „голяма прогресивна демократична партия“.  Юлиян Марков", "date": "2019.07.07", "title": "Кathimerini: Алексис Ципрас призна загубата и обеща да трансформира СИРИЗА"}
{"url": "http://www.focus-news.net/news/2019/07/07/2677932/kathimerini-parvite-ofitsialni-rezultati-namalyavat-predninata-na-nova-demokratsiya.html", "text": "Първите официални резултати намаляват преднината на „Нова Демокрация“, пише електронното издание на гръцкия вестник  Kathimerini . \r\n\"Нова Демокрация\" се очаква да спечели предсрочните избори с 39,8%, а СИРИЗА ще получи 31,6%, според първата оценка за официалните резултати на \"Сингюлар Лоджик\", гръцката технологична компания, натоварена с преброяването на гласовете \r\nСмята се, че лявоцентристкият Алианс Движение за промяна (КИНАЛ) печели около 8,3%, Гръцката комунистическа партия (ККЕ) - 5,3%, „Гръцко решение“ - 3,7% и MeRA25 - 3,4%. \r\nНеофашистката „Златна зора“ засега е точно под прага от три процента за влизане в парламента. \r\n\"Сингюлар Лоджик\"каза, че е възможна  грешка от 0,5 процентни пункта. \r\n\"Сингюлар Лоджик\" отреди на „Нова Демокрация“ 158 места, на СИРИЗА - 86, на КИНАЛ - 23, на ККЕ - 14, на „Гръцко решение“ - 10, и на „MeRA25“ - 9.  Юлиян Марков", "date": "2019.07.07", "title": "Кathimerini: Първите официални резултати намаляват преднината на „Нова Демокрация“"}
{"url": "http://www.focus-news.net/news/2019/07/07/2677939/ana-mpa-aleksis-tsipras-pozdravi-kiriyakos-mitsotakis.html", "text": "Лидерът на СИРИЗА и настоящ премиер  Алексис Ципрас позвъни по телефона и поздрави лидера на Нова Демокрация Кириякос Мицотакис в неделя вечерта за победата му на общите избори през 2019 г., според правителствени източници., цитирани от гръцката агенция  ANA-MPA \r\nИзточниците съобщиха, че Ципрас ще бъде в сградата на правителството в имението \"Максимос\" в понеделник за предаването на поста. Кириякос Мицотакис ще положи клетва като премиер на Гърция в 13 часа местно време (съвпада с българското).  Юлиян Марков", "date": "2019.07.07", "title": "ANA-MPA: Алексис Ципрас поздрави Кириякос Мицотакис"}
{"url": "http://www.focus-news.net/news/2019/07/07/2677938/premierat-boyko-borisov-pozdravi-kiriakos-mitsotakis-za-pobedata-na-izborite-v-gartsiya.html", "text": "Министър-председателят Бойко Борисов проведе телефонен разговор с лидера на гръцката партия „Нова демокрация“ Кириакос Мицотакис. Това съобщиха от  правителствената информационна служба . Българският премиер поздрави Мицотакис за победата на ръководената от него партия на провелите се предсрочни парламентарни избори. \r\n„Високо ценя добросъседските и приятелски отношения между България и Гърция, и съм уверен в отличните перспективи за развитие на ползотворното ни сътрудничество в двустранен, регионален и в европейски план“, отбеляза премиерът Бойко Борисов пред лидера на „Нова демокрация“. \r\nОсвен сътрудничеството между двете държави, акцент в телефонния разговор между Борисов и Мицотакис бяха работата за европейското развитие на България и Гърция, транспортните коридори, инфраструктурните проекти и др.", "date": "2019.07.07", "title": "Премиерът Бойко Борисов поздрави Кириакос Мицотакис за победата на изборите в Гърция"}
{"url": "http://www.focus-news.net/news/2019/07/07/2677941/ana-mpa-turskiyat-prezident-prav-e-pozdravil-lidera-na-nova-demokratsiya.html", "text": "Турският президент Реджеп Тайип Ердоган беше първият държавен глава, който се обади на лидера на „Нова демокрация“ Кириаякос Мицотакис да го поздрави за голямата победа и му пожела успех в неделя вечер, според източниците на „Нова демокрация“, цитирани от гръцката агенция  ANA-MPA . \r\nОт своя страна Мицотакис благодари и подчерта, че се стреми към възобновяване на гръцко-турските отношения на основата на зачитане на международното право и искрен диалог, ползотворен и за двата народа ”, добавиха източниците.  Юлиян Марков", "date": "2019.07.07", "title": "АNA-MPA: Турският президент пръв е поздравил лидера на Нова демокрация"}
{"url": "http://www.focus-news.net/news/2019/07/07/2677951/afp-zhan-klod-yunker-pozdravi-gratskite-konservatori.html", "text": "Председателят на Европейската комисия Жан-Клод Юнкер поздрави в неделя лидера на консервативната партия „Нова демокрация“ Кириякос Мицотакис заради победата му над левицата на Алексис Ципрас, предава  AFP \r\nЮнкер беше ръководител на изпълнителната власт на ЕС по време на горчивия процес на финансовото спасяване на Гърция в разгара на европейската дългова криза. \r\nЦипрас дойде на власт през 2015 г., като обеща да се бори срещу политиките на строги икономии, изисквани от органите на ЕС и международните кредитори, но в крайна сметка той предприе значителни мерки за строги икономии в замяна на спасителните траншове. \r\n\"Бих искал да ви поздравя за чистата Ви победа на парламентарните избори\", пише Юнкер в социалната мрежа „Туитър“. \r\nТой каза, че спасяването на Гърция от финансовата криза е едно от постиженията на Комисията, с които тя най-много се гордее. \r\n\"Много е постигнато\", добави Юнкер. „Но предстои още много работа.“  Юлиян Марков", "date": "2019.07.07", "title": "АFP: Жан-Клод Юнкер поздрави гръцките консерватори"}
{"url": "http://www.focus-news.net/news/2019/07/07/2677947/kathimerini-kiriyakos-mitsotakis-zayavi-che-shte-predstavlyava-vsichki-gartsi.html", "text": "Лидерът на Нова Демокрация Кириякос Мицотакис обеща по време на своята победна реч в неделя вечерта да „работи усилено, за да представлява всички гърци,“ цитира думите му електронното издание на гръцкия вестник  Kathimerini . \r\n\"Ние сме твърде малко, за да останем разделени\", каза той. \r\nТой добави, че „обществото дава ясно послание в полза на растежа, създаването на работни места и сигурността” и че „прозрачността и управлението на способните ще се върнат в Гърция, а гласът на страната в Европа ще бъде по-силен”. \r\nТой подчерта, че парламентът ще работи през лятото и че неговата партия не желае гратисен период. \r\nМицотакис ще положи клетва в понеделник, като кабинетът му също ще бъде обявен.  Юлиян Марков", "date": "2019.07.07", "title": "Кathimerini: Кириякос Мицотакис заяви, че ще представлява всички гърци"}
{"url": "http://www.focus-news.net/news/2019/07/07/2677952/reuters-nova-demokratsiya-pobedi-kategorichno-na-predsrochnite-parlamentarni-izbori.html", "text": "Консерваторите от „Нова Демокрация“ се завърнаха на власт с голяма победа след предсрочните парламентарни избори в неделя и бъдещият премиер Кириякос Мицотакис заяви, че има ясен мандат за промяна, обещавайки повече инвестиции и по-малко данъци, пише  Reuters . \r\nПобедата се дължи на умората от годините на затягане на коланите в Европейския съюз, съчетани с висока безработица, след като страната едва не напусна еврозоната в разгара на финансовите си трудности през 2015 година. \r\nКонсервативната Нова Демокрация води с 39,6% от гласовете на базата на 73% от преброяването на гласовете срещу 31,6% за СИРИЗА. \r\n„Нова демокрация печели 158 места в 300-местния парламент и може да формира самостоятелно правителство. \r\nМицотакис заяви в телевизионно изявление, че резултатът от изборите му е дал силен и ясен мандат за промяна на Гърция. \r\n\"Ангажиран съм за по-малко данъци, повече инвестиции, за по-добри и нови работни места, както и растеж, който ще доведе до по-добри заплати и по-високи пенсии в ефикасна държава\", каза Мицотакис. \r\nДосегашният премиер Алексис Ципрас каза, че уважава волята на гръцкия народ. \r\n„Днес, с високо вдигната глава, приемаме решението на хората. За да доведем Гърция до мястото, където е днес, трябваше да вземаме трудни решения с тежка политическа цена ”, каза той пред журналисти. \r\nЦипрас пое управлението от консерваторите през 2015 г., когато Гърция беше на върха на финансова криза, която опустоши страната от 2010 г. Първоначално обеща да се противопостави на по-строгите икономии, но бе принуден да подпише нов спасителен меморандум след избирането му, решение, което не се хареса на избирателите. \r\nПредаването на властта ще се извърши в понеделник, след като Мицотакис се закълне като нов министър-председател. \r\n51-годишният Мицотакис пое ръководството на Нова демокрация през 2016 г. Въпреки че той се счита за либерал, неговата партия също така приютява членове с по-десни възгледи. \r\n\"Златна зора\", неофашистка партия почти сигурно няма да влезе в парламента. \r\n\"Основната причина за този резултат е икономиката\", каза анализаторът Теодор Кулумбис. „През последните 4-5 години хората не виждаха подобрение, напротив, имаше намаления на заплатите и пенсиите“, каза той. \r\nФокусът сега се насочва към подбора на Мицотакис за ключовите министерства на икономиката - финанси, енергетика, развитие и външни работи.  \r\nМицотакис ще наследи икономика, която расте с умерени темпове - с 1,3% годишен темп през първото тримесечие - и публичните финанси, които могат да не достигнат целите, договорени с кредиторите. \r\nБанката на Гърция предвижда, че целта на първичния излишък от 3,5% от БВП, която изключва разходите за обслужване на дълга, вероятно няма да бъде постигната тази година и ще достигне едва 2,9% от икономическата продукция. \r\nТъй като Гърция все още е изправена пред предизвикателството на задлъжнялостта си, фискалната политика на новото правителство ще бъде наблюдавана отблизо. \r\nИстинският тест ще бъде бюджетът за следващата година, като Мицотакис очаква да очертае ключовите контури на традиционното си икономическо обръщение в Солун през септември. \r\nЦипрас казва, че гласуването за Мицотакис е гласуване  за политическия елит, който доведе Гърция до ръба на пропастта. \r\nНо той е критикуван и заради лошото управление на кризи и за дълбоко непопулярна сделка за разрешаване на спора за името на съседна Северна Македония. \r\nГърция приключи последната си програма за икономическа корекция през 2018 г., но остава под наблюдение от кредиторите, за да се гарантира, че няма да има бъдещо фискално отклонение. Докато икономическият растеж се върна, гръцката безработица от 18% е най-високата в еврозоната. \r\nНова демокрация обеща да инвестира в създаването на добре платени работни места с достойни придобивки. Тя също така обеща да бъде твърда по отношение на престъпността в някои квартали на Атина, където има силно анархистки настроения. \r\nВ атинския квартал Екзархия маскирани активисти щурмуваха избирателна секция и изнесоха избирателна урна.  Юлиян Марков", "date": "2019.07.07", "title": "Reuters: „Нова демокрация“ победи категорично на предсрочните парламентарни избори"}
