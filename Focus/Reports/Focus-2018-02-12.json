{"url": "http://www.focus-news.net/news/2018/02/12/2487772/sport-yaponskiyat-sastezatel-po-shortrek-key-sayto-se-e-provalil-na-doping-test.html", "text": "Японският състезател по  шортрек от Япония Кей Сайто, който ще играе на Олимпийските игри в Пьончан, е дал положителна допинг-проба.\r\n21-годишният спортист бе резерва в японския отбор на щафетата от 5000 метра. Финалът на тази дистанция е на 22 февруари.  Виктор Турмаков", "date": "2018.02.12", "title": "Спорт: Японският състезател по шортрек Кей Сайто се е провалил на допинг тест"}
{"url": "http://www.focus-news.net/news/2018/02/12/2487777/balgarskite-vlasti-zadarzhaha-marokanski-grazhdanin-izdirvan-za-terorizam-obzor.html", "text": "Българските власти задържаха марокански гражданин, издирван за тероризъм. Това стана ясно след като в Окръжен съд – Хасково бе образувано дело, внесено от Окръжната прокуратура за искане за вземане на мярка за неотклонение „задържане под стража“ на мароканец с инициали Н. З. Мароканецът е  обявен за международно издирване от Интерпол – Рабат във връзка с извършване на терористична дейност и членство в терористична организация ИДИЛ.  По информация на Интерпол Н. З. е издирван за „лоялно членство в терористична организация ИДИЛ, като е работил към принадлежащата в ИДИЛ служба „Механизация към Главна дирекция – Военни лагери“ в гр. Ал – Маядин, област Дер – Алзор, Сирия, като в изпълнение на тази дейност Н. З. се е придвижвал в Сирия, носейки колан с експлозиви, ръчни гранати, огнестрелно оръжие и боеприпаси“. Искането за задържане на лицето бе отправено на основание чл. 13, ал. 7 от Закона за екстрадицията и европейската заповед за арест и вр. чл. 9 от Договор за екстрадиция между Република България и Кралство Мароко. След разглеждане на делото Окръжният съд постанови мярка „задържане под стража“ до 90 дни на мароканския гражданин. В този срок следва да постъпи официалното искане от страна на мароканските власти за екстрадирането на лицето. Определението на съда подлежи на обжалване пред Апелативен съд – Пловдив.\r\nДеница КИТАНОВА", "date": "2018.02.12", "title": "Българските власти задържаха марокански гражданин, издирван за тероризъм (ОБЗОР)"}
{"url": "http://www.focus-news.net/news/2018/02/12/2487804/sport-aleksandar-zverev-se-klasira-za-vtoriya-krag-na-turnira-v-roterdam.html", "text": "Александър Зверев започна с победа участието си на турнира в зала в Ротердам. Световният номер четири се наложи с 6:4, 6:3 над испанския тенисист Давид Ферер и се класира за втория кръг на състезанието. \r\nПобедата на Зверев е първата, която постига в съперничеството си с 35-годишния испанец. До този момент двамата тенисисти имаха два изиграни двубоя помежду си.", "date": "2018.02.12", "title": "Спорт: Александър Зверев се класира за втория кръг на турнира в Ротердам"}
{"url": "http://www.focus-news.net/news/2018/02/12/2487774/vidin-fotoizlozhbata-na-izvestniya-geograf-pateshestvenik-prof-rumen-penin-geografiyata-pateshestvie-i-priklyuchenie-shte-gostuva-v-grada.html", "text": "Фотоизложбата на известния географ-пътешественик проф. Румен Пенин -„Географията – пътешествие и приключение“ ще гостува във Видин, съобщиха от Регионалната библиотека „Михалаки Георгиев“. Експозицията ще бъде открита в Регионалната библиотека на 14 февруари  и ще остане до 14 март.\r\nПрофесор Пенин е преподавател в СУ „Св. Климент Охридски“, автор на десетки учебници и учебни помагала по география, посетил е над 100 държави. Автор е на „География на океаните и континентите – География на Африка, География на Южна Америка, География на Северна Америка, География на Азия“, „Природна география на България“ и др.\r\nИзложбата съдържа 40 изключително атрактивни и интересни платна.", "date": "2018.02.12", "title": "Видин: Фотоизложбата на известния географ-пътешественик проф. Румен Пенин -„Географията – пътешествие и приключение“ ще гостува в града"}
{"url": "http://www.focus-news.net/news/2018/02/12/2487776/stara-zagora-zhenite-v-kazanlak-poseshtavat-po-chesto-biblioteka-iskra-v-sravnenie-s-mazhete.html", "text": "За 2017 г. ползвателите на Общинска библиотека „Искра” са били 10 788”, каза за Радио „Фокус“ директорът на културния институт Анна Кожухарова. Тя поясни, че активните ползватели на място са били 3687 и 4424 са виртуални потребители, общо 8111. 1346 от посетителите са деца. Библиотеката през 2017 година са посетили 2065 ученици и студенти. „Интересна е статистиката, че жените в Казанлък четат повече от мъжете. На място през 2017 г. библиотеката е посетена от 2521 жени или това е 69% от ползвателите.\r\n4 424 са ползвателите на сайта на библиотеката в Казанлък.\r\n30 723 са посещенията в заемни, в читални – 24 219, посещенията за ползване на интернет са 6 120.\r\nАнна Кожухарова поясни, че най-посещаваният отдел е Обществения информационен център - 15 206,  Заемна за възрастни - 18 540 и Детско-юношески отдел - 13 123.\r\nСлавяна ГАЙДАРОВА", "date": "2018.02.12", "title": "Стара Загора: Жените в Казанлък посещават по-често Библиотека „Искра“ в сравнение с мъжете"}
{"url": "http://www.focus-news.net/news/2018/02/12/2487773/tass-prezidentite-na-rusiya-i-na-sasht-sa-proveli-telefonen-razgovor.html", "text": "Президентът на Русия Владимир Путин заяви, че е провел телефонен разговор с колегата си от САЩ Доналд Тръмп, предава  ТАСС.\r\n„Току що проведох телефонен разговор с президента на САЩ Доналд Тръмп. Говорихме за разрешаването на палестинско-израелския конфликт“, заяви Путин. Той допълни, че ситуацията в региона „сега е далеч от тази, която бихме желали да видим“.  Виктор Турмаков", "date": "2018.02.12", "title": "ТАСС: Президентите на Русия и на САЩ са провели телефонен разговор"}
{"url": "http://www.focus-news.net/news/2018/02/12/2487775/ria-novosti-mahmud-abbas-zayavi-che-otkazva-da-si-satrudnichi-sas-sasht-v-pregovorite-s-izrael.html", "text": "Президентът на Палестинската автономия Махмуд Аббас заяви, че страната му не иска САЩ да има роля на единствен посредник на преговорите в Близкия изток, предава РИА Новости.\r\n„В атмосферата, създадена от действията на САЩ, ние заявяваме, че отсега ние отказваме каквото и да е сътрудничество с американците в статут на посредник, защото ние сме против действията им“, заяви Аббас на срещата си с руския президент Владимир Путин. \r\nТой подчерта, че ако се състои каквото и да е международно мероприятие, то Палестина иска негов резултат да стане създаването на механизъм, при който САЩ няма да са единствен посредник, а част от група. \r\n„Съгласни сме, нямаме против многостранен формат за посредничество, например квартет плюс някоя друга страна, по начин, който е подобен на ядрената сделка с Иран“, заяви Аббас и подчерта, че в подобна структура САЩ не трябва да са единствен посредник, а част от група.  Виктор Турмаков", "date": "2018.02.12", "title": "РИА Новости: Махмуд Аббас заяви, че отказва да си сътрудничи със САЩ в преговорите с Израел"}
{"url": "http://www.focus-news.net/news/2018/02/12/2487783/magyar-nemzet-viktor-orban-shte-provede-sreshta-sas-sebastian-kurts-i-boyko-borisov-v-balgarskata-stolitsa.html", "text": "Унгарският министър-председател Виктор Орбан и канцлерът на Австрия Себастиан Курц ще посетят България на 19 февруари, понеделник, пише унгарският ежедневник  Magyar Nemzet.\r\nТе ще се срещнат българския премиер Бойко Борисов, който е в добри отношения и с двамата. Връзката между Борисов и Курц е от особено значение, тъй като България в момента е ротационен председател на Съвета на ЕС и през лятото ще бъде заменена на поста от Австрия. \r\nСамият Бойко Борисов на пресконференция в средата на януари заяви, че би желал да си сътрудничи тясно по въпроса за бежанците.  Виктор Турмаков", "date": "2018.02.12", "title": "Magyar Nemzet: Виктор Орбан ще проведе среща със Себастиан Курц и Бойко Борисов в българската столица"}
{"url": "http://www.focus-news.net/news/2018/02/12/2487779/smolyan-atelie-za-traditsionni-rodopski-martenitsi-shte-otvori-vrati-v-regionalniya-istoricheski-muzey-v-grada.html", "text": "Ателие за традиционни родопски мартеници ще отвори врати в Регионалния исторически музей „Стою Шишков“ в Смолян на 19 февруари. Това каза за Радио „Фокус“ – Смолян Тинка Белегова, уредник в музея. Музейното ателие, което се организира за 17-та поредна година, ще работи в продължение на седмица и ще приема посетители до 23 февруари от 14.00 до 16.00 ч. Белегова допълни, че в него могат да се включат всички, които искат да изпробват сръчността на ръцете си и творческото си въображение, в съчетание със старите родопски традиции, независимо на каква възраст са. По време на работата в ателието, музеен експерт ще разказва за обичаите около празника Първи март и старите поверия при изработването и носенето на мартеници в различните селища на Смолянския край. „Разказът е увлекателен и за малки, и за големи, защото е съобразен с възрастта на участниците в ателието. А в ателието чакаме децата, учениците и студентите, както и работещите дами, баби с внуци, а така също и гостите на града“, призова Белегова. Материалите за изработка на мартениците са предоставени от музея, а таксата за участие е 1 лв.\r\nБелегова отбеляза, че родопските мартеници, които са се изработвали преди години са пъстри като цветна пролетна градина. „Освен бяла и червена, родопчанката е вплитала оцветена вълна в жълто, синьо, розово, зелено и оранжево в ритуалния накит за деца, млади моми и жени. Закичвали се също домашни животни и плодни дръвчета. В зависимост от предназначението на мартеницата се прибавяли различни други материали, натоварени със свое семантично значение като мъниста, сребърна паричка, дървена лъжичка, листа от плодно дърво – ябълка или дюля и дори зъб от глиган. Носенето на мартеница в Родопите е свързано не само с пролетния месец март. С мартеница се посрещал новия живот – новородени деца и новия приплод в стадата, тя имала своето място в сватбения и в други радостни ритуали“, каза още Тинка Белегова.\r\nНели ГЕРГЬОВСКА", "date": "2018.02.12", "title": "Смолян: Ателие за традиционни родопски мартеници ще отвори врати в Регионалния исторически музей в града"}
{"url": "http://www.focus-news.net/news/2018/02/12/2487781/tass-v-balgariya-e-zadarzhan-predpolagaem-terorist-ot-islyamska-darzhava.html", "text": "Марокански гражданин, подозиран за терористична дейност, е задържан на българско-турската граница, предава  ТАСС. \r\nНофал Рашид Захри е издирван от Интерпол във връзка с членство в „Ислямска държава“. Той се е опитал да премине българската граница, използвайки френски фалшиви документи. Според Интерпол заподозреният е участвал в „Ислямска държава“ в Сирия, прехвърляйки из страната оръжие и боеприпаси. \r\nОбластният съд в град Хасково е арестувал Захри за 90 денонощия. \r\nПо време на процеса прокурор Павел Жеков заяви, че 35-годишният заподозрян е бил задържан на 13 януари на българско-турската граница, заедно с другите 27 нелегални имигранти от Сирия и е бил закаран поставя в център на настаняване на бежанци. По –късно неговата самоличност е установена, както и че е бил издирван от Интерпол във връзка с членство в \"Ислямска държава\".\r\nПред съда Нофал Рашид Захри  заяви, че не е терорист и не иска да бъде екстрадиран в Мароко. Виктор Турмаков", "date": "2018.02.12", "title": "ТАСС: В България е задържан предполагаем терорист от „Ислямска държава“"}
{"url": "http://www.focus-news.net/news/2018/02/12/2487785/yuriy-aslanov-sotsiolog-za-obedinenie-v-lyavo-mezhdu-bsp-i-abv-vse-oshte-e-rano-da-se-govori.html", "text": "За обединение в ляво между БСП и АБВ все още е твърде рано да се говори. Това каза в предаването „Това е България“ на Радио „Фокус“ социологът Юрий Асланов. Той коментира, че по-широко ляво обединение би могло да се осъществи най-рано преди евроизборите следващата година. „Това са най-близките редовни избори. Никой не може да каже дали това ще бъдат първите поред избори. Ако са първите, донякъде има основание да се говори за по-широк ляв фронт, защото не е тайна, че европейските избори са предизвикателство за всяка лява партия, не само в България, но и в цяла Европа. Хората, самоопределящи се като леви по убеждения, по принцип и бивайки противници на всякакви форми на глобализация, са доста пасивни по време на общоевропейските избори. Това го виждаме не само в България, а във всички европейски държави. Има основание да се говори за по-широко ляво обединение“, коментира още социологът.  Юрий Асланов допълни, че към момента отношенията БСП-АБВ остават проблемни и дали ще започнат консултации за бъдещо обединение е трудно да се прогнозира.", "date": "2018.02.12", "title": "Юрий Асланов, социолог: За обединение в ляво между БСП и АБВ все още е рано да се говори"}
{"url": "http://www.focus-news.net/news/2018/02/12/2487780/gen-kircho-kirov-nesamneno-stremezhite-kam-obedinyavane-na-albantsite-shte-provokirat-natsionalisticheski-dvizheniya-v-sasednite-darzhavi.html", "text": "Несъмнено стремежите към обединяване на албанците ще провокират националистически движения в съседните държави. Това каза в интервю за вечерния блок „Това е България“ на Радио „Фокус“ ген. Кирчо Киров, началник на Националната разузнавателна служба в периода 2002-2012 г. Той уточни, че идеята за обединяване на албанския фактор под някаква форма от трите територии – Албания, Македония и Косово – реално съществува. \r\n„Ако гледаме реално на нещата, трябва да говорим за потенциалната опасност от промяна на граници, въпреки че това е неприемлива постановка и от ЕС, и от Великите сили в лицето на САЩ и Русия, а и от по-големите държави от ЕС. Друг е въпросът, че тази възможна промяна на границите би могла да се реализира чрез едно своеобразно отпадане на тези граници при евентуално членство на Сърбия и Албания, а по-нататък и на Косово, ако покрие всички критерии за членство. По този начин обединението на албанците и на Македония, разбира се, би се реализирало по естествен начин“, допълни ген. Кирчо Киров. Той подчерта, че водени от тази логика на събитията, сърбите умишлено пречат на евентуално членство на Косово в ЕС, защото така албанците по естествен път ще се обединят. Той прогнозира, че реално решение на ситуацията между страните от Западните Балкани – такава, каквато е – заплетена и обременена психологически с историята на народите, не се очаква.", "date": "2018.02.12", "title": "Ген. Кирчо Киров: Несъмнено стремежите към обединяване на албанците ще провокират националистически движения в съседните държави"}
{"url": "http://www.focus-news.net/news/2018/02/12/2487784/targovishte-izlozhba-misionis-2017-shte-bade-pokazana-v-grada.html", "text": "В навечерието на Трифон Зарезан – Ден на археолога Регионален исторически музей – Търговище представя изложбата „Мисионис – 2017”. Това съобщиха от музея. Тя е посветена на 20 години от подновяването на археологическите проучвания на Крумово кале, добил вече популярност с името Мисионис. Изложбата ще бъде открита на 13 февруари от 17:00 часа в Археологическата експозиция на музея. Изложбата показва новооткритите през 2017 г. материали на обект „Мисионис”, както и по-интересни предмети от разкопки през предходните години. Представени са изделия от керамика,  стъкло, благородни метали и желязо, изработени и служили на жителите на града за времето от 5 до 14 в.", "date": "2018.02.12", "title": "Търговище: Изложба „Мисионис-2017“ ще бъде показана в града"}
{"url": "http://www.focus-news.net/news/2018/02/12/2487782/inzh-georgi-georgiev-kmet-na-dalgopol-dva-sotsialni-proekta-sme-osashtestvili-do-momenta-kandidatstvame-za-treti.html", "text": "Два социални проекта сме осъществили до момента, кандидатстваме за трети. Това каза в интервю за Радио „Фокус“ – Варна инж. Георги Георгиев, кмет на Община Дългопол. Той припомни, че през януари с тържествен водосвет в Дългопол е открит Център за социална рехабилитация и интеграция и офис за работа на хора с увреждания. Това е само една от дейностите по проект „Активни за равни възможности”, финансиран по Оперативна програма „Развитие на човешките ресурси”. „Направихме нови четири помещения, които бяха в окаяно състояние. В центъра работят четирима души, като след края на проекта ще кандидатстваме да стане делегирана дейност и да останат постоянни работните места. Имаме социални асистенти към тях. Продължава проекта, по който обслужваме 104 инвалида. Работим за хората. Пожелавам на всички да бъдат здрави и да се радва на новите придобивки“, заяви кметът инж. Георги Георгиев.\r\nМарияна ВАЛЕНТИНОВА", "date": "2018.02.12", "title": "Инж. Георги Георгиев, кмет на Дългопол: Два социални проекта сме осъществили до момента, кандидатстваме за трети"}
{"url": "http://www.focus-news.net/news/2018/02/12/2487507/sport-grigor-dimitrov-otstapi-s-edna-pozitsiya-v-svetovnata-ranglista.html", "text": "Григор Димитров отстъпи с едно място в световната ранглиста и през новата седмица е поставен под номер пет. Единствената промяна в „Топ 10“ е изкачването с една позиция нагоре на германския тенисист Александър Зверев, който вече е четвърти в света.\r\nНачело на класацията е испанецът Рафаел Надал, следван от Роджър Федерер от Швейцария и хърватина Марин Чилич. \r\nТази седмица най-добрият тенисист на България ще участва в турнира по тенис в зала в Ротердам. Димитров е поставен под номер две в основната схема. Първият му съперник ще бъде японският тенисист Юичи Сугита.", "date": "2018.02.12", "title": "Спорт: Григор Димитров отстъпи с една позиция в световната ранглиста"}
{"url": "http://www.focus-news.net/news/2018/02/12/2487786/yabiladi-maroko-marokanski-grazhdanin-e-arestuvan-kray-balgarsko-turskata-granitsa-po-podozreniya-za-terorizam.html", "text": "Марокански гражданин, подозиран, че е терорист от „Ислямска държава“ е арестуван край българско-турската граница, съобщава мароканският информационен портал  Yabiladi.\r\nЗаподозреният се е опитал да навлезе на българска територия с фалшиви френски документи. Мъжът е издирван от мароканските власти по линия на Интерпол за терористична дейност и членство в „Ислямска държава“.  Виктор Турмаков", "date": "2018.02.12", "title": "Yabiladi (Мароко): Марокански гражданин е арестуван край българско-турската граница по подозрения за тероризъм"}
{"url": "http://www.focus-news.net/news/2018/02/12/2487477/deputatat-ot-gerb-vasil-tsvetkov-organizira-priemni-v-nyakolko-naseleni-mesta-ot-oblast-sofiya.html", "text": "Народният представител от ГЕРБ - София област Васил Цветков ще проведе открити приемни за граждани в общини от област София. Това съобщиха от пресцентъра на ПП ГЕРБ. От 11.00 часа народният представител ще посети офиса на партията в село Челопеч, намиращ се на ул. \"Пейо Яворов\" №1. З\r\nОт 12.00 часа депутатът ще се срещне с жителите на община Златица.\r\nОт 14.00 часа народният представител ще приема в офиса на партията в гр. Пирдоп, ул. \"Цар Освободител\" №45 А, ет.1. \r\nВ 15.15 часа Цветков ще бъде в село Антон за среща с граждани в офиса на партията, намиращ се на бул. “България“ №11. От 16.15 часа, депутатът от ГЕРБ - София област ще проведе открита приемна с жители на община Копривщица. Срещата ще бъде в офиса на партията, който се намира на ул. \"Л. Каравелов\" №21.", "date": "2018.02.12", "title": "Депутатът от ГЕРБ Васил Цветков организира приемни в няколко населени места от област София"}
{"url": "http://www.focus-news.net/news/2018/02/12/2487458/pregled-na-osnovnite-temi-v-dobrudzhanskiya-pechat.html", "text": "„Проф. Иван Киряков: Няма никакви болести по пшеницата“, съобщава на първа страница вестник „Нова добруджанска трибуна“. Няма никакви климатична условия за развитие на болести по пшеницата в момента. Това е заявил специалистът, завеждащ отдел „Селекция на зърнено-житни и бобови култури“ в Добруджанския земеделски институт край Генерал Тошево. На места пшеницата жълтее и това се дължи на по-големи количества използвани хербициди. Специалистите препоръчват вместо торене, за което все още е рано, земеделците да започнат залагане на примамки за мишки. Има данни, че те са образували доста активни колонии в Каварненско и Шабленско. 255 дка гори ще бъдат залесени в Добричко през тази година, съобщава изданието. Ще бъдат използвани 153 000 млади дръвчета. Най-много са декарите в Държавно горско стопанство Генерал Тошево – 79 дка. „Двореца“ гостува във Виена“, съобщава всекидневникът. На 15 февруари Държавният културен институт ще представи изложба „Вечната красота на „Двореца“ в Балчик“ във Виена. Автори на фотосите са Ясен Казанджиев и Румяна Тенева. Изложбата ще продължи един месец. \r\n„Уникален календар „Посвените дни“ представиха в Добрич“, съобщава на първа страница другият регионален вестник  „Добруджанска трибуна“. Календарът е предназначен за земеделци, пчелари, градинари. Представянето се е състояло на организирания от Добруджанския фермерски съюз семинар. Календарът е астрономически и се базира на лунното въздействие и на естествения ритъм на природата. Календарът е създаден преди 57 години след повече от 20 години изследователска работа на една германка. 372-ма ученика ще участват в конкурса рецитал, организиран от Община град Добрич, „За да я има България“. Конкурсът ще се проведе на 24 февруари. Съорганизатор е и ДТ „Йордан Йовков“. Рецитатори от 5 общини в областта ще демонстрират своите възможности в областта на художественото слово. „Община Каварна ще участва в изложението „Ваканция и СПА Експо“, съобщава изданието. Това е 35-то издание на международното изложение. То ще се проведе в София от 14 до 16 февруари. Общината ще се представи на националния щанд на България и ще рекламира града и региона като атрактивна туристическа дестинация, което включва знакови обекти, народен календар, природни забележителности.", "date": "2018.02.12", "title": "Преглед на основните теми в добруджанския печат"}
{"url": "http://www.focus-news.net/news/2018/02/12/2487478/obshtinskiyat-savet-v-tran-shte-zasedava-na-15-fevruari.html", "text": "Общинският съвет в Трън ще заседава на 15 февруари. Това съобщиха от ОбС- Трън. Заседанието е с начален час 14.00 часа и в дневния му ред е включено обсъждане на Наредба за условията и реда за записване, отписване и преместване на деца в общинската детска градина на територията на община.", "date": "2018.02.12", "title": "Общинският съвет в Трън ще заседава на 15 февруари"}
{"url": "http://www.focus-news.net/news/2018/02/12/2487459/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на дружеството.\r\nВъв връзка с подмяна на редуктор за налягането във водопроводната мрежа на ул. 689 ,местност „Мала кория“, кв. „Княжево“, се налага спиране на водоподаването от 10:00 до 17:00 часа на клиентите на „Софийска вода”, живеещи в района на местност „Мала кория“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Мала кория“ №37.\r\nВъв връзка с изграждане на сградно водопроводно отклонение на ул. 68 ,кв. „Враждебна“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на ул. 51, ул. 55, ул. 68, ул. 8. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 68 ъгъла с ул. 57.\r\nВъв връзка с подмяна на сградно водопроводно отклонение на ул. „Димитър Търкаланов“ ,жк. „Лозенец“, се налага спиране на водоподаването от 10:00 до 18:30 часа на клиентите на „Софийска вода”, живеещи в района на ул. „Димитър Търкаланов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Димитър Търкаланов“№12.\r\nВъв връзка с подмяна на редуктор за налягането във водопроводната мрежа на ул. „Шишманова конница“ ,вилна зона „Бояна“, се налага спиране на водоподаването от 10:00  до 17:00 часа на клиентите на „Софийска вода”, живеещи в района на ул. „Дренето“, ул. „Белия кладенец“, ул. „Боянска легнда“, ул. „Шишманова конница“, ул. „Каменарче“, ул. „Каменно здание“, ул. „Яньовица“, ул. „Матей Преображенски“, ул. „Маруша“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Боянска китка“ №13.\r\nВъв връзка с диагностика на уличен водопровод на ул. „Ст. Л. Костов“ ,Промишлена зона „Хладилника“, се налага спиране на водоподаването от 09:30  до 18:00 часа на клиентите на „Софийска вода”, живеещи в района на ул. „Ст. Л. Костов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ст. Л. Костов“ №20.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - .", "date": "2018.02.12", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/02/12/2487430/morning-star-mladi-komunisti-izlyazoha-po-ulitsite-na-velikobritaniya-v-solidarnost-s-ukrainskite-si-drugari-podlozheni-na-tezhki-represii.html", "text": "Младите комунисти на Великобритания излязоха по улиците на градовете в страната в събота в солидарност с техните другари, подложени на тежки репресии в Украйна, пише британското крайно-ляво издание Morning Star.\r\nМладежите се събраха в Лондон, Глазгоу, Единбург и Манчестър, за да протестират срещу „нарушението на политическите и гражданските права на украинците, чрез приемането на закони, забраняващи използването на комунистически символи и идеология“ от киевския режим.\r\nВ Манчестър те се събраха около статуята на Фридрих Енгелс, изнесена от Украйна от певеца Фил Колинс, спасена преди да бъде дадена за скрап – една от жертвите на киевската забрана на комунистическите символи.\r\nПротестиращите в Единбург са предали протестна нота в консулството на Украйна в града, но служителите на посолството в Лондон са отказали да приемат писмото до посланика, като вместо това са извикали въоръжена дипломатическа полиция.\r\nЧленът на ЦК на Лигата на Младите комунист Робин Талбот каза на протестиращите: „Ние организирахме този ден на действието, защото сме изправени пред смразяваща реалност. Тази реалност е, че нацисто-фашизма се завърна на власт в Украйна“.\r\nТой посочи, че на 10 февруари се е навършила 71-ата годишнина от подписването на мирното споразумение в Париж, следвоенно обещание между победилите съюзници за поддържане на мира и демокрацията.\r\n„Великобритания и европейските страни се заклеха никога повече да не позволяват на нацизма да подаде грозната си глава в Европа“, констатира комунистът.\r\nКрай статуята Al Pasionaria в Глазгоу, председателят на младежката комунистическа организация Джони Хънтър попита: „И как изпълнява Тереза Мей и британското правителство това обещание през 2018 година? Великобритания, заедно с другите сили от НАТО, изпращат съветници, обучават и предоставят оръжие на украинската армия, която е съставена от нацистки паравоенни организации“.\r\nПревод и редакция:", "date": "2018.02.12", "title": "Morning Star: Млади комунисти излязоха по улиците на Великобритания в солидарност с украинските си другари, подложени на тежки репресии"}
{"url": "http://www.focus-news.net/news/2018/02/12/2487424/reaktsiite-v-balgariya-sled-intsidenta-s-razbiliya-se-patnicheski-samolet-v-podmoskovieto-obzor.html", "text": "Пътнически самолет на Саратовските авиолинии се разби в Подмосковието със 71 души на борда - 65 пътници и 6 души екипаж. След инцидента няма оцелели. От Министерството на външните работи обявиха, че няма загинали българи. Българското посолство в Москва  е получило потвърждение от руските власти, че на борда не е имало наши сънародници.Президентът Румен Радев изпрати съболезнователен адрес до държавния глава на Руската федерация Владимир Путин, след като авиокатастрофа отне живота на десетки в Подмосковието. „С огромно съжаление научавам новината за тежката катастрофа на руския пътнически самолет край град Москва, в резултат на която са загинали пътниците и екипажът му“, пише президентът Радев в своя адрес. Румен Радев изрази най-дълбоки съболезнования на близките и семействата на загиналите в трагичния инцидент.Министър-председателят Бойко Борисов изрази искрените съболезнования на българското правителство и лично своите към всички, загубили близки в катастрофата с пътнически самолет в Подмосковието. „Новината за тази огромна трагедия дълбоко ни потресе. В този труден момент бих желал да предам чрез Вас на семействата и близките на загиналите най-искрени чувства на съпричастност и състрадание“, посочва българският премиер в телеграма до руския си колега Дмитрий Медведев. Вицепремиерът и министър  на външните работи Екатерина Захариева също изрази съболезнованията си към близките на жертвите. Тя направи това в телеграма до руския си колега Сергей Лавров. \"С дълбока болка приех вестта за станалата днес тежка самолетна катастрофа в Подмосковието,  довела до десетки човешки жертви.  Като изразявам своите най-искрени съболезнования бих желала да предам чрез Вас  моето съчувствие към болката и мъката на семействата и близките на загиналите в трагичния инцидент\", се казва в телеграмата.Председателят на Народното събрание Цвета Караянчева изпрати съболезнователни писма до председателя на Съвета на Федерацията на Федералното събрание на Руската Федерация Валентина Матвиенко и до председателя на Държавната Дума на Федералното събрание на Руската федерация Вячеслав Володин. Председателят на парламента изразява своята дълбока съпричастност и съчувствие на семействата и близките на загиналите. „Скърбим за жертвите, загинали при злощастния полет, и вярваме, че ще бъдат положени всички необходими грижи близките на загиналите да не са сами в тези мигове на изпитания и да превъзмогнат болката от невъзвратимата загуба, пише още Цвета Караянчева в съболезнователните писма.", "date": "2018.02.12", "title": "Реакциите в България след инцидента с разбилия се пътнически самолет в Подмосковието (ОБЗОР)"}
{"url": "http://www.focus-news.net/news/2018/02/12/2487421/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Идеята на американския президент Доналд Тръмп за провеждане на военен парад може все още да се намира в зародиш, но официални лица на държавно и местно ниво вече започнаха да я критикуват, коментира американското издание Washington Examiner. \r\nПо-рано през февруари от Белия дом потвърдиха, че държавният глава планира провеждането на мащабен военен парад, чиято цел по неговите думи е да покаже силата на армията и докаже, че военните биват ценени. Вестникът разкрива, че идеята си Тръмп е получил през миналата година, вдъхновявайки се от парада на френската армия по случай националния празник 14 юли (щурмът на Бастилията – бел. пр.). По думите на самия Тръмп, „това беше едно от най-великите неща, които някога съм виждал“. „Военна мощ“, която го е накарала да „си мисли страхотни неща за Франция и френския дух“. \r\nСпоред някои източници на вестника, ако президентът проведе парад, то той най-вероятно ще бъде насрочен за 11 ноември – Денят на ветераните в САЩ. \r\nНо законодатели от Конгреса вече работят срещу организирането на такова нещо, отбеляза вестникът. Републиканският сенатор Брад Шнайдър по-рано тази седмица предложи проектозакон, според който Тръмп първо трябва да поиска разрешение от министъра на отбраната и местните власти в региона, за където е планиран парадът. Освен това, ако проектът бъде одобрен, ще постави поемането на половината от разходите от Белия дом. Друг сенатор, също от управляващата Републиканска партия, дори предложи забрана за цялостното използване на федерални средства за целта. В същото време губернаторът на Федералния окръг Колумбия Кристофър Родригес подчерта, че военен парад в столицата ще изисква мащабна организация, като в същото време губернаторът напомни, че церемонията по стъпване в длъжност на президента, проведена миналата година, е струвала на окръга над 30 милиона долара, като почти 20 от тях са били поети от федералния бюджет. Според Родригес, военен парад би струвал двойно повече, и ако президентът наистина има сериозни намерения, то той трябва да уведоми властите в окръга, отговарящ и за столицата Вашингтон, за да могат те да започнат с планирането на всички детайли по организацията. В същото време кметът на Вашингтон Мюриел Боуърс заяви пред репортери, че не е уведомена официално от Тръмп за неговите намерения. Градоначалникът подчерта своята загриженост относно „влиянието върху града на такова събитие, влиянието върху безопасността, участващия персонал, блокираните пътища и вниманието, което може да привлече.\" \r\nМинистърът на отбраната Джеймс Матис отбеляза по-рано, че разглежда всички възможни опции за провеждането на такова събитие, за да изпрати крайното си решение на Белия дом.\r\n*** Говорителят на турския президент Ибрахим Калин се срещна в неделя с Хърбърт Макмастър, съветник по националната сигурност на американския държавен глава Доналд Тръмп, пише всекидневникът Hurriyet. Разговорите между двамата, проведени в Истанбул, стават на фона на обтегнатите отношения между двете държави в последните няколко дни. Според  съобщение от турското президентство, Калин и Маккамстър са обсъдили дългосрочното сътрудничество между Турция и САЩ и са посочили приоритети и важните въпроси между двете страни. Засегнати са също така общите стратегически предизвикателства в регионален и международен план, стоящи между Вашингтон и Анкара.\r\n„В тази връзка, проблемите, които въздействат негативно на двустранните отношения са били обсъдени в детайли“, се казва още в съобщението на турското президентство.\r\nСрещата е проведена само дни преди очакваното посещение на държавният секретар Рекс Тилърсън в Анкара, дата за което обаче все още не е определена. \r\nНай-голямото противоречие между двете страни представляват кюрдските „Отряди за народна самоотбрана“, които са считани от Анкара за терористична организация, крило на „Кюрдската работническа партия“, докато САЩ подкрепя формацията, която е една от най-големите групи в кюрдските Сирийски демократични сили, с които САЩ си сътрудничаха по време на бойните действия срещу „Ислямска държава“. \r\nТурция също така смята да започне офанзива срещу контролирания от „Отрядите за народна самоотбрана“ град Манбидж, като за целта Анкара иска намиращите се в града американски военни да се изтеглят, нещо на което намиращите се на място генерали на САЩ се противопоставиха.\r\n*** Делегацията на високо равнище на Северна Корея, която включваше и Ким Йо-сун, сестрата на севернокорейския лидер Ким Чен-ун приключи своето тридневно посещение в Южна Корея, пише вестник The Korea Herald. 22-членната делегация напусна страната чрез летището „Инчеон“, използвайки същия частен самолет, с който представителите на Пхенян пристигнаха в петък, пише още изданието. \r\nОсвен че отправи официална покана към президента на Южна Корея Мун Дже-ин да посети Северна Корея, делегацията присъства на церемонията по откриването на Зимните олимпийски игри в Пьончан, където пхенянски режим също има свои представители, в резултат на преговори по въпроса, проведени през януари. По време на последното събитие, включващо делегацията – спектакъл на севернокорейската трупа „Самджийон“, Ким Йо-сун е уверила седящия до нея по време на представлението южнокорейски президент, че вече може да се завърне в страната си, носейки „надеждата за нова среща“. На свой ред държавният глава е подчертал, че провелите се между двете страни разговори са „малка искра“, която може да се превърне в „ярка факла“. \r\nСеул вярва, че участието на Пхенян на Олимпийските игри ще постави основите за диалог между САЩ и Северна Корея, целящ денуклеаризация, но в същото време от японска страна призоваха държавите да не се отклоняват от твърдия натиск срещу Северна Корея, каквато всъщност е позицията и на присъстващия на откриването на Олимпиадата американски вицепрезидент Майк Пенс, който отказа да се срещне със севернокорейската делегация.\r\n*** Когато севернокорейският лидер Ким Чен-ун реши да изпрати голяма делегация на Зимните олимпийски игри в Южна Корея, светът смяташе, че точно тя ще привлече всички погледи. Ако това са били намеренията на Пхенян, то не може да има по-добър емисар в случая от сестрата на севернокорейския лидер - Ким Йо-сун, коментира на първите си страници вестник The New York Times. Медиите в олимпийското село дори я нарекоха „Иванка от Северна Корея“, правейки препратка към дъщерята на американския президент Доналд Тръмп. И точно както дъщерята на Тръмп, Ким Йо-сун бе преследвана навсякъде по време на тридневния си престой от репортерски екипи, отбелязва изданието. \r\nСъс сфинксова усмивка и без дори да говори в публичното пространство, Ким Йо-сун успя да надхитри американския представител на церемонията по откриването – вицепрезидентът Майк Пенс. \r\nВицепрезидентът пристигна със старо съобщение. Той обяви, че САЩ ще продължават да защитават идеята за максимален натиск срещу Пхенян докато режимът не се откаже то своя ядрен арсенал. Срещу това севернокорейската делегация представи покана от Ким Чен-ун за визита на южнокорейския президент Мун Дже-ин в Пхенян. \r\nКим Йо-сун привличаше вниманието навсякъде, където се появеше, отбелязва още изданието, като пише, че това се е случило на церемонията по откриване на Зимната Олимпиада, на дебютът на обединения корейски женски отбор по хокей на лед и на провелото се в неделя представления на севернокорейска Трупа. Пенс от своя страна успя да привлече вниманието със своето отсъствие. Това се видя най-ясно след като вицепрезидентът отказа да вземе участие в официалната вечеря, дадена от Мун Дже-ин по случай началото на Олимпиадата. И докато обединенията женски отбор по хокей получи овации от много станали на крака хора, Пенс запази хладнокръвие и не стана от мястото си, нещо, което привлече срещу него обвинения в неуважения към неговия домакин – юнокорейският президент. \r\nДипломатът и бивш служител в Държавния департамент Минтаро Оба, чиято специалност е корейският въпрос, е направил коментар за вестника, в който засяга и поведението на двамата представители. Според него, Пенс „играе право срещу намеренията на Северна Корея, правейки своите действия да изглеждат така, все едно САЩ не са съгласни със своя съюзник, като по този начин подкопава възможността за вътрешнокорейски преговори“, нещо, към което Пхенян най-вероятно се стреми. \r\nКим Йо-сун от друга страна е „много ефективен връх на копието за харизматичната офанзива на Северна Корея“, каза още Оба.", "date": "2018.02.12", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2018/02/12/2487423/predstoyashti-sabitiya-v-stranata-za-12-fevruari-agentsiya-fokus.html", "text": "***\r\nОт 09.00 часа 4-ти състав на Специализирания наказателен съд ще заседава по делото срещу Латин М., Владимир А. и др., на които са повдигнати обвинения за организиране и ръководене на организирана престъпна група.\r\n***\r\nОт 09.30 часа 15-и състав на Специализирания наказателен съд ще заседава по делото срещу Стефан Б., Христо А. и др., на които са повдигнати обвинения за организиране и ръководене на организирана престъпна група.\r\n***\r\nОт 09.30 часа 6-и състав на Специализирания наказателен съд ще заседава по делото срещу Тодор С., Владимир Р. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа в Национален пресклуб БТА ще се проведе пресконференция на Сдружението на българските зъболекари.\r\n***\r\nОт 10.00 часа 9-и състав на Софийски градски съд ще заседава по делото срещу съдия Люба Петрова, на която е повдигнато обвинение за съставяне на официален документ с невярно съдържание.\r\n***\r\nОт 10.30 часа 10-и състав на Специализирания наказателен съд ще заседава по делото срещу Росен Ч. и Полина И., на които са повдигнати обвинения за организиране и ръководене на организирана престъпна група.\r\n*** \r\nОт 11.00 часа в Заседателната зала на НАИМ на пл. „Атанас Буров“ № 1 (срещу Президентството) ще бъде открита Национална археологическа изложба „Българска археология 2017“.\r\n***\r\nНародният представител от ГЕРБ - София област Васил Цветков ще проведе открити приемни за граждани в общини от област София. От 11.00 часа той ще посети офиса на партията в село Челопеч, намиращ се на ул. \"Пейо Яворов\" №1. От 12.00 часа депутатът ще се срещне с жителите на община Златица. От 14.00 часа народният представител ще приема в офиса на партията в гр. Пирдоп, ул. \"Цар Освободител\" №45 А, ет.1. В 15.15 часа Цветков ще бъде в село Антон за среща с граждани в офиса на партията, намиращ се на бул. “България“ №11. От 16.15 часа, депутатът от ГЕРБ - София област ще проведе открита приемна с жители на община Копривщица. Срещата ще бъде в офиса на партията, който се намира на ул. \"Л. Каравелов\" №21.\r\n***\r\nОт 12.30 часа 3-ти състав на Специализирания наказателен съд ще заседава по дело, образувано по молба на Ивайло Б. за изменение на мярка за неотклонение.\r\n***\r\nОт 13.00 часа 12-и състав на Специализирания наказателен съд ще заседава по делото срещу Гриша Г., Данаил Г. и др., на които са повдигнати обвинения за организиране и ръководене на организирана престъпна група.\r\n***\r\nОт 13.15 часа 4-ти състав на Специализирания наказателен съд ще заседава по делото срещу Мила Г., Ангел А. и др., на които са повдигнати обвинения за организиране и ръководене на организирана престъпна група.\r\n***\r\nОт 13.30 часа 25-и състав ще заседава по делото срещу Петко Еленков (обвинен, че като охранител е убил 16-годишно момче – чл.115-118 НК).\r\n***\r\nОт 13.30 часа 6-и състав на Специализирания наказателен съд ще заседава по делото срещу Христо К., Кръстю Д. и Ивайло С., на които са повдигнати обвинения за организиране и ръководене на организирана престъпна група, създадена с цел изнудване.\r\n***\r\nОт 14.00 часа 7-и състав на Специализирания наказателен съд ще заседава по делото срещу Румяна Ч., на която е повдигнато обвинение за престъпление по служба. \r\n***\r\nОт 14.00 часа в Галерия УниАрт (Нов български университет, бул. „Монтевидео“ №21) големият японски философ Ясуо Кобаяши ще изнесе лекция на тема „Идната философия.\r\n***\r\nОт 14.00 часа в сградата на Комисия за енергийно и водно регулиране на бул. \"Княз Дондуков\" № 8-10, ет. 4 ще се проведе обществено обсъждане на проект на решение относно утвърждаване на пределна цена на топлинна енергия на \"Коген Загоре\" ЕООД.\r\n***\r\nОт 16.30 часа в зала „Вяра“ на Столична библиотека ще бъдат представени книги на Анка К. Момчилова.\r\n***\r\nОт 17.00 часа „София Ринг мол” ще посрещне посетителите си с поредица от  изненади и забавления,  които ще покажат как китайците посрещат „Веселата  Нова година”.\r\n***\r\nОт 18.00 часа в залата София Прес на улица „Славянска“ ще бъде открита Фото-изложбата „Зимен Китай”.\r\n***\r\nОт 18.00 часа в Големия салон на БАН ще бъде представена монографията „Системни цикли и бъдещето на историята: накъде върви светът“ на проф. д.ф.н. Васил Проданов.\r\n***\r\nОт 18.00 часа в Галерия „Академия“, ул. „Шипка“ 1 ще бъде представена изложба на дипломираните магистри от Факултета за приложни изкуства.\r\n***\r\nОт  18.00 часа в партерното фоайе на зала „България“ (ул. „Аксаков“ №1) ще бъде открита изложбата „Пътят на художника“ на Румен Кожухаров – докторант в Нов български университет.\r\n***\r\nОт 18.30 часа в пространството за съвременен танц и пърформанс ДНК ще се състои церемонията по обявяването на победителя в четвъртото издание на конкурса ПРОМЯНАТА.\r\n***\r\nОт 18.30 часа в Литературния клуб към Столична библиотека, пл. „Славейков“ № 4, ще се състои премиера на книгата „Любовен речник” от Иван Христов.\r\n***\r\nОт 11.00 часа с ритуал по полагане на венци и цветя пред паметната плоча на майор Иван Павлович Орлински в двора на църквата „Въведение Богородично“ ще бъдат отбелязани 140 години от Първото Освобождение на Горна Джумая.  \r\n***\r\nОт 12.00 часа в заседателната зала на Областната администрация ще се състои награждаването на победителите в обявения от мен ученически конкурс „България в Европейския съюз – нашето настояще и бъдеще“.\r\n***\r\nОт 13.30 часа в Регионален исторически музей – Благоевград ще се проведе музеен урок посветен на Първото освобождение на Горна Джумая. \r\n***\r\nОт 10.30 часа народният представител от ГЕРБ-Бургас Иван Вълков ще има открита приемна за граждани в централата на партията на ул. \"Конт Андрованти\" 5.\r\n***\r\nОт 11.00 часа по случай 150 години от рождението на капитан І ранг Димитър Добрев – командир на отряда торпедоносци, извършили атаката срещу крайцера „Хамидие”, ще се проведе военен ритуал и ще бъдат поднесени венци и цветя пред паметника му до Военноморския музей.\r\n***\r\nОт 13.30 часа пресконференция на борда на флагманския кораб HMS DUNCAN на пристанище „Варна“ ще се състои пресконференция във връзка с  посещението на три кораба на НАТО, патрулиращи в Черно море.\r\n***\r\nОт 18.30 часа в арт галерия „Ларго“ ще бъде открита изложбата „Екслибрис Презареждане”.\r\n*** \r\nОт 10.00 часа Великотърновския апелативен съд ще гледа дело срещу служител на РУ на МВР – Русе, обвинен в разгласяване на информация, представляваща държавна тайна, както и  в противозаконно държане на боеприпаси.\r\n*** \r\nОт 11.00 часа в зала 314 на Областна администрация ще заседава Постоянната областна комисия по заетост. По време на заседанието ще бе представен проектът за държавния план-прием за учебната 2018/ 2019 г. за област Велико Търново. \r\n*** \r\nОт 17.30 часа във фоайето на РНБ „П.Р.Славейков“ ще бъде представен спектакълът „Покаяние“ с режисьор Георги Василев и в изпълнение на актьора Иван Митев. \r\n***\r\nОт 11.00 часа, в Регионалния пресклуб на БТА, Българска телеграфна агенция за осми пореден път ще връчи наградата „Бялата птица” за значим обществен принос. В церемонията ще вземе участие и заместник–кметът на Община Видин Цветан Асенов.\r\n*** \r\nОт 17.00 часа в залата на Симфониета – Видин ще се проведе XX-то издание на концерт-конкурса ”Песен на Свети Валентин”.\r\n***\r\nОт 10.00 часа в офиса на ГЕРБ - Борован ще се проведе изнесен приемен ден на народния представител от ГЕРБ Красен Кръстев.\r\n*** \r\nОт 17.00 часа в Конферентната зала на Общински съвет-Враца ще се проведе обществена консултация във връзка с приемане на проект на Наредба за изменение и допълнение на Наредба за определянето и администрирането на местните такси и цени на услуги и права на територията на община Враца, с която се предвижда привеждане в съответствие на текстове от Наредбата в съответствие с последните изменения и допълнения на Закона за местни данъци и такси.\r\n*** \r\nОт 14.00 часа в     Младежки дом ще се проведе интерактивно обучение на младежи на тема „Любов\" със съдействието на РЗИ - Велико Търново. \r\n*** \r\nОт 18.30 часа в     НЧ „Напредък - 1869“         като част от Национално турне - Христо Шопов ще се играе постановката „Догодина по същото време“ по Бърнард Слейд, с участието на Христо Шопов и Лилия Маравиля. \r\n***\r\nОт 10.00 часа в офиса на ГЕРБ в Шабла народните представители от 8-и МИР Добрич Даниела Димитрова и вицеадмирал Пламен Манушев, областен координатор на ПП ГЕРБ, ще проведат срещи с жители на община Шабла. В тях ще участва и общинският ръководител на ГЕРБ-Шабла Живко Спасов. В 11.30 часа ще започне срещата им с рибарската общност в Дуранкулак, а в 14.00 часа – в Крапец.\r\n***\r\nОт 10.30 часа  в Голямата заседателна зала на Община град Добрич кметът Йордан Йорданов ще открие информационен ден с тема „Европа за гражданите 2014-2020“.\r\n***\r\nОт 14.10 часа и от 15.10 часа в Регионална библиотека „Дора Габе“ ще се проведат образователни концерти на Български камерен оркестър – Добрич.\r\n***\r\nВ Художествената галерия ще бъде организирана „Работилница за въображение“ – презентации за Васил Левски и Баба Марта.\r\n***\r\nВ читалнята на Народно читалище „Йордан Йовков – 1870 г.“ ще се проведе час по четене „Непокорният народ“.\r\n***\r\nНа площад „Свобода“, по бул. „25 септември - пешеходна зона, на ул. „Христо Ботев” и на площад „Стария орех” Oбщина Добрич организира базар „Мартеници 2018“.\r\n*** \r\nОт 13.15 часа в СУ „Васил Левски” ще бъде представен сборникът „Откровения – 2”, който включва творби на ученици. От 17.30 часа в Общинска библиотека „Д-р Иван Богоров” ще бъде представена изложба на ученици от същото училище, озаглавена ”Моето творчество, вдъхновено от личността на Апостола”. Събитията са част от възпоменателното отбелязване на 145 години от гибелта на Васил Левски.\r\n***\r\nОт 09.00 часа в зала 5 на Окръжния съд ще се проведе заседание по делото срещу Исмет Ю., Рамадан Ю. и Божидар С., обвинени в опит за отнемане на чужди вещи в особено големи размери. \r\n***\r\nОт 11.00 часа в аудитория № 7 на Висшето училище по агробизнес и развитие на регионите, кметът на район „Северен“ в Пловдив Ральо Ралев ще направи своя публичен отчет за 2017 година.\r\n***\r\nОт 12.00 часа Националното представителство на студентските съвети ще проведе отчетно-изборно събрание в Заседателната зала на Ректората на Университета по хранителни технологии.\r\n***\r\nОт 12.00 часа в клуба на ВМРО-Пловдив общинските съветници от ВМРО и народният представител Александър Сиди ще дадат пресконференция. Ще бъдат обсъдени замърсяването на атмосферния въздух,както и актуални политически теми.\r\n***\r\nОт 13.00 часа в зала 3 на Районния съд ще се проведе заседание по делото срещу Албенко М. и Борислав Д., обвинени в причиняване на имотна и финансова вреда. \r\n***\r\nОт 14.00 часа в зала 1 на Апелативния съд ще се проведе заседание по делото, образувано по протест на Окръжна прокуратура и жалби на подсъдимите Костадин И. и Иван С., обвинени в причиняване на смърт по непредпазливост и прикриване на случилото се.\r\n***\r\nОт 14.00 часа в Аграрен университет – Пловдив официално ще бъде открита нова учебна зала в катедра „Механизация на земеделието”.\r\n***\r\nОт 15.00 часа в зала 11 на Районния съд ще се проведе заседание по делото срещу Стоян Т., обвинен в притежание на голямо количество безакцизен алкохол.\r\n***\r\nОбщинските съветници от  ГЕРБ в град Пловдив ще проведат приемни с граждани. Даниела Дженева, от 17 до 18:00 часа в офиса на  ГЕРБ в район „Южен”, ул.”Академик Петър Динеков”№ 1А. Спартак Николов, от 17:00 до 18:30 часа в офиса на  ГЕРБ в район „Източен” на ул.”Коста Паница”№5. Вихър Захов,  от 17:00 до 18:30 часа в офиса на  ГЕРБ в район „Източен” на ул.”Коста Паница”№ 5. Вера Тоскова, от 16 до 18:00 часа в офиса на  ГЕРБ в район „Тракия” в жк.”Тракия”бл.91. Александър Радев, от 17:30  до 19:00 часа в офиса на  ГЕРБ в район „Централен” на ул.”Прага” № 2. Атанас Узунов, от 17:30  до 19:00 часа в офиса на  ГЕРБ в район „Южен” на ул.”Академик Петър Динеков” №1А Ели Гатева, от 16 до 18:00 часа в офиса на  ГЕРБ в район „Тракия” в жк.”Тракия”бл.91.\r\n***\r\nНародните представители от  ГЕРБ-Пловдив ще проведат приемни с граждани от избирателния си район. Менда Стоянова – председател на Комисията по бюджет и финанси в 44-тото Народно събрание – от 16.00 в централния офис на  ГЕРБ – Пловдив, на бул. „Марица” 91. Димитър Лазаров - председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси - от 16.30 часа в партийния офис на  ГЕРБ на улица „Прага” 2. Атанас Ташков – член на Комисията по транспорт, информационни технологии и съобщения и на Комисията по външна политика в 44-то Народно събрание - от 16.00 часа в партийния офис на ул. „Стефан Стамболов\" № 21. Спас Гърневски -  заместник-председател на Комисията за борба с корупцията, конфликт на интереси и парламентарна етика - от 16.00 в офиса на  ГЕРБ на ул. \"Коста Паница\" № 5.\r\n***\r\nОт 10.00 часа народният представител от ГЕРБ - Русе Андриан Райков организира приемна за граждани в града на 12 февруари в централния офис на партията, намиращ се в търговски комплекс „Родина“ (ул. „Чипровци” №2).\r\n***\r\nОт 14.00 часа в офиса на ГЕРБ-Севлиево народният представител от ГЕРБ-Габрово Иглика Иванова-Събева ще проведе приемен ден.\r\n***\r\nОт 9.30 часа общинските съветници от ГЕРБ Тодор Начев и Христо Котов ще проведат срещи с граждани. \r\n***\r\nОт 13.30 часа премиерно в Родопски драматичен театър „Николай Хайтов“ – Смолян ще бъде представен кукленият спектакъл „Цяло лято четох“.\r\n***\r\nОт 13.30 часа в зала 2 на Община Стара Загора ще се проведе среща с директори на детски градини и родители, за да бъде обсъдена необходимостта от видеонаблюдение в детските заведения.\r\n***\r\nОт 9.00 часа зам.-председателят на Народното събрание Емил Христов ще проведе приемна за граждани. \r\n*** \r\nОт 17.30 часа в Изложбената зала на Историческия музей ще бъде открита изложба „Любов и вино, вино и жени“.\r\n***\r\nОт 18.00 часа в Малката зала на Областна администрация Хасково ще бъде представена Българската асоциация по мини футбол.\r\n***\r\nОт 14.00 часа в зала 203 в сградата на общината ще се проведе Консултативен съвет.", "date": "2018.02.12", "title": "Предстоящи събития в страната за 12 февруари (Агенция „Фокус“)"}
{"url": "http://www.focus-news.net/news/2018/02/12/2487425/predstoyashti-mezhdunarodni-sabitiya-za-12-fevruari-agentsiya-fokus.html", "text": "***Президентът на Русия Владимир Путин ще посрещне палестинския лидер Махмуд Аббас в Москва\r\n***Изследователи ще огледат за улики мястото на падането на руския пътнически самолет, в резултат от което загинаха 71 души\r\n***Президентът на Сърбия Александър Вучич пристига на посещение в Хърватия \r\n***Министърът на отбраната на САЩ Джеймс Матис пристига в италианската столица Рим в началото на европейската си обиколка, в хода на която ще посети още Брюксел и Мюнхен\r\n***", "date": "2018.02.12", "title": "Предстоящи международни събития за 12 февруари ( Агенция „Фокус“ )"}
{"url": "http://www.focus-news.net/news/2018/02/12/2487778/nova-tv-makedoniya-vanshnite-ministri-na-makedoniya-i-na-gartsiya-shte-provedat-sreshta-vav-viena.html", "text": "Министърът на външните работи на Македония Никола Димитров, ще проведе тази вечер среща с гръцкия си колега Никос Кодзиас. Утре, на 13 февруари, двамата ще проведат и среща със специалния пратеник на ООН по въпроса за името Матю Нимиц, предава македонската медия „Нова ТВ“.\r\nДимитров и Кодзиас ще обсъдят всички неуредени въпроси в рамките на преговорите да името.\r\nПо-рано гръцкият министър-председател Алексис Ципрас заяви, че „съставно име: и за външна, и за вътрешна употреба, за което трябва конституционна промяна и премахването на всякакви съмнения за иредентистки възгледи, е рамката, която ли гарантира затварянето на проблема“.\r\nМакедонският министър-председател Зоран Заев заяви миналата седмица, че правителството е готово за име с географски квалификатор. Виктор Турмаков", "date": "2018.02.12", "title": "„Нова ТВ“ (Македония): Външните министри на Македония и на Гърция ще проведат среща във Виена"}
{"url": "http://www.focus-news.net/news/2018/02/12/2487426/ria-novosti-ot-pentagona-zayaviha-che-rusiya-prechi-na-provezhdaneto-na-operatsiyata-protiv-islyamska-darzhava-v-siriya.html", "text": "От Министерството на отбраната на САЩ смятат, че руското присъствие в Сирия усложнява борбата срещу терористичната групировка „Ислямска държава“, съобщава RT, като се позовава на доклад на генералния инспектор на Пентгона, предава РИА Новости.\r\nВ документа американските военни са анализирали действията на руските въоръжени сили на територията на Сирия от октомври до декември 2017 година.\r\nВ частност, от Пентагона отново са отбелязали „опасните маневри“ на руските самолети в близост до американските бойни самолети. Както смятат в Министерството на отбраната на САЩ, действията на руските военни са провокирали „нарастване на риска от непреднамерен обстрел“.\r\nПентагонът също е изразил тревогата си във връзка с призивите на Москва и Дамаск към международната коалиция начело със САЩ да завърши военната си операция на сирийска територия. Според мнението на американските военни, върху Западната коалиция ще бъде оказан натиск, по дипломатически и военни канали, с цел да се прекрати военната й операция.\r\nРИА Новости припомня, че американската коалиция започна военна операция на територията на Сирия през 2014 година без разрешението на официален Дамаск. Съветът за сигурност на ООН също не е давал мандат на САЩ за провеждане на военни действия в близкоизточната страна. Но военният министър на САЩ Джеймс Матис твърди, че американското военно присъствие в страната е законно, тъй като ООН е приемала резолюции против „Ислямска държава“. По-рано от Министерството на отбраната на Русия заявиха, че повечето приближавания на руски и американски самолети в Сирия са свързани с опити на американската авиация да предотврати унищожаването на терористи от „Ислямска държава“.\r\nПревод и редакция:", "date": "2018.02.12", "title": "РИА Новости: От Пентагона заявиха, че Русия пречи на провеждането на операцията против „Ислямска държава“ в Сирия"}
{"url": "http://www.focus-news.net/news/2018/02/12/2487422/vecher-makedoniya-ali-ahmeti-e-aktiven-i-v-prishtina-obsazhdal-e-podyalbata-na-kosovo-s-premiera-na-albaniya-i-prezidenta-na-kosovo.html", "text": "Изтъкнатият албански политически анализатор Бера Бузала твърди, че премиера на Албания Еди Рама, президентът на Косово Хашим Тачи и председателят на македонската партия „Демократичен съюз за интеграция“ (ДСИ) Али Ахмети са разговаряли за евентуална подялба на Косово, във връзка с предложението на Австрия, Северно Косово да получи автономия, пише скопското електронно издание „Вечер“.\r\nБузала написа на своя профил във Фейсбук, че между тримата лидери се води „диалог за промяна на границите на Косово“. Анализаторът твърди, че тримата са провели лична среща по въпроса в Тирана.\r\n„Все пак, този сценарий няма да промени границите на другите държави, а само на Косово“, подчертава Бузала.\r\nИначе, според написаното от албанското издание базирано в Косово Gazeta Express, в подялбата на Косово е замесена и Гърция, тъй като предложението се поддържа и от гръцкия министър на външните работи Никос Коцияс.\r\nПрищинският вестник пише, че Тачи се намира в Брюксел на съвещание, посветено на подялбата на Косово. „Никой от косовското правителство не говори за това, къде е днес (неделя, 11 февруари) Хашим Тачи. Само потвърдиха, че утре ще бъде в Косово, където ще се срещне със словенския президент Борут Пахор“.\r\nGazeta Express пише, че косовският премиер Рамуш Харадинай е против идеята за подялба на Косово. Съветникът на премиера, Авни Арифи, е заявил, че ръководителят на правителството никога не е бил част от подобни разговори.\r\n„Измамно, злонамерено и ненормално е да се мисли за участието на Харадинай в такива преговори“, заяви Арифи.\r\nПревод и редакция:", "date": "2018.02.12", "title": "„Вечер“ (Македония): Али Ахмети е активен и в Прищина, обсъждал е подялбата на Косово с премиера на Албания и президента на Косово"}
{"url": "http://www.focus-news.net/news/2018/02/12/2487427/nova-makedoniya-liderat-na-edna-ot-osnovnite-kosovski-partii-se-varna-kam-ideyata-za-obedinenie-na-kosovo-i-albaniya.html", "text": "Лидерът на косовското Движение „Самоопределение“ Албин Курти отново се върна към идеята за национално обединение на Косово и Албания, пише скопското електронно издание „Нова Македония“.\r\nНа неделната сесия на Генералния съвет на партията, в своето първо обръщение за избора на партиен лидер, Курти заяви, че в основата на политиката на неговата партия е използване на суверенитета на Косово за обединение с Албания, като проект за самоопределение, развитие и мир.\r\n„Разполагаме със собствени политически основи, които ни обединяват и с които всички сме съгласни. Това са: непрестанното усилие за използване на суверенитета на Косово да се обедини с Албания като проект за самоопределение, развитие и мир; социалдемократически път за защита и стимул на вътрешното произодство, икономическо развитие и заетост, социални, а не само съдебни права, както и укрепване на държавата по демократичен и справедлив начин, различен от това, което направиха досегашните власти, които са защитавали корупцията в страната с бруталност“, заяви Курти.\r\nТой посочи, че целта му е \"Самоопределение\" да ръководи косовската изпълнителна власт.\r\nЧетиридесет и две годишният Курти на проведените партийни избори, въз основа на \"един член, един глас\", бе избран за лидер на 21 миналия месец.Откакто преди три години се оттегли от лидерския пост до декември миналата година, начело на партията беше Висар Емери, който сега се готви да създаде нова партия заедно с някои от ключовите членове на партията.\r\nКурти, основателят на \"Самоопределение\", винаги е бил известен с усилията си да обедини Косово с Албания.\r\nПревод и редакция:", "date": "2018.02.12", "title": "„Нова Македония“: Лидерът на една от основните косовски партии се върна към идеята за обединение на Косово и Албания"}
{"url": "http://www.focus-news.net/news/2018/02/12/2487508/dimitar-dimitrov-politolog-mneniyata-idvashti-otvan-okolo-kazusa-s-np-pirin-ne-sa-ot-osobeno-znachenie-no-e-vazhno-temata-da-se-ohladi.html", "text": "Мненията, идващи отвън около казуса с НП „Пирин“, не са от особено значение, но е важно темата да се охлади. Това каза в сутрешния блок „Добро утро, България“ на Радио „Фокус“ политологът Димитър Димитров по повод критиките на германския евродепутат Ска Келер към правителственото решение за разширението на парка. Политологът обясни, че това е вътрешнополитически въпрос и засяга управляващите, които ще търсят решение, което няма да изключи защитата на околната среда. Той добави, че не е добре темата да се позовава на бъдещи състояния, които не знаем дали ще се случат, предвид печалния опит по Черноморието. \"Темата освен приоритетна за управляващите е такава и за медиите, като някои политици се чувстват длъжни да се изкажат по остро\", добави той. „Доколкото евродепутата Ска Келер представлява група от зелените партии, нейното отношение няма как да бъде друго освен идеологическо. Всъщност тези партии се основават на постматериалната ценност и защита на околната среда от човешка намеса, но какво отношение може да има това към вътрешнополитическия дневен ред, не е регламентирано в каквито и да е правила. Вицепремиерът Валери Симеонов, може би, не за първи път постави въпросът в малко по-висока тоналност и по този начин предизвика негативната реакция. Няма смисъл да се прави, от когото и да е жертва, за да изглежда благоприятно. Просто трябва коректно и дипломатично да се обясни, че това е вътрешнополитически сложен въпрос. Това е въпрос на управление и ще се търсят решения, които няма да изключват ценностите за защита на околната среда и всякакви други приоритети, които имат партиите от този клас\", обясни той. Димитър Димитров коментира още, че друга тема, по която трябва да се търси решение, е Истанбулската конвенция, където постигането на общо решение ще бъде трудно. \"Необходим е баланс между решението за ратификация на договора и ограничаване евентуални негативни последици\", обясни Димитров.", "date": "2018.02.12", "title": "Димитър Димитров, политолог: Мненията, идващи отвън около казуса с НП „Пирин“, не са от особено значение, но е важно темата да се охлади"}
{"url": "http://www.focus-news.net/news/2018/02/12/2487428/the-times-tereza-mey-obeshta-da-prodalzhi-satrudnichestvoto-mezhdu-velikobritaniya-i-es-v-sigurnostta.html", "text": "Премиерът на Великобритания Тереза Мей обеща да запази близкото сътрудничество между Великобритания и Европейския съюз след Брекзит, пише авторитетното британско издание The Times.\r\nПремиерът ще изнесе реч в Мюнхен в събота, когато ще изложи тезата си за ползите от продължаването на сътрудничеството между британските силови структури и Европол.\r\nThe Times смята, че Мей ще направи „голяма оферта“ на ЕС за продължаване на съдействието в сигурността и продължаване на предоставянето на жизнено важната информация за Европа от британското разузнаване, с надеждата, че това ще „смаже колелата“ за по-добра търговска сделка. Но радикалните евроскептици в британското правителство се противопоставят на участие на Великобритания в схемата с европейските заповеди за арест, тъй като тя се ръководи от Европейския съд и може да доведе до съдебно преследване на британски граждани в чужбина по измислени обвинения.\r\nДейвид Джоунс, бивш министър по въпросите на Брекзит заяви: „Каквато и да е схемата на европейските заповеди за арест, за нас е императив да останем извън юрисдикцията на Европейския съд“.\r\nПревод и редакция:", "date": "2018.02.12", "title": "The Times: Тереза Мей обеща да продължи сътрудничеството между Великобритания и ЕС в сигурността"}
{"url": "http://www.focus-news.net/news/2018/02/12/2487433/snegat-se-zavarna-obzor.html", "text": "Снегът се завърна и зимата отново напомни за себе си. В 22 области в страната бе обявен жълт код за силен вятър и обилни снеговалежи. Над 600 машини почистваха републиканските пътища в районите с по-обилни валежи. Най-много техника работи в Североизточна България - в областите Шумен, Варна, Добрич и Силистра, както и в Родопите - в областите Смолян, Пазарджик и Кърджали. Заради снеговалежите бяха въведени ограничения по редица пътни направления в страната, но по информация на министъра на регионалното развитие и благоустройството Николай Нанков ситуацията по пътищата вече е овладяна. \"Факт, зимата е сравнително мека, но усилията, които полагат колегите от Агенция \"Пътна инфраструктура\" и пътноподдържащите фирми, мисля, че дават резултати“, каза той, като отбеляза, че на много места в страната периодично са били затваряни отделни отсечки, за да може по-ефективно и по-бързо да се извършва снегопочистването и да не се стига до кризисни ситуации. \r\nВлошената метеорологична обстановка все пак доведе до няколко пътни инцидента в страната. Петима души пострадаха при катастрофа на 21 км на АМ „Тракия“ в посока София тази сутрин, а аварирал ТИР на пътя Силистра-Добрич затрудни движението в района. По-късно през деня тежкотоварен автомобил аварира и в участъка между Ботевград и Мездра на главен път Е-79, където също трафикът бе затруднен. От Агенция „Пътна инфраструктура“ предупреждиха шофьорите, на които им предстои пътуване, да тръгват на път с автомобили подготвени за зимни условия, да карат със съобразена скорост и повишено внимание, спазвайки указанията на „Пътна полиция“. От там напомнят, че блокирането на движението от автомобили, които не са с подходящи гуми, затруднява работата на снегопочистващата техника и възпрепятства пътуването на всички останали шофьори. Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел.: 0700 130 20 в АПИ. \r\nЗаради силния вятър и снеговалежа за няколко часа без ток останаха около 300 абоната в област Монтана. Проблеми с електрозахранването имаше и в няколко населени места в община Смолян, в квартал в Неделино и в кърджалийското село Звиница. В област Кърджали, където снеговалежът е бил значителен, по информация на областния управител Никола Чанев обстановката се нормализира и няма затворени пътища. \r\nПо данни на НИМХ през нощта валежите постепенно ще спират. Утре в много райони ще е почти тихо. Облачността ще е значителна, но ще е почти без валежи. Минималните температури ще бъдат между минус 4° и 1°, а максималните между 3° и 8°. Валежи от сняг се очаква отново в средата на следващата седмица.", "date": "2018.02.12", "title": "Снегът се завърна (ОБЗОР)"}
{"url": "http://www.focus-news.net/news/2018/02/12/2487431/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Младите комунисти на Великобритания излязоха по улиците на градовете в страната в събота в солидарност с техните другари, подложени на тежки репресии в Украйна, пише британското крайно-ляво издание Morning Star.\r\nМладежите се събраха в Лондон, Глазгоу, Единбург и Манчестър, за да протестират срещу „нарушението на политическите и гражданските права на украинците, чрез приемането на закони, забраняващи използването на комунистически символи и идеология“ от киевския режим.\r\nВ Манчестър те се събраха около статуята на Фридрих Енгелс, изнесена от Украйна от певеца Фил Колинс, спасена преди да бъде дадена за скрап – една от жертвите на киевската забрана на комунистическите символи.\r\nПротестиращите в Единбург са предали протестна нота в консулството на Украйна в града, но служителите на посолството в Лондон са отказали да приемат писмото до посланика, като вместо това са извикали въоръжена дипломатическа полиция.\r\nЧленът на ЦК на Лигата на Младите комунист Робин Талбот каза на протестиращите: „Ние организирахме този ден на действието, защото сме изправени пред смразяваща реалност. Тази реалност е, че нацисто-фашизма се завърна на власт в Украйна“.\r\nТой посочи, че на 10 февруари се е навършила 71-ата годишнина от подписването на мирното споразумение в Париж, следвоенно обещание между победилите съюзници за поддържане на мира и демокрацията.\r\n„Великобритания и европейските страни се заклеха никога повече да не позволяват на нацизма да подаде грозната си глава в Европа“, констатира комунистът.\r\nКрай статуята Al Pasionaria в Глазгоу, председателят на младежката комунистическа организация Джони Хънтър попита: „И как изпълнява Тереза Мей и британското правителство това обещание през 2018 година? Великобритания, заедно с другите сили от НАТО, изпращат съветници, обучават и предоставят оръжие на украинската армия, която е съставена от нацистки паравоенни организации“.\r\n***Милиардерът интернационалист Джордж Сорос се зарече да продължи борбата си за блокиране на „трагичната грешка“ Брекзит, след като стана ясно, че роденият в Унгария привърженик на Европейския съюз е дарил стотици хиляди долари за проевропейската организация „Най-доброто за Великобритания“, пише британското евроскептично издание The Daily Express.\r\nСорос бе подложен на унищожителна критика във Великобритания миналата седмица, след като бе разкрито, че е дарил 400 хиляди паунда, чрез една от своите фондации, на „Най-доброто за Великобритания“.\r\nИзпълнителният директор на НПО-то Елойз Тод написа коментар, в който бе категорична, че „единствената цел на групата е да спре Брекзит и да направи това, което е най-добро за Великобритания“.\r\nСорос не крие мнението си, че провеждането на референдум за излизане от ЕС е било „фатална грешка“ и милиардерът отново потвърди, че ще продължи да се бори срещу решението на Обединеното кралство да се разведе с Европа.\r\nВ интервю за британското издание Daily Mail, милиардерът каза, че обича Великобритания и „демокрацията“ и изрази мнение, че Брекзит е „губещо предложение и за Великобритания, и за Европа“. Той добави, че: „Преди Брекзит, Обединеното кралство се радваше на възможно най-добрия свят: беше част от ЕС без да приема еврото. Великобритания, извън Европа, ще загуби голяма част от влиянието си по света. Икономически, страната ще страда, защото 45 години на успешна интеграция в Европа ще остане напразна. Няма такова нещо като приятелски развод. Още по-лошото е, че разводът ще ангажира вниманието и на Лондон, и на Брюксел за много години напред, докато те трябва да се обединят, за да се противопоставят на външните си врагове като Русия на Путин и да разрешат вътрешните противоречия, които накараха някои хора да смятат ЕС за свой враг“.\r\nИзданието смята, Сорос се опитва да се защити от лавината критики срещу него в Обединеното кралство във връзка със скандалното дарение за спиране на Брекзит.\r\n Съпредседателят на групата подкрепяща Брекзит „Напускане означава напускане“ Ричард Тайс осъди дарението като опит за „сваляне“ на британското правителство.\r\nМеждувременно, Найджъл Фараж и независимият европейски депутат Стивън Уолф призова за разследване на финансирането от „чуждестранният банков милиардер“.\r\nНо прочутият милиардер отвърдна на критиките като ги описа като „отровни лични нападки“ срещу него и отхвърли обвиненията, че „подкопава демокрацията“.\r\n*** Премиерът на Великобритания Тереза Мей обеща да запази близкото сътрудничество между Великобритания и Европейския съюз след Брекзит, пише авторитетното британско издание The Times.\r\nПремиерът ще изнесе реч в Мюнхен в събота, когато ще изложи тезата си за ползите от продължаването на сътрудничеството между британските силови структури и Европол.\r\nThe Times смята, че Мей ще направи „голяма оферта“ на ЕС за продължаване на съдействието в сигурността и продължаване на предоставянето на жизнено важната информация за Европа от британското разузнаване, с надеждата, че това ще „смаже колелата“ за по-добра търговска сделка. Но радикалните евроскептици в британското правителство се противопоставят на участие на Великобритания в схемата с европейските заповеди за арест, тъй като тя се ръководи от Европейския съд и може да доведе до съдебно преследване на британски граждани в чужбина по измислени обвинения.\r\nДейвид Джоунс, бивш министър по въпросите на Брекзит заяви: „Каквато и да е схемата на европейските заповеди за арест, за нас е императив да останем извън юрисдикцията на Европейския съд“.", "date": "2018.02.12", "title": "Преглед на някои от основните теми в британския печат ( Агенция „Фокус“ )"}
{"url": "http://www.focus-news.net/news/2018/02/12/2487432/direktorat-na-rosteh-rusiya-mozhe-da-prodade-s-400-i-na-sasht-ako-te-poiskat-tova.html", "text": "Русия може да продаде своята зенитно-ракетна система С-400 „Триумф“ и на САЩ, ако те искат това. Такова мнение изказа директора на руската компания „Ростех“, произвеждаща системите,  Сергей Чемезов, в интервю пред американското издание The Washington Post, предава ТАСС.\r\n„С-400 не е настъпателна, а отбранителна система. Можем да я продадем и на американците, ако те поискат. От стратегическа гледна точки, няма никакви пречки пред това. И аз не виждам проблеми за Русия от гледна точка на сигурността“, отбеляза Чемезов, отговаряйки на въпрос каква е причината да се продаде С-400 на Турция от стратегическа гледна точка.\r\nТой подчерта, че в „напрегнати политически условия“, страните се опитват да обезпечат сигурността си и затова „търсенето на системи за противоракетна отбрана е голямо“. „много страни искат да си купят такива системи и ние имаме много поръчки. Не казвам, че не се конкурираме с американците, но, според моята информация, нашата система е по-добра“, отбеляза директорът на „Ростех“.\r\nТой напомни, че Русия е подписала споразумение с Турция за доставка на С-400. „Ние вече започнахме производството и трябва да започнем да ги доставяме през 2019 година. Намираме се в процес на преговори и със Саудитска Арабия, но засега там няма конкретно решение“, поясни Чемезов, като отказа да назове другите страни, заинтересовани в руските ЗРК.\r\nТАСС припомня, че системата „Триумф“ е приета на въоръжение в Русия през 2007 година. Тя е предназначена за унищожение на авиация, крилати и балистически ракети и е способна да поразява цели в близкия космос.\r\nПревод и редакция:", "date": "2018.02.12", "title": "Директорът на „Ростех“: Русия може да продаде С-400 и на САЩ, ако те поискат това"}
{"url": "http://www.focus-news.net/news/2018/02/12/2487429/the-daily-express-dzhordzh-soros-opredeli-brekzit-kato-fatalna-greshka-v-nov-opit-da-spre-razvoda-mezhdu-velikobritaniya-i-es.html", "text": "Милиардерът интернационалист Джордж Сорос се зарече да продължи борбата си за блокиране на „трагичната грешка“ Брекзит, след като стана ясно, че роденият в Унгария привърженик на Европейския съюз е дарил стотици хиляди долари за проевропейската организация „Най-доброто за Великобритания“, пише британското евроскептично издание The Daily Express.\r\nСорос бе подложен на унищожителна критика във Великобритания миналата седмица, след като бе разкрито, че е дарил 400 хиляди паунда, чрез една от своите фондации, на „Най-доброто за Великобритания“.\r\nИзпълнителният директор на НПО-то Елойз Тод написа коментар, в който бе категорична, че „единствената цел на групата е да спре Брекзит и да направи това, което е най-добро за Великобритания“.\r\nСорос не крие мнението си, че провеждането на референдум за излизане от ЕС е било „фатална грешка“ и милиардерът отново потвърди, че ще продължи да се бори срещу решението на Обединеното кралство да се разведе с Европа.\r\nВ интервю за британското издание Daily Mail, милиардерът каза, че обича Великобритания и „демокрацията“ и изрази мнение, че Брекзит е „губещо предложение и за Великобритания, и за Европа“. Той добави, че: „Преди Брекзит, Обединеното кралство се радваше на възможно най-добрия свят: беше част от ЕС без да приема еврото. Великобритания, извън Европа, ще загуби голяма част от влиянието си по света. Икономически, страната ще страда, защото 45 години на успешна интеграция в Европа ще остане напразна. Няма такова нещо като приятелски развод. Още по-лошото е, че разводът ще ангажира вниманието и на Лондон, и на Брюксел за много години напред, докато те трябва да се обединят, за да се противопоставят на външните си врагове като Русия на Путин и да разрешат вътрешните противоречия, които накараха някои хора да смятат ЕС за свой враг“.\r\nИзданието смята, Сорос се опитва да се защити от лавината критики срещу него в Обединеното кралство във връзка със скандалното дарение за спиране на Брекзит.\r\n Съпредседателят на групата подкрепяща Брекзит „Напускане означава напускане“ Ричард Тайс осъди дарението като опит за „сваляне“ на британското правителство.\r\nМеждувременно, Найджъл Фараж и независимият европейски депутат Стивън Уолф призова за разследване на финансирането от „чуждестранният банков милиардер“.\r\nНо прочутият милиардер отвърдна на критиките като ги описа като „отровни лични нападки“ срещу него и отхвърли обвиненията, че „подкопава демокрацията“.\r\nПревод и редакция:", "date": "2018.02.12", "title": "The Daily Express: Джордж Сорос определи Брекзит като „фатална грешка“ в нов опит да спре развода между Великобритания и ЕС"}
{"url": "http://www.focus-news.net/news/2018/02/12/2487434/krasnaya-zvezda-ruskite-voenni-provedoha-uspeshno-izpitanie-na-nova-protivoraketa.html", "text": "Руските военни проведоха успешен изпитателен пуск на модернизирана ракета за противоракетната отбрана (ПРО) на страната на полигона Сари Шаган в Казахстан в понеделник, пише руското военно електронно издание „Красная звезда“.\r\n„Проведохме успешно пореден изпитателен пуск на модернизирана ракета за системите на ПРО, която премина програмата за изпитания. Нейните тактико-технически характеристики, касаещи се до далекобойността, точността и срока на експлоатация значително превъзхождат стоящите в момента на въоръжение огневи средства“, е заявил председателят на комисията за провеждането на изпитанията и заместник-командващ на обединението ПВО-ПРО (със специално назначение) на ВКС на Русия полковник Андрей Приходко.\r\nИзпитаната противоракета е способна да отрази, както единични, така и групови удари, включително с използването на междуконтинентални балистически ракети от ново поколение, добави той.\r\nПревод и редакция:", "date": "2018.02.12", "title": "„Красная звезда“: Руските военни проведоха успешно изпитание на нова противоракета"}
{"url": "http://www.focus-news.net/news/2018/02/12/2487435/pravoslavnata-tsarkva-otbelyaza-mesni-zagovezni-obzor.html", "text": "8 седмици преди Великден по традиция Православната църка отбеляза Неделя Месопустна или Месни Заговезни. Името на празника идва от това, че е последният ден преди постите, когато се яде месо. Това е и първият църковен празник, свързан с настъпващата пролет. На Месни Заговезни младите семейства посещават кръстника и родителите на булката за вечеря, като им носят дарове, а всички членове на семейството взаимно си искат прошка. Заговява се с месо, затова празничната трапеза е само от месни ястия. Седмицата между Месни и Сирни Заговезни се нарича още Сирница, защото е подготовка за Великия пост. Това е последната седмица, в която младите могат да се събират, да пеят и играят хора, тъй като до Великден следват хранителни и духовни пости. До Сирни Заговезни трябва да приключат всички планирани за периода сватби, защото през Великия пост до вторник на Светлата седмица не се позволява венчаване. В храмовете се четат откъси от Светото писание, които говорят за Страшния съд. Така Църквата припомня за трагичните последици от греха и призовава всички към служба на ближния и към добродетелност. През седмицата — в сряда, петък и неделя се връзват люлки и момците и момите се люлеят за здраве. Също така през цялата седмица (или само на Сирни заговезни) се палят огньове и пак за здраве се прескачат, после около тях се играят хора и се пеят песни. Затова празникът се нарича и Поклади. \r\nВ православните храмове в цялата страна бе отслужена света литургия по повод празника. Хиляди миряни се събраха, за да запалят свещ за здраве и благополучие. В богослуженията си свещениците припомниха за трагичните последици от греха и призоваха всички към добродетелност и упование на Бога. „Това е времето в годината, когато трябва да намерим сили и да простим на всички, дори на онези, които са сгрешили много спрямо нас“, отбеляза в интервю за Радио „Фокус“-Пирин Аделина Стефанова, църковен уредник в храм „Въведение Богородично“ – Благоевград. Според нея самите ние също трябва да потърсим прошка, защото това е силата на духа. „Това е една от най-силните седмици през годината, в която правим равносметка, и то точно заради хора, с които и около които живеем“, подчерта Стефанова, като припомни, че през цялата седмица може да навестяваме наши приятели и близки или да ги поканим на гости, за да си потърсим прошка.", "date": "2018.02.12", "title": "Православната църква отбеляза Месни Заговезни (ОБЗОР)"}
{"url": "http://www.focus-news.net/news/2018/02/12/2487437/vzglyad-amerikanski-eksperti-sravniha-ruskiya-iztrebitel-su-35-s-amerikanskiya-f-35.html", "text": "Американски експерти сравниха руския изтребител от четвърто поколение Су-35 с американските невидими бойни самолети F-35 от пето поколение, пише руското издание „Взгляд“.\r\nЕкспертите счетоха, че Су-35 не отстъпва по никакъв начин на произведените на Запад изтребители от четвърто поколение и си зададоха въпроса, може ли руския самолет да противостои на бойните самолети от пето поколение, в частност F-22 и F-35.\r\nКакто предава РИА Новости, позовавайки се на изданието National Interest, специалистите са анализирали бойните действия с участието на Су-35 на близко и далечно разстояние.\r\nТе са предположили, че скоростта, системите за заглушаване на радиосигналите и въоръжението биха позволили на Су-35 да води успешно безвизуален бой. В близък бой, Су-35 получава предимство за сметка на своята маневреност.\r\nВъв връзка с това, изданието отбелязва, че F-35 ще има трудности в близък бой с по-маневрения и по-бърз Су-35, а решаващ фактор ще бъде способността на руския изтребител да открие бързо противника и да се приближи на необходимото разстояние до него.\r\nПри това, американските експерти са предположили, че американският невидим изтребител ще успее да изстреля значително количество ракети преди приближаването на Су-35 на достатъчно близко разстояние.\r\nКато цяло, според мнението на анализаторите, шансовете на изтребителите може да се оценят само след провеждането на реален въздушен бой.\r\n„Взгляд“ уточнява, че Су-35 е руски многоцелеви свръхманеврен изтребител и в момента на въоръжение в руската армия има 68 такива машини. Lockheed Martin F-35 Lightning II е от типа многофункционални изтребители-бомбардировачи стелт, приети на въоръжение в американската армия през 2015 година.\r\nПревод и редакция:", "date": "2018.02.12", "title": "„Взгляд“: Американски експерти сравниха руския изтребител Су-35 с американския F-35"}
{"url": "http://www.focus-news.net/news/2018/02/12/2487436/pravda-rusiya-ne-tryabva-da-se-obedinyava-s-anglosaksontsite-v-borbata-sreshtu-terorizma-a-da-gi-pobezhdava-kato-sponsori-na-tozi-terorizam.html", "text": "Генералният секретар на ООН Антонио Гутериш заяви, че терористичните организации „Ислямска държава“ и „Ал Кайда“ може да се обединят. В неговия доклад се казва, че в последно време положението на радикалните организации се влошило значително, като „Ислямска държава“ е загубила 90% от източниците си на финансиране, но е успяло „да се адаптира към променените обстоятелства“. В условията на тотално съкращение на ресурсите,“Ислямска държава“ и „Ал Кайда“, преминала в сенките преди около десет години, може да се обединят, пише руското издание „Правда“.\r\nГутериш поясни, че става дума за сливане на подразделенията, които могат да започнат да провеждат съвместни вилазки. Джихадистите, според неговите думи, са се отказали „от постановките за завладяване и задържане на територии“ и са се съсредоточили върху подполна терористическа дейност.\r\nКакто заяви пред „Правда“ професорът от факултета за национална сигурност РАНХиГС генерал-майор Евгений Никитенко, това сливане „отдавна вече е факт“ и „в бъдеще само ще усъвършенства ефективността си и новите форми и способи на терористически действия“.\r\nСпоред мнението на политолога, „Талибаните“ в Афганистан и „Ал Кайда“ и „Ислямска държава“ в Ирак и Сирия се „управляват от англосаксонците“. Същите, преди всяка световна война са създавали условия за появяването на тероризъм и днес ситуацията се повтаря, констатира Никитенко.\r\nНо на техните планове е попречила Русия, счита експертът: тя не е позволила на „Ислямска държава“ да създаде териториална държава.\r\nСпоред мнението на Никитенко, да се обединява с англосаксонците в борбата със световния тероризъм е безсмислено за Русия, защото „оръжието на американците и англичаните е насочено против нас“. А за това, според него, свидетелстват последните събития.\r\n„Дори не успяхме да обявим победата си над тероризма на „Ислямска държава“ в Сирия и американците веднага заявиха, че това е тяхна победа и започнаха да нанасят удари: по нашия самолет Су-25 и вчера – по сирийските въоръжени сили. Веднага към тях се присъедини и Израел: по лабораториите и научните центрове край Дамаск – всичко това е част от едно цяло. Затова ние не трябва да си сътрудничим с тях, а трябва да ги победим на площадката на Съвета за сигурност на ООН“, заключи политологът.\r\nТой уточни, че трудностите се състоят в това, че „тези момчета не са спонсорирани само от англосаксонците, но и от всички заинтересовани държави, които са замесени в това кърваво клане в Близкия Изток, а и около близкоизточния регион“.\r\nПревод и редакция:", "date": "2018.02.12", "title": "„Правда“: Русия не трябва да се обединява с англосаксонците в борбата срещу тероризма, а да ги побеждава като спонсори на този тероризъм"}
{"url": "http://www.focus-news.net/news/2018/02/12/2487439/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Своето мнение за перспективите за постигане на договорка между Македония и Гърция относно спора за промяна на името на бившата югорепублика изказа пред руското електронно издание EurAsia Daily добре известният в България скопски вандал Миленко Неделковски, определен от редакцията като македонски публицист и телевизионен водещ, който не споделя увереността на македонския премиер Зоран Заев за готовността на страната да направи компромис по въпроса за собственото й име.\r\n„Може и Зоран Заев и македонските политически партии да са готови за това, тъй като всички те са клиенти на посолството на САЩ. Но Македония и македонския народ при всички положения не са“, заяви Неделковски.\r\nПри това, смята скопянинът, колкото и странно да звучи, в момента гръцкия народ е най-добрия съюзник на македонците в тяхната борба за съхраняване на името на тяхната държава. „Национализмът е толкова силен сред гърците, те изобщо не искат да чуят за допускане на името „Македония“ в името на чужда страна, в каквито и да е варианти. Това звучи свръхабсурдно, но е факт“, поясни Неделковски.\r\nСпоред думите на македонския „експерт“, дори премиерът на Македония да работи за промяната на името, то, несъмнено, ще се сблъска с два проблема. Първият се състои в това, че за изменението на Конституцията ( тъй като името „Република Македония“ е потвърдено от Конституцията ) са необходими две трети от гласовете в парламента, както уточни той.\r\n„Това значи, че с решението трябва да се съгласи и опозиционната партия ВМРО-ДПМНЕ. Длъжен съм да кажа, че ВМРО-ДПМНЕ са почти такива клиенти на американците, каквито са и партията на Зоран Заев ( Социалдемократическия съюз на Македония (СДСМ))“, заяви Неделковски.\r\nВторият проблем се състои в това, че Заев, може и да осъществи своя план в Македония, но това няма да се случи в Гърция, отбеляза „експертът“. „Смятам, че и двата народа са недоволни от случващото се. За гърците това може и да не е толкова важно, но тяхното правителство ще има своите проблеми с улицата“. Но в Македония няма да е толкова просто да се промени името, защото трябва да се приеме съответстващото решение в парламента“, предполага македонският журналист.\r\nВ отговор на въпрос на „EA Daily“, дали действително договорката по повод името на Македония може да бъде постигната толкова скоро, колкото обявяват ръководителите на двете правителства, Неделковски заяви: „Правителството приема различни решения, такива, като решението за въвеждането на двуезичността или решението за подписването на Договора за добросъседство с България. Но всичко това е на хартия. Това не значи, че те ще се претворят в реалност или ще продължат да са в сила за дълго време. Ще дойде друго правителство на мястото на действащото и всичко ще остане постарому. Аз никак не съм уверен, че новите решения ще имат историческо измерение“, заключи македонецът.Агенция „Фокус“ припомня:", "date": "2018.02.12", "title": "Преглед на някои от основните теми в руския печат( Агенция „Фокус“ )"}
{"url": "http://www.focus-news.net/news/2018/02/12/2487440/sport-otmeniha-gigantskiya-slalom-pri-zhenite-i-startovete-v-snouborda-na-olimpiadata-zaradi-silen-vyatar.html", "text": "Гигантският слалом при жените от програмата на Олимпийските игри в Пьончан бе отменен поради силен вятър на пистата в Чонсон. Първият манш трябваше да стартира през нощта българско време, но организаторите прецениха, че условията не позволяват нормално провеждане на съревнованието и го преместиха за четвъртък, за когато е отложено и спускането при мъжете. Заради силния вятър бяха отложени и стартовете в сноуборда в дисциплината слоупстайл.", "date": "2018.02.12", "title": "Спорт: Отмениха гигантския слалом при жените и стартовете в сноуборда на Олимпиадата заради силен вятър"}
{"url": "http://www.focus-news.net/news/2018/02/12/2487442/sport-kakvo-predstoi-v-pyonchan-na-12-fevruari.html", "text": "Част от събитията, които предлага програмата на Олимпийските игри в Пьончан на 12 февруари:\r\n09:40 часа - Хокей, жени, групова фаза\r\n12:10 часа - Биатлон, преследване, жени\r\n14:00 часа - Биатлон, преследване, мъже\r\n14:10 часа - Хокей, жени, групова фаза\r\n14:30 часа - Бързо пързаляне с кънки, жени, 1500 м, финал\r\n14:50 часа - Ски скокове, жени, първи кръг\r\n15:35 часа - Ски скокове, жени, финал", "date": "2018.02.12", "title": "Спорт: Какво предстои в Пьончан на 12 февруари"}
{"url": "http://www.focus-news.net/news/2018/02/12/2487443/aktualna-patna-obstanovka.html", "text": "Температурите са в интервала от – 6° до +5°. Времето над страната е облачно. Слаб до умерен вятър духа в областите Силистра, Шумен, Добрич, Варна, Разград, В.Търново и Хасково. Дъжд в вали в областите Пловдив/слаб/, Смолян/слаб/ и в районите на АМ „Люлин“/обл.София/; Чирпан/обл.Ст.Загора/. Сняг вали в област Смолян /слаб/ и в районите на Кюстендил; Лъки, Студенец и Паничково /обл.Пловдив/; АМ „Тракия“, ССТ, Гълъбец и Боровец /обл.София/; по високите части на Черна Места, Ст.Лисичково и Осина /обл.Благоевград/. Това съобщиха от пресцентъра на Агенция „Пътна инфраструктура“. Пътните настилки са предимно мокри, заснежени, а по високите и усойни места частично заледени и обработени. Намалена видимост поради мъгла: до 100 м в района Стражица /обл.В.Търново/; Българене и Левски /обл.Плевен/\r\nІІ. Състояние на автомагистралите:\r\nАМ „Тракия“:\r\nОбласт София: Ограничено е движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nІІI. Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС. Срок: целогодишно; \r\n- „Златишки” - затворен за всички МПС. Срок: целогодишно;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Печинско” - отворен за всички МПС;\r\n- „Вратник” - забранен за МПС над 10 т. Срок: целогодишно;\r\n- „Дюлински” - забранен за МПС над 3,5 т. Срок: целогодишно;\r\n- „Пампорово” - забранен за МПС над 3,5 т. Срок: целогодишно; \r\n- „Петрохан” - забранен за МПС над 12 т;\r\n- „Превала” - задължително с вериги, забранен за МПС над 12 т;\r\n- „Твърдишки” - забранен за МПС над 10 т. Срок: целогодишно;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.\r\nІV. Състояние на републиканската пътна мрежа:\r\nОграничения в движението на мпс по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.;\r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.\r\nІV. Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът II-99: Движението по път II-99 Крайморие – Караагач от км 0+000 до км 49+000 се осъществява с повишено внимание поради аварийно запълване на появили се деформации на пътната настилка със студена смес. Сигнализирано с пътни знаци. Срок до 12.02.2018 г.\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-992: Движението по път III-992 Парк Росенец – Ясна поляна от км 0+000 до км 20+000 се осъществява с повишено внимание поради аварийно запълване на появили се деформации на пътната настилка със студена смес. Сигнализирано с пътни знаци. Срок до 12.02.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Движението път ІІ-81 Берковица – Монтана от км 86+200 до км 97+800 се осъществява в една лента поради аварийно запълване на появили се деформации на пътната настилка със студена смес. Срок до 31.01.2018 г.\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът II-37: Ограничено движение по път II-37 Батак – Доспат за МПС над 12 т. поради снегопочистване. \r\nПът III-842: Движението по път по път III-842 Юндола – Белово е ограничено за МПС над 12 т. с ремаркета и полуремаркета. \r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 28.02.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът II-37: Временно движението по път ІІ-37 Батак – Доспат се ограничава МПС над 12 т. поради снегопочистване. \r\nПът III-197: Ограничено е движението по път III-197 Гoце Делчев – Доспат – с. Борино – с. Тешел за МПС над 12 т. с ремаркета и полуремаркета поради обилен снеговалеж.\r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.02.12", "title": "Актуална пътна обстановка"}
{"url": "http://www.focus-news.net/news/2018/02/12/2487438/milenko-nedelkovski-pred-ea-daily-makedonskite-vlasti-mozhe-i-da-sa-gotovi-da-smenyat-imeto-no-narodat-ne-e.html", "text": "Своето мнение за перспективите за постигане на договорка между Македония и Гърция относно спора за промяна на името на бившата югорепублика изказа пред руското електронно издание EurAsia Daily добре известният в България Миленко Неделковски, определен от редакцията като македонски публицист и телевизионен водещ, който не споделя увереността на македонския премиер Зоран Заев за готовността на страната да направи компромис по въпроса за собственото й име.\r\n„Може и Зоран Заев и македонските политически партии да са готови за това, тъй като всички те са клиенти на посолството на САЩ. Но Македония и македонският народ при всички положения не са“, заяви Неделковски.\r\nПри това, смята скопянинът, колкото и странно да звучи, в момента гръцкият народ е най-добрия съюзник на македонците в тяхната борба за съхраняване на името на тяхната държава. „Национализмът е толкова силен сред гърците, те изобщо не искат да чуят за допускане на името „Македония“ в името на чужда страна, в каквито и да е варианти. Това звучи свръхабсурдно, но е факт“, поясни Неделковски.\r\nСпоред думите на македонския „експерт“, дори премиерът на Македония да работи за промяната на името, то, несъмнено, ще се сблъска с два проблема. Първият се състои в това, че за изменението на Конституцията (тъй като името „Република Македония“ е вписано в Конституцията ) са необходими две трети от гласовете в парламента.\r\n„Това значи, че с решението трябва да се съгласи и опозиционната партия ВМРО-ДПМНЕ. Длъжен съм да кажа, че ВМРО-ДПМНЕ са почти такива клиенти на американците, каквито са и партията на Зоран Заев (Социалдемократическия съюз на Македония (СДСМ))“, заяви Неделковски.\r\nВторият проблем се състои в това, че Заев може и да осъществи своя план в Македония, но това няма да се случи в Гърция, отбеляза „експертът“. „Смятам, че и двата народа са недоволни от случващото се. За гърците това може и да не е толкова важно, но тяхното правителство ще има своите проблеми с улицата. Но в Македония няма да е толкова просто да се промени името, защото трябва да се приеме съответстващото решение в парламента“, предполага македонският журналист.\r\nВ отговор на въпрос на EA Daily, дали действително договорката по повод името на Македония може да бъде постигната толкова скоро, колкото обявяват ръководителите на двете правителства, Неделковски заяви: „Правителството приема различни решения, такива, като решението за въвеждането на двуезичността или решението за подписването на Договора за добросъседство с България. Но всичко това е на хартия. Това не значи, че те ще се претворят в реалност или ще продължат да са в сила за дълго време. Ще дойде друго правителство на мястото на действащото и всичко ще остане по старому. Аз никак не съм уверен, че новите решения ще имат историческо измерение“, заключи македонецът.\r\nb>Агенция „Фокус“ припомня:\r\nСкандално известният Миленко Неделковски и негови приятели решиха да се изкачат на връх Каймакчалан на 22 септември 2016 година, и то при много лоши метеорологични условия – студ и мъгла, с единствената цел да счупят паметната плоча на българските воини, поставена там. Вандалският акт е извършен нарочно в Деня на българската независимост, един ден, след като ръководството на българската армия, заедно с авторът на книгата „Каймак-Чалан“ и президент на Агенция и Радио „Фокус“ Красимир Узунов се поклониха пред паметта на загиналите наши бойци. \r\nСлед покушението срещу паметната плоча, Миленковски публикува снимка на своя профил във \"Фейсбук\", на която държи чук, надвесил се над отломките на \"жертвата си\", със следния текст към  нея: „Кајмакчалан, денеска 22.09.2016 помеѓу 13.00 и 14.30 часот. Мисијата комплетно завршена. Незаконски поставената бетонска плоча од група бугарски криминалци комплетно е уништена и претворена во прав“. \r\nПревод и редакция:", "date": "2018.02.12", "title": "Миленко Неделковски пред EA Daily: Македонските власти може и да са готови да сменят името, но народът не е"}
{"url": "http://www.focus-news.net/news/2018/02/12/2487441/novaya-gazeta-evropeyskiyat-sayuz-otvori-vrati-za-zapadnite-balkani.html", "text": "В последните години в страните от Западните Балкани не веднъж се чуха обидени на Европейския съюз гласове, упрекващи Брюксел, че съвсем е загубил интерес към региона, не помага за провеждането на реформи, а по време на бежанската криза през 2015 година въобще ги е захвърлил на произвола на съдбата. Европейските политици бяха обвинени в повърхностно отношение към местните проблеми и налагането на решения, без да се отчитат специфичните национални и етнически особености, но най-вече – в отсъствие на ясен отговор на въпроса за перспективата за приемане в ЕС. Миналата седмица Европейската комисия, най-накрая, обнародва документ за своите стратегически планове по отношение на западнобалканските държави.\r\nШест страни от Балканския полуостров, а именно: Албания, Босна и Херцеговина, Македония, Сърбия, Черна гора и Косово отдавна мечтаят да се видят в общоевропейското семейство на народите. За управляващите елити на тези страни, влизането в ЕС е не просто първостепенна политическа задача, а този вълшебен ключ, който ще им отвори вратите за свят на нови икономически и социални възможности. Но засега всички те бяха оставени да чакат в коридора, без да имат ясна представа кога ще дойде редът им.\r\nЕ ето Брюксел, публикувайки „пътна карта“ под многообещаващото название „Достойна перспектива за разширение и активизация на взаимодействието между ЕС и Западните Балкани“, подаде сигнал – редът ви дойде.\r\nНо „пътната карта“ неслучайно набляга върху перспективата. Разработилите документа са поставили неговата реализация в зависимост от изпълнението от балканските страни кандидатки на конкретни изисквания. Преди всичко става дума за последователни реформи в законодателството и правоохранителните системи, за да се осигури върховенство на закона и да се изключи политическо вмешателство в правосъдните органи.\r\nНе по-малко важно, според документа, е да се решат проблемите около икономическото развитие – засилването на поддръжката за частния бизнес, създаването на нови работни места, особено за младежите, разширяването на енергийната интеграция и преминаването към цифрова икономика. Паралелно с това страните от региона трябва да отделят повишено внимание на сътрудничеството в сферата на сигурността и контрола на миграционните процеси.\r\nИ още. „Пътната карта“ отделя като специален критерии за влизане в ЕС окончателното разрешаване на всички погранични спорове и установяването  на добросъседски отношения.\r\nЩо се касае до сроковете, то тук ЕК предпочете да прояви разумна предпазливост. „Не трябва да повтаряме грешките от миналото“, подчерта европейският комисар по политиката на съседство и преговорите за разширяване Йоханес Хан, явно намеквайки за прибързаното, тогава, приемане като членове на ЕС на България и Румъния.\r\nНезависимо от това, в документа се казва, че най-реални шансове да влязат в ЕС, ориентировъчно към 2025 година, имат Сърбия и Черна гора. От шестте претендента, само с тях е отворен преговорният процес. Наистина, все още той е далеч от завършване. Сърбия води преговори и консултации с Брюксел по 12 глави от 34 задължителни и е затворила само 2. Черна гора е с по-добри показатели – обсъждат се 30 глави, а са завършени 3.\r\nНо най-сериозният проблем на Белград е нормализацията на отношенията с Косово. Двете страни тъкмо бяха започнали да опипват почвата за изграждането на диалог, когато се случи убийството на един от лидерите на косовските сърби Оливер Иванович в Митровица. Страстите отново се разпалиха.\r\nИ все пак сръбският президент Александър Вучич няма намерение да се отказва от своята цел да вкара страната в ЕС. В края на януари той (само няколко дни след покушението над Иванович) заяви, че е готов да внесе своите предложения за Косово на национален референдум в течение на два месеца. Най-вероятно главният въпрос на плебисцита ще е дали да се установят граници със самопровъзгласената република.\r\nНа Вучич ще му се наложи да играе ва-банк не за първи път. Още повече, че той, като опитен политик, знае кога и на кой да заложи. Според последните анкети, около 62% от сърбите подкрепят влизането в ЕС.\r\nОт средата на 2000-те години, в приемната на ЕС чакат своя ред и Албания и Македония.\r\nАлбанските политици вече нееднократно изразяваха своето недоволство от зациклилия процес. Във връзка с това премиерът на страната Еди Рама открито разкритикува Брюксел за неговата непоследователност в интервю. Той е шокиран, че Албания е член на НАТО от 2009-а година, внася необходимите изменения в законодателството, води борба с корупцията според препоръките на ЕС, но незнайно защо, преговорният процес беше открит не с Тирана, а с Подгорица и Белград.\r\nИ сега албанските управляващи кръгове възприеха брюкселските перспективи за Западните Балкани без възторг. Местните наблюдатели не изключват, че в тази връзка Тирана ще продължи демонстративно да играе със собствена  карта в региона, като поддържа етническите албанци в Македония и се сближава активно с Косово.\r\nМакедония, на свой ред, среща като главно препятствие по пътя към ЕС своето име. Съседна Гърция категорично възразява против това Македония да се нарича Македония и обеща да наложи вето на евентуално начало на преговорите за приемане в ЕС. Гръцките контрааргументи имат най-вече на исторически и териториални основания.\r\nСъвременна Македония, мислят в Атина, няма право да се асоциира с древна Македония и да претендира за нейната история. Още повече, че териториално, повече от 50% от историческата територия на Македония е част от днешна Гърция.\r\nПри предишното консервативно правителство в Скопие настояваха също толкова твърдо на това, че тяхната страна има пълното право да се нарича Македония. Придвижването в позициите започна с идването на власт на социалдемократите.\r\nПремиерът Зоран Заев предложи да проведе референдум, на който да се предложат няколко варианта за ново име на страната. В качеството на първа стъпка на добра воля, властите вече преименуваха летището в Скопие и главната автомагистрала, носили до сега името Александър Велики (има се предвид Александър Македонски).\r\nГръцкото правителство, оглавявано от Алексис Ципрас, възприе положително сигналите на Скопие. Но десните националистически сили, намиращи се в опозиция на левия кабинет, изостриха ситуацията, организирайки редица масови антимакедонски протести в главните градове.\r\nТака че перспективите на Македония най-накрая да влезе в преговори с ЕС остават мътни, както и тези на Косово и Босна и Херцеговина, въпреки че последните също са споменати в „пътната карта“ на ЕС в качеството на потенциални претенденти. Очаква се, че определена яснота за това, как на практика ще се реализира брюкселската западнобалканска стратегия, ще внесе визитата в столиците на шестте страни на председателят на ЕК Жан-Клод Юнкер и планираната за май т.г. среща на върха ЕС – Западни Балкани в столицата на България.\r\nПревод и редакция:", "date": "2018.02.12", "title": "„Новая Газета“: Европейският съюз отвори врати за Западните Балкани"}
{"url": "http://www.focus-news.net/news/2018/02/12/2487446/predstoyashti-mezhdunarodni-sabitiya-za-12-fevruari-agentsiya-fokus.html", "text": "***Президентът на Русия Владимир Путин ще посрещне палестинския лидер Махмуд Аббас в Москва\r\n***Изследователи ще огледат за улики мястото на падането на руския пътнически самолет, в резултат от което загинаха 71 души\r\n***Президентът на Сърбия Александър Вучич пристига на посещение в Хърватия \r\n***Министърът на отбраната на САЩ Джеймс Матис пристига в италианската столица Рим в началото на европейската си обиколка, в хода на която ще посети още Брюксел и Мюнхен\r\n***", "date": "2018.02.12", "title": "Предстоящи международни събития за 12 февруари ( Агенция „Фокус“ )"}
{"url": "http://www.focus-news.net/news/2018/02/12/2487445/predstoyashti-sabitiya-v-stranata-za-12-fevruari-agentsiya-fokus.html", "text": "***\r\nОт 09.00 часа 4-ти състав на Специализирания наказателен съд ще заседава по делото срещу Латин М., Владимир А. и др., на които са повдигнати обвинения за организиране и ръководене на организирана престъпна група.\r\n***\r\nОт 09.30 часа 15-и състав на Специализирания наказателен съд ще заседава по делото срещу Стефан Б., Христо А. и др., на които са повдигнати обвинения за организиране и ръководене на организирана престъпна група.\r\n***\r\nОт 09.30 часа 6-и състав на Специализирания наказателен съд ще заседава по делото срещу Тодор С., Владимир Р. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа в Национален пресклуб БТА ще се проведе пресконференция на Сдружението на българските зъболекари.\r\n***\r\nОт 10.00 часа 9-и състав на Софийски градски съд ще заседава по делото срещу съдия Люба Петрова, на която е повдигнато обвинение за съставяне на официален документ с невярно съдържание.\r\n***\r\nОт 10.30 часа 10-и състав на Специализирания наказателен съд ще заседава по делото срещу Росен Ч. и Полина И., на които са повдигнати обвинения за организиране и ръководене на организирана престъпна група.\r\n *** \r\nОт 11.00 часа в Заседателната зала на НАИМ на пл. „Атанас Буров“ № 1 (срещу Президентството) ще бъде открита Национална археологическа изложба „Българска археология 2017“.\r\n***\r\nНародният представител от ГЕРБ - София област Васил Цветков ще проведе открити приемни за граждани в общини от област София. От 11.00 часа той ще посети офиса на партията в село Челопеч, намиращ се на ул. \"Пейо Яворов\" №1. От 12.00 часа депутатът ще се срещне с жителите на община Златица. От 14.00 часа народният представител ще приема в офиса на партията в гр. Пирдоп, ул. \"Цар Освободител\" №45 А, ет.1. В 15.15 часа Цветков ще бъде в село Антон за среща с граждани в офиса на партията, намиращ се на бул. “България“ №11. От 16.15 часа, депутатът от ГЕРБ - София област ще проведе открита приемна с жители на община Копривщица. Срещата ще бъде в офиса на партията, който се намира на ул. \"Л. Каравелов\" №21.\r\n***\r\nОт 12.30 часа 3-ти състав на Специализирания наказателен съд ще заседава по дело, образувано по молба на Ивайло Б. за изменение на мярка за неотклонение.\r\n***\r\nОт 13.00 часа 12-и състав на Специализирания наказателен съд ще заседава по делото срещу Гриша Г., Данаил Г. и др., на които са повдигнати обвинения за организиране и ръководене на организирана престъпна група.\r\n***\r\nОт 13.15 часа 4-ти състав на Специализирания наказателен съд ще заседава по делото срещу Мила Г., Ангел А. и др., на които са повдигнати обвинения за организиране и ръководене на организирана престъпна група.\r\n***\r\nОт 13.30 часа 25-и състав ще заседава по делото срещу Петко Еленков (обвинен, че като охранител е убил 16-годишно момче – чл.115-118 НК).\r\n***\r\nОт 13.30 часа 6-и състав на Специализирания наказателен съд ще заседава по делото срещу Христо К., Кръстю Д. и Ивайло С., на които са повдигнати обвинения за организиране и ръководене на организирана престъпна група, създадена с цел изнудване.\r\n***\r\nОт 14.00 часа 7-и състав на Специализирания наказателен съд ще заседава по делото срещу Румяна Ч., на която е повдигнато обвинение за престъпление по служба. \r\n***\r\nОт 14.00 часа в Галерия УниАрт (Нов български университет, бул. „Монтевидео“ №21) големият японски философ Ясуо Кобаяши ще изнесе лекция на тема „Идната философия.\r\n***\r\nОт 14.00 часа в сградата на Комисия за енергийно и водно регулиране на бул. \"Княз Дондуков\" № 8-10, ет. 4 ще се проведе обществено обсъждане на проект на решение относно утвърждаване на пределна цена на топлинна енергия на \"Коген Загоре\" ЕООД.\r\n***\r\nОт 16.30 часа в зала „Вяра“ на Столична библиотека ще бъдат представени книги на Анка К. Момчилова.\r\n***\r\nОт 17.00 часа „София Ринг мол” ще посрещне посетителите си с поредица от  изненади и забавления,  които ще покажат как китайците посрещат „Веселата  Нова година”.\r\n***\r\nОт 18.00 часа в залата София Прес на улица „Славянска“ ще бъде открита Фото-изложбата „Зимен Китай”.\r\n***\r\nОт 18.00 часа в Големия салон на БАН ще бъде представена монографията „Системни цикли и бъдещето на историята: накъде върви светът“ на проф. д.ф.н. Васил Проданов.\r\n***\r\nОт 18.00 часа в Галерия „Академия“, ул. „Шипка“ 1 ще бъде представена изложба на дипломираните магистри от Факултета за приложни изкуства.\r\n***\r\nОт  18.00 часа в партерното фоайе на зала „България“ (ул. „Аксаков“ №1) ще бъде открита изложбата „Пътят на художника“ на Румен Кожухаров – докторант в Нов български университет.\r\n***\r\nОт 18.30 часа в пространството за съвременен танц и пърформанс ДНК ще се състои церемонията по обявяването на победителя в четвъртото издание на конкурса ПРОМЯНАТА.\r\n***\r\nОт 18.30 часа в Литературния клуб към Столична библиотека, пл. „Славейков“ № 4, ще се състои премиера на книгата „Любовен речник” от Иван Христов.\r\n***\r\nОт 11.00 часа с ритуал по полагане на венци и цветя пред паметната плоча на майор Иван Павлович Орлински в двора на църквата „Въведение Богородично“ ще бъдат отбелязани 140 години от Първото Освобождение на Горна Джумая.  \r\n***\r\nОт 12.00 часа в заседателната зала на Областната администрация ще се състои награждаването на победителите в обявения от мен ученически конкурс „България в Европейския съюз – нашето настояще и бъдеще“.\r\n***\r\nОт 13.30 часа в Регионален исторически музей – Благоевград ще се проведе музеен урок посветен на Първото освобождение на Горна Джумая. \r\n***\r\nОт 10.30 часа народният представител от ГЕРБ-Бургас Иван Вълков ще има открита приемна за граждани в централата на партията на ул. \"Конт Андрованти\" 5.\r\n***\r\nОт 11.00 часа по случай 150 години от рождението на капитан І ранг Димитър Добрев – командир на отряда торпедоносци, извършили атаката срещу крайцера „Хамидие”, ще се проведе военен ритуал и ще бъдат поднесени венци и цветя пред паметника му до Военноморския музей.\r\n***\r\nОт 13.30 часа пресконференция на борда на флагманския кораб HMS DUNCAN на пристанище „Варна“ ще се състои пресконференция във връзка с  посещението на три кораба на НАТО, патрулиращи в Черно море.\r\n***\r\nОт 18.30 часа в арт галерия „Ларго“ ще бъде открита изложбата „Екслибрис Презареждане”.\r\n*** \r\nОт 10.00 часа Великотърновския апелативен съд ще гледа дело срещу служител на РУ на МВР – Русе, обвинен в разгласяване на информация, представляваща държавна тайна, както и  в противозаконно държане на боеприпаси.\r\n*** \r\nОт 11.00 часа в зала 314 на Областна администрация ще заседава Постоянната областна комисия по заетост. По време на заседанието ще бе представен проектът за държавния план-прием за учебната 2018/ 2019 г. за област Велико Търново. \r\n*** \r\nОт 17.30 часа във фоайето на РНБ „П.Р.Славейков“ ще бъде представен спектакълът „Покаяние“ с режисьор Георги Василев и в изпълнение на актьора Иван Митев. \r\n***\r\nОт 11.00 часа, в Регионалния пресклуб на БТА, Българска телеграфна агенция за осми пореден път ще връчи наградата „Бялата птица” за значим обществен принос. В церемонията ще вземе участие и заместник–кметът на Община Видин Цветан Асенов.\r\n*** \r\nОт 17.00 часа в залата на Симфониета – Видин ще се проведе XX-то издание на концерт-конкурса ”Песен на Свети Валентин”.\r\n***\r\nОт 10.00 часа в офиса на ГЕРБ - Борован ще се проведе изнесен приемен ден на народния представител от ГЕРБ Красен Кръстев.\r\n*** \r\nОт 17.00 часа в Конферентната зала на Общински съвет-Враца ще се проведе обществена консултация във връзка с приемане на проект на Наредба за изменение и допълнение на Наредба за определянето и администрирането на местните такси и цени на услуги и права на територията на община Враца, с която се предвижда привеждане в съответствие на текстове от Наредбата в съответствие с последните изменения и допълнения на Закона за местни данъци и такси.\r\n*** \r\nОт 14.00 часа в\tМладежки дом ще се проведе интерактивно обучение на младежи на тема „Любов\" със съдействието на РЗИ - Велико Търново. \r\n*** \r\nОт 18.30 часа в\tНЧ „Напредък - 1869“\tкато част от Национално турне - Христо Шопов ще се играе постановката „Догодина по същото време“ по Бърнард Слейд, с участието на Христо Шопов и Лилия Маравиля. \r\n***\r\nОт 10.00 часа в офиса на ГЕРБ в Шабла народните представители от 8-и МИР Добрич Даниела Димитрова и вицеадмирал Пламен Манушев, областен координатор на ПП ГЕРБ, ще проведат срещи с жители на община Шабла. В тях ще участва и общинският ръководител на ГЕРБ-Шабла Живко Спасов. В 11.30 часа ще започне срещата им с рибарската общност в Дуранкулак, а в 14.00 часа – в Крапец.\r\n***\r\nДобрич.\r\nОт 10.30 часа в Голямата заседателна зала на Община град Добрич кметът Йордан Йорданов ще открие информационен ден с тема „Европа за гражданите 2014-2020\".\r\n***\r\nОт 14.10 часа и от 15.10 часа в Регионална библиотека „Дора Габе“ ще се проведат образователни концерти на Български камерен оркестър – Добрич.\r\n***\r\nВ Художествената галерия ще бъде организирана „Работилница за въображение“ – презентации за Васил Левски и Баба Марта.\r\n***\r\nВ читалнята на Народно читалище „Йордан Йовков – 1870 г.“ ще се проведе час по четене „Непокорният народ“.\r\n***\r\nНа площад „Свобода“, по бул. „25 септември - пешеходна зона, на ул. „Христо Ботев” и на площад „Стария орех” Oбщина Добрич организира базар „Мартеници 2018“.\r\n*** \r\nОт 13.15 часа в СУ „Васил Левски” ще бъде представен сборникът „Откровения – 2”, който включва творби на ученици. От 17.30 часа в Общинска библиотека „Д-р Иван Богоров” ще бъде представена изложба на ученици от същото училище, озаглавена ”Моето творчество, вдъхновено от личността на Апостола”. Събитията са част от възпоменателното отбелязване на 145 години от гибелта на Васил Левски.\r\n***\r\nОт 09.00 часа в зала 5 на Окръжния съд ще се проведе заседание по делото срещу Исмет Ю., Рамадан Ю. и Божидар С., обвинени в опит за отнемане на чужди вещи в особено големи размери. \r\n***\r\nОт 11.00 часа в аудитория № 7 на Висшето училище по агробизнес и развитие на регионите, кметът на район „Северен“ в Пловдив Ральо Ралев ще направи своя публичен отчет за 2017 година.\r\n***\r\nОт 12.00 часа Националното представителство на студентските съвети ще проведе отчетно-изборно събрание в Заседателната зала на Ректората на Университета по хранителни технологии.\r\n***\r\nОт 12.00 часа в клуба на ВМРО-Пловдив общинските съветници от ВМРО и народният представител Александър Сиди ще дадат пресконференция. Ще бъдат обсъдени замърсяването на атмосферния въздух,както и актуални политически теми.\r\n***\r\nОт 13.00 часа в зала 3 на Районния съд ще се проведе заседание по делото срещу Албенко М. и Борислав Д., обвинени в причиняване на имотна и финансова вреда. \r\n***\r\nОт 14.00 часа в зала 1 на Апелативния съд ще се проведе заседание по делото, образувано по протест на Окръжна прокуратура и жалби на подсъдимите Костадин И. и Иван С., обвинени в причиняване на смърт по непредпазливост и прикриване на случилото се.\r\n***\r\nОт 14.00 часа в Аграрен университет – Пловдив официално ще бъде открита нова учебна зала в катедра „Механизация на земеделието”.\r\n***\r\nОт 15.00 часа в зала 11 на Районния съд ще се проведе заседание по делото срещу Стоян Т., обвинен в притежание на голямо количество безакцизен алкохол.\r\n***\r\nОбщинските съветници от  ГЕРБ в град Пловдив ще проведат приемни с граждани. Даниела Дженева, от 17 до 18:00 часа в офиса на  ГЕРБ в район „Южен”, ул.”Академик Петър Динеков”№ 1А. Спартак Николов, от 17:00 до 18:30 часа в офиса на  ГЕРБ в район „Източен” на ул.”Коста Паница”№5. Вихър Захов,  от 17:00 до 18:30 часа в офиса на  ГЕРБ в район „Източен” на ул.”Коста Паница”№ 5. Вера Тоскова, от 16 до 18:00 часа в офиса на  ГЕРБ в район „Тракия” в жк.”Тракия”бл.91. Александър Радев, от 17:30  до 19:00 часа в офиса на  ГЕРБ в район „Централен” на ул.”Прага” № 2. Атанас Узунов, от 17:30  до 19:00 часа в офиса на  ГЕРБ в район „Южен” на ул.”Академик Петър Динеков” №1А Ели Гатева, от 16 до 18:00 часа в офиса на  ГЕРБ в район „Тракия” в жк.”Тракия”бл.91.\r\n***\r\nНародните представители от  ГЕРБ-Пловдив ще проведат приемни с граждани от избирателния си район. Менда Стоянова – председател на Комисията по бюджет и финанси в 44-тото Народно събрание – от 16.00 в централния офис на  ГЕРБ – Пловдив, на бул. „Марица” 91. Димитър Лазаров - председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси - от 16.30 часа в партийния офис на  ГЕРБ на улица „Прага” 2. Атанас Ташков – член на Комисията по транспорт, информационни технологии и съобщения и на Комисията по външна политика в 44-то Народно събрание - от 16.00 часа в партийния офис на ул. „Стефан Стамболов\" № 21. Спас Гърневски -  заместник-председател на Комисията за борба с корупцията, конфликт на интереси и парламентарна етика - от 16.00 в офиса на  ГЕРБ на ул. \"Коста Паница\" № 5.\r\n***\r\nОт 10.00 часа народният представител от ГЕРБ - Русе Андриан Райков организира приемна за граждани в града на 12 февруари в централния офис на партията, намиращ се в търговски комплекс „Родина“ (ул. „Чипровци” №2).\r\n***\r\nОт 14.00 часа в офиса на ГЕРБ-Севлиево народният представител от ГЕРБ-Габрово Иглика Иванова-Събева ще проведе приемен ден.\r\n***\r\nОт 9.30 часа общинските съветници от ГЕРБ Тодор Начев и Христо Котов ще проведат срещи с граждани. \r\n***\r\nОт 13.30 часа премиерно в Родопски драматичен театър „Николай Хайтов“ – Смолян ще бъде представен кукленият спектакъл „Цяло лято четох“.\r\n***\r\nОт 13.30 часа в зала 2 на Община Стара Загора ще се проведе среща с директори на детски градини и родители, за да бъде обсъдена необходимостта от видеонаблюдение в детските заведения.\r\n***\r\nОт 9.00 часа зам.-председателят на Народното събрание Емил Христов ще проведе приемна за граждани. \r\n*** \r\nОт 17.30 часа в Изложбената зала на Историческия музей ще бъде открита изложба „Любов и вино, вино и жени“.\r\n***\r\nОт 18.00 часа в Малката зала на Областна администрация Хасково ще бъде представена Българската асоциация по мини футбол.\r\n***\r\nОт 14.00 часа в зала 203 в сградата на общината ще се проведе Консултативен съвет.", "date": "2018.02.12", "title": "Предстоящи събития в страната за 12 февруари (Агенция „Фокус“)"}
{"url": "http://www.focus-news.net/news/2018/02/12/2487444/sport-balgariya-shte-bade-predstavena-ot-biatlonistite-si-v-sastezaniyata-na-olimpiyskite-igri-v-ponedelnik.html", "text": "В понеделник, България ще бъде представена от четирима свои спортисти на състезанията от програмата на Олимпийските игри в Пьончан. Първо, в 12:10 е преследването на 10 километра в биатлона при жените, където ще участва Емилия Йорданова. Веднага след това, в 14:00 предстои и преследването при мъжете, като в него ще участват Красимир Анев, Владимир Илиев и Антон Синапов. Мария Киркова трябваше да стартира в Гигантския слалом от алпийските ски, но състезанието бе отложено заради силния вятър.", "date": "2018.02.12", "title": "Спорт: България ще бъде представена от биатлонистите си в състезанията на Олимпийските игри в понеделник"}
{"url": "http://www.focus-news.net/news/2018/02/12/2487447/nimh-predi-obyad-shte-ima-slabi-prevalyavaniya-ot-dazhd-i-snyag-maksimalnite-temperaturi-shte-badat-mezhdu-3-i-8.html", "text": "Днес облачността ще е значителна, преди обяд със слаби превалявания от дъжд и сняг. Ще духа слаб до умерен вятър от запад-северозапад. Максималните температури ще бъдат между 3° и 8°. Това съобщи за Агенция „Фокус“ дежурният сеизмолог Боряна Маркова от Националния институт по метеорология и хидрология към БАН.\r\nПо Черноморието облачността ще е значителна, но ще е без валежи. Ще духа слаб до умерен северозападен вятър. Максималните температури ще са 5-7°. Температурата на морската вода е 6-7°. Вълнението на морето ще отслабне до 2-3 бала.\r\nНад планините ще има значителна облачност и на места ще превалява слаб сняг. Вятърът ще е слаб от запад-северозапад. Максимална температура на височина 1200 метра около 0°, на 2000 метра – около минус 5°.", "date": "2018.02.12", "title": "НИМХ: Преди обяд ще има слаби превалявания от дъжд и сняг, максималните температури ще бъдат между 3° и 8°"}
{"url": "http://www.focus-news.net/news/2018/02/12/2487452/denyat-12-fevruari-v-balgarskata-istoriya.html", "text": "2011 г. \r\nНа този ден по указание на министър Александър Цветков Ивайло Московски подписва в качеството си на зам.-министър „споразумение за създаване на единен блок на въздушно пространство „Дунав“, което влиза в сила от 2013 година.2007 г. \r\nПрезидентът на Република България  Георги Първанов присъжда Орден „Стара планина” на:\r\n1. Франко Фратини – първа степен „за изключително големите му заслуги в процеса на присъединяване на Република България към Европейския съюз в областта \"Правосъдие и вътрешни работи\".“\r\n2. Вирон Полидорас – втора степен „за изключително големите му заслуги в процеса на присъединяване на Република България към Европейския съюз в областта \"Правосъдие и вътрешни работи\".“\r\n3. Василе Блага Полидорас – втора степен „за изключително големите му заслуги в процеса на присъединяване на Република България към Европейския съюз в областта \"Правосъдие и вътрешни работи\".2005 г. \r\nЗа председател на Българския земеделски народен съюз „Александър Стамболийски“ е избран Спас Панчев. Той завършва Висшия химикотехнологичен институт през 1974 г. , а от 1977 работи в „Техноимпортекспорт“ в София. От 1985 г. ръководи тяхното представителство в Ирак, а по-късно е директор на компанията (1990-1991 г. и 1993-1997 г.).\r\nИзвестно време ръководи администрацията на Комитета по туризъм. След 1998 г. заема различни ръководни постове в други предприятия. От 2005 до 2009 г. е заместник-министър на отбраната. От 2009 г. е Депутат от Коалиция за България. В биографията на Спас Панчев има също: председател на Съюза на българските филателисти; паст-президент на Ротари клуб “Тангра”, София; президент на фондация “Семейство и дрога”; заместник-председател на фондация “Мария Монтесори”; член на Настоятелството на НХП “Александър Невски”; член на Настоятелството на Национален учебен комплекс “Горна баня”; член на Настоятелството на Американски колеж “Аркус”, Велико Търново; действителен член на Евразийската академия за телевизия и радио – Москва (академик); действителен член на Международната академия на науките по екология и безопасност – МАНЭБ – Санкт Петербург (академик); почетен гражданин на гр. Лясковец.1997 г. \r\nОсемдесет и третото правителство на България започва управлението си от този ден. То е назначено служебно от президента Петър Стоянов след разпускането на 37-то Народно събрание.1991 г. \r\nСъздадена е Националната служба „Борба с организираната престъпност” (НСБОП). НСБОП е специализирана полицейска оперативно-издирвателна служба на МВР за противодействие и неутрализиране на престъпна дейност на местни и транснационални престъпни структури. Дейностите, извършвани от службата са свързани с: противодействието на организираната престъпност в сферите на икономическата и финансово-кредитна система, терористични действия, контрабанда и незаконни сделки с оръжия, стратегически суровини, стоки с двойна употреба, моторни превозни средства, исторически и културни ценности. Противодействието на незаконно въвеждане в страната и извеждане на лица в други държави също е част от работата на тази служба. Борбата с незаконния трафик, производство на наркотични и психотропни вещества и суровини за тяхното производство, както и предотвратяване инвестирането на средства, придобити по престъпен начин представляват също част от дейността на службата. Друга линия на работа е предотвратяване и пресичане използването силата на заплахата за сключването на сделки и извличане на облаги от тях. Превенцията и борбата срещу преправянето, изготвянето и прокарването в обръщение на неистински парични знаци и ценни книжа, както и борбата срещу влагане или придобиване на неправомерни облаги от хазарт са също насока от дейността на тази служба. В прерогативите й влиза и борбата с корупцията в държавната и местната администрация.1990 г. \r\nИзлиза първи брой на вестник \"Демокрация\", партиен орган на СДС. Главен редактор му е Йордан Василев. Преди това вестникът има 2 нулеви броя.1985 г. \r\nЗапочва пленум на ЦК на БКП, на които са отчетени резултатите от преименуването на българските турци. Този процес е оценен като \"истинско народно движение, спонтанно и всеобхватно заляло всички райони, където живее това население.1947 г. \r\nПриключва съдебният процес срещу нелегалната военна организация \"Неутрален офицер\". Процесът започва на 22 януари същата година и има за цел да се свърже дейността на организацията с членове на БЗНС “Никола Петков”. Четирима офицери са осъдени на 15 години строг тъмничен затвор като организатори и ръководители на \"тайна организация с фашистка идеология\", поставила си за цел насилствено сваляне на властта. Още 19 души са осъдени на различни срокове затвор. На процеса не е съден главният подсъдим - о. з. ген. Иван Попов, обявен за ръководител на организацията, тъй като непосредствено преди процеса прави опит да се самоубие (или е направен опит да бъде убит). Делото срещу него е през май 1947 г. и завършва с присъда от 15 години затвор. “Неутрален офицер\" е конспиративна военна организация, създадена през октомври 1945 г. от група щабни офицери начело с ген. Иван Попов, бивш помощник началник-щаб на Българската армия. Поставя си за цел свалянето на отечественофронтовската власт и възстановяването на предишния режим в страната. Въпреки че влиза в контакт с лидерите на някои от опозиционните партии, организацията “Неутрален офицер\" не успява да разгърне някаква по-широка дейност. Разкрита е от органите на реда през 1946 г.1945 г. \r\nМинистерският съвет приема наредба-закон за правописна реформа на българския език.1933 г. \r\nНа Великия македонски събор в Горна Джумая (дн. Благоевград) ВМРО (михайловисти) и Македонският национален комитет се обявяват за независима Македония. Те декларират, че срещу Югославия трябва да се води въоръжена борба. Югославия протестира с нота. България отхвърля обвиненията, че подкрепя подобна политика, но започва да ограничава дейността на македонските дейци.1904 г. \r\nВъв Варна е проведен възстановителен Трети конгрес на Одринския революционен окръг. Направени са оценки за неуспеха на Илинденско-Преображенското въстание и е избрано ново Главно ръководно боево тяло в състав Лазар Маджаров, Стамат Икономов и Лазо Лазов.1892 г. \r\nИзготвен е доклад на подполковник Илия Димитриев до военния министър за създаване на вестник „Военни известия\".1878 г. \r\nВ хода на Руско-турската освободителна война (1877 - 1878) турският пълномощник за водене на мирните преговори с Русия Сафет паша пристига в Одрин.1876 г. \r\nОт Букурещ Христо Ботев пише писмо до Тодор Пеев в Браила, в което изразява намерението си да се включи в предстоящото въстание: \"Въпросите решени - отбелязва поетът, целта обозначена, времето и разстоянието определени, следователно тука се не иска молитва, а мотика.\"1875 г. \r\nВ Цариград е отпечатан първият брой на научно-политическото списание \"Ден\", редактирано от Стефан Бобчев.\r\nСтефан Бобчев е държавен и обществен деец, юрист, фолклорист, славяновед, публицист, редовен член на БАН, дописен член на Югославската академия в Загреб, дописен член на Чешката академия в Прага, почетен доктор по право в университета \"Ян Коменски\" в Братислава. Роден е на 20 януари 1853 г. в град Елена. Той получава средното си образование в Цариград, а след това следва медицина. Завършва и право в Москва. След завръщането си в България се установява в Пловдив, където заема множество висши държавни длъжности: председател на окръжното съдилище, член и председател на Върховния административен съд, депутат в Областното събрание (1883–1885 г.), директор на правосъдието в Източна Румелия. През 1911 г. е избран за министър на народното просвещение в правителството на Ив. Гешов, а една година по-късно е изпратен като пълномощен министър в Санкт Петербург. Бобчев е един от инициаторите за създаването на Висшето училище (дн. СУ \"Св. Климент Охридски\"), той е преподавател в него по българско и славянско право и по история на каноническото право от 1902 г. до 1927 г. По негова инициатива се създава и Балкански близкоизточен институт, в който той е директор и преподавател по съвременна политическа и социална история. Стефан Бобчев основава и дълги години ръководи Дружеството на българските публицисти и писатели. Издава и редактира в. \"Стара планина\", сп. \"Юридически преглед\", сп. \"Българска сбирка\" и др. Издава редица студии, сборници, трудове: \"Писма за Македония и македонския въпрос\", \"Източна Румелия\", \"Българско обичайно наказателно право\", \"Българско обичайно съдебно право\" и др. Умира на 8 ноември 1940 г.1872 г. \r\nЦърковният събор в Цариград избира за екзарх Иларион Ловчански. Светското име на Иларион Ловчански е Иван Иванов. Той е роден в град Елена през 1800 г. или 1801 г. Учи в местния метох на Хилендарския манастир и в Капиновския манастир, където през 1819 г. се замонашва. От 1827 г. е дякон на търновския митрополит Иларион Критски, а по-късно става и негов протосингел. През 1871 г. председателства църковно-народния събор в Цариград. На 12 февруари 1872 г. е избран за екзарх, но поради старост се отказва в полза на Антим І. До смъртта си остава в Кюстендилския митрополит. Умира на 2 февруари 1884 г.На тази дата са родени: 1905 г. \r\nРоден е Мистър Сенко (псевд. на Евстати Христов Карайончев) - български илюзионист. Като дете работи в цирк “България” на Н. Цанков. През 1923 г. асистира на гостуващия в България френски илюзионист Делоне. Изучава илюзионно изкуство при френския илюзионист Р. Худини. Участва в програмите на някои български циркове. От края на 20-те години представя самостоятелни спектакли. Член е на Международната асоциация на илюзионистите, носител е на редица награди от международни конгреси на илюзионистите. През 1939 г. печели втора награда на фестивал в Лайпциг с номера “изчезване на глава”. Той е почетен член на Френската академия. на илюзионистите, Париж от 1961 г. Получава орден “Роберт Худен” и медал “Почетен президент на Българския магически клуб”.1902 г. \r\nРоден е Светослав Константинов Минков - български писател белетрист. Завършва гимназия в София (1921 г.) и учи във Военното училище във Вайскирхен (Австрия). Първата му публикация е “Биномът на Нютон” (1920 г.). Заедно с Хр. Смирненски издават “Календар Българан” (1922 г.). Следва славянска филология в СУ “Св. Климент Охридски”, след което продължава учението си в Мюнхен в Търговско-стопанската академия (1922-1923 г.). В България посещава Свободния университет. Първите му книги са свързани с диаболизма. Работи като библиотекар. Делегат е на Международния конгрес на ПЕН-клубовете (1936 г.). През 1941 г. е свидетел по делото на Н. Й. Вапцаров. От 1942 г. до 1943 г. е служител в българската легация в Токио. След 9 септември 1944 г. работи като преводач и редактор. Сътрудничи на вестниците “Българан”, “Литературен глас”, “Мисъл”, “Литературни новини”, “Развигор”, “Съвременник”, “Кормило”, “ЛИК”, “Стрелец”, “Литературен фронт”, на сп. “Хиперион”, “Българска мисъл”, “Златорог”, “Септември.”, “Пламък” и др. Има големи заслуги като преводач и редактор. Негови книги, разкази, новели и фейлетони са публикувани на английски, немски, румънски, руски, френски, японски и други езици. Автор е на съчиненията: “Синята хризантема” (1922 г.), “Часовник” (1924 г.), “Къщата при последния фенер” (1931 г.), “Сърцето в картонената кутия” (1933 г.), “Автомати” (1935 г.), “Гост” (1938 г.), “Японската литература. Начало, развитие, представители” (1941 г.), “Маймунска младост” (1942 г.), “Другата Америка. Едно пътуване отвъд екватора” (1943 г.), “Дамата с рентгеновите очи” (1945 г.), “Лунатик. Хумористични разкази” (1945 г.), “Патент САС. Четири разказа” (1963 г.), “Паноптикум. Лайхенвалд. Разкази” (1966 г.), “Избрани разкази” (1967 г.), “Алхимия на любовта. Избрани разкази” (1972 г.), “Съчинения.”, в 2 т. (1972 г.), “Разкази, пътеписи” (1976 г.), “Съчинения”, в 2 т. (1980 г.), “Игра на сенките. Българска диаболична фантастика” (1983 г.). Умира на 22 ноември 1966 г. в София.1873 г. \r\nРоден е войводата Георги Шкорнов, известен като дякон Евстатий. Георги Шкорнов е роден на 12 февруари 1873 година в Несрам, Костурско – „най-южната крепост на българското племе”. Той наследи борческия дух на своя род, израсна в борбите за човешки права и възмъжа като голям ратник в освободителното движение в Македония. Взе живо участие през движенията 1902 – 1903 година. През 1905 – 1906 година дяконът е войвода в Ресенско. През септември 1912 година замина за Воденско с чета, която се оформи като партизански отряд № 29 от Македоно-Одринското опълчение. На 1 октомври 1912 година води бой с турския аскер на връх Чавките – Царево – селско. \r\nНа 12 октомври с.г., наедно с други 12 чети, се би цял ден с многоброен турски аскер на запад от с. Конопище. На 20 октомври четите на дякон Евстатий и Григор Джинджифилов вялзоха в град Воден, въпреки волята на гръцкия командир тук, посрещнати най-възторжено от населението. След това почва обиколката из селата на Воденско, която бе едно триумфално шествие от посрещане и изпращане на местното българско население. На 28 октомври частите на дякон Евстатий и Джинджифилов овлядах цяло Съботско и въдвориха българско управление. През Общоевропейската война дяконът пак замина като началник на партизански отряд. \r\n(По материали от в. \"Български доброволец\", 1935 г.)1868 г. \r\nВ Русе е роден капитан І ранг Димитър Добрев (1868 - 1944). Постъпва във Военното училище в София и участва като юнкер в Сръбско-българската война (1885) и детронирането на княз Александър I (1886), за което е изключен от училището. По-късно правата му са възстановени и получава първо офицерско звание на 1 януари 1891 г. Специализира машинно-торпедно дело в Австрия, завършва висш артилерийски курс в Кронщат, Русия (1903 - 1904). Участва като доброволец в Руско-японската война (1904 - 1905) и в боя при Цушима като втори артилерийски офицер на крайцера \"Дмитрий Донски\". Попада в японски плен, но е освободен. След завръщането си в България през 1906 г. е началник на Морското училище (1906 - 1908), началник на подвижната отбрана, командир на крайцера \"Надежда\". Уволнен е от флота през 1911 г. През Балканската война (1912 - 1913) е върнат на служба като началник на подвижната отбрана. Командва отряда миноносци, който на 7 ноември 1912 г. атакува успешно турски крайцер \"Хамидие\". Напуска флота и дълги години работи като адвокат във Велико Търново. Умира на 11 април 1944 г. във Велико Търново.На тази дата умират: 1994 г. \r\nУмира Асен Борисов Дацев - български физик, работил в областта на обосновката на квантовата механика и класическата топлопроводност.\r\nАсен Дацев е роден в разградското село Каменар на 14 февруари 1911 г. Изучава теоретична физика при проф. Георги Манев в Софийския университет „Св. Климент Охридски“ (1929-1933). Специализира при Луи дьо Бройл в Сорбоната в Париж (1934-1938), където защитава докторат през 1938 г. на тема „Потенциални бариери и решения на уравнението на Шрьодингер“.\r\nАсен Дацев чете лекции по теоретична физика във Физико-математическия факултет на Софийския университет в продължение на около 40 години. Разработва метод за решаване на уравнението за разпределение на топлината в нееднородни твърди тела при произволни начални и гранични условия и метод за решаване на Задачата на Стефан.1959 г. \r\nУмира езиковедът академик Александър Теодоров-Балан (1859 - 1959). Роден е на 27 октомври 1859 г. в село Кубей, Бесарабия, Украйна, в семейство на български преселници. Негов брат е ген. Георги Тодоров. Завършва Болградската гимназия и славянска филология с докторат в Прага. През 1884 г. се установява в София и четири години работи в Министерството на народното просвещение. Става преподавател по славянска етнография, диалектология и история на българския език във Висшето педагогическо училище (дн. СУ \"Св. Климент Охридски\"). От 1893 г. е професор и ръководител на катедрата по българска и славянска литература и катедрата по българска литература. Няколко пъти е ректор на СУ \"Св. Климент Охридски\" и декан на Историко-филологическия факултет. В края на ХIХ в. и началото на ХХ в. Теодоров-Балан е главен деловодител и деловодител на Българското книжовно дружество (дн. БАН). От 1907 г. до 1910 г. е главен секретар на Българската екзархия. Един от създателите на българското туристическо движение, дългогодишен председател на Българското туристическо дружество и редактор на сп. \"Български турист\". Основно място в научните му занимания заемат изследванията, посветени на граматическия строеж на българския език, особеностите на българската звукова система, борбата с чуждиците, обогатяването на езика с народни думи и др. На тази проблематика са посветени трудовете му: \"Българска граматика\", \"Нова българска граматика за всякого\", \"Борба за съвременен правопис (1921–1923)\" и др. Публикува изследвания и в областта на литературната история – \"Паисий Хилендарски. История славянобългарская 1762\", \"Софроний Врачански\", \"Кирил и Методий\" и др.1947 г. \r\nУмира Моско Москов (М. М. Груев) - български културен деятел, учител и преводач. Завършва Богословското училище в Лясковския манастир (1882 г.) и Духовната семинария в Одеса (1885 г.). Следва литература в Женева (1886-1890 г.). Работи като учител, директор на гимназия, директор на Народна библиотека в Търново. Основава туристическо дружество в града, възобновява дейността на Археологическото дружество и музея. Сътрудничи на периодичния печат. Автор е на повести, разкази, исторически драми и записки, поеми и стихотворения за деца. Издава “История на българската литература” (1895 г.), “История на новата руска литература” (1895 г.), “Джебен речник на чуждите думи в нашия език” (1896 г.), “Френско-български речник” и “Българо-френски речник” (1901 г.) и др. Преводач от руски и френски език.1944 г. \r\nУмира Янко Янев - български поет, философ, есеист. През 1919 г. заминава за Германия, за да следва драматургия, но се ориентира към философията и историята. Учи в Лайпциг, Фрайбург и Хайделберг. Защитава дисертация на тема “Живот и свръхчовек”. Работи в библиотеката на Софийски университет от 1923 г. Чете лекции по история на българска култура в Берлинския университет (от 1934 г.). Убит е по време на бомбардировките над Дрезден през Втората световна война. Неговите философски възгледи се формират под въздействието на Хегел. Привърженик е на индивидуализма в българска литература (пише и издава статии и монографии за Д. Кьорчев, публикува статии за д-р Кр. Кръстев и П. К. Яворов); проповядва ницшеанството, заради което в пролетарско-комунистически среди е третиран като профашистки автор. Интерпретатор е на немския класицизъм и романтизъм (публикации за Г. Е. Лесинг, Р. М. Рилке, Х. фон Клайст в сп. “Българска мисъл” и “Златорог”). Сътрудничи със статии по културни и философски проблеми на в-к “Стрелец”, “Съвременник”, на сп. “Златорог”, “Българска мисъл”, “Листопад”, “Училищен преглед”, “Хиперион”, “Българска реч”, “Съдба”. Пише стихове, които публикува под псевдонима Беляков. Негови съчинения са “Грях и скръб” (1918 г., стихове), “На север” (1918 г., стихове), “Копнения” (1919 г., стихове), “Антихрист” (1926 г.) и др.1927 г. \r\nУмира фолклористът Атанас Илиев (1852 - 1927). Роден е на 2 февруари 1852 г. в Стара Загора. Учи в родния си град, в епархийското училище в Пловдив и в класическата гимназия в Табор (Чехия). Следва славянска филология в Прага и Белград до 1874 г. Работи като главен учител в Стара Загора. Задържан е по време на Старозагорското въстание през 1875 г. Участник е в Съединението на Княжество България и Източна Румелия. Учителства в София и работи като редактор на \"Сборник за народни умотворения\". Директор е на Старозагорската девическа гимназия (1892 - 1900 г., 1903 - 1906 г.). От 1900 г. е редактор на литературното списание \"Надежда\". Началник е на училищния отдел на Българската екзархия в Цариград. Член е на БКД (дн. БАН) от 1900 г. Автор е на многобройни изследвания върху българския фолклор, съставител на учебници, приносни изследвания в областта на езикознанието и нумизматиката, преводи и др. Автор е на трудовете \"Отбор от животописи на велики мъже\" (в 2 тома), \"Телесно и душевно възпитание\", \"Турски изговор на български местни имена\" , \"Спомени\" и др.1920 г. \r\nУмира Игнатий Рилски (светско име И. Цветанов) - йеродякон, църковен деятел и публицист. Роден е в Костенец през 1842 г., завършва Духовна семинария в Москва, след което е учител в Рилския манастир. От 1875 г. се премества в София и постъпва на работа в Софийската митрополия. Участва в образуването на Свещеническия съюз. Занимава се с публицистична дейност и издава в. \"Селянин\" (1879–1916 г., 1924 г.) и сп. \"Български църковен преглед\" (1895–1899 г.). Издига идеята за реформи в църквата и защитава правата на енорийските свещеници.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nЕнциклопедии – “LAROUSSE”\r\nИсторически архив на Агенция “Фокус” - отдел “Архив и бази данни”;", "date": "2018.02.12", "title": "Денят 12 февруари в българската история"}
{"url": "http://www.focus-news.net/news/2018/02/12/2487455/plovdiv-obshtinskite-savetnitsi-ot-gerb-shte-provedat-priemni-s-grazhdani.html", "text": "Общинските съветници от ГЕРБ в Пловдив ще проведат приемни с граждани. Това съобщиха от пресцентъра на ПП ГЕРБ. Даниела Дженева ще приема граждани от 17.00 до 18.00 часа в офиса на  ГЕРБ в район „Южен”, ул.„Академик Петър Динеков” №1А. От 17.30 часа на същото място започва приемната на Атанас Узунов.\r\nСрещите със Спартак Николов и Вихър Захов ще се проведат от 17.00 до 18.30 часа в офиса на  ГЕРБ в район „Източен” на ул.„Коста Паница” №5.\r\nОт 16.00 до 18.00 часа в офиса на  ГЕРБ в район „Тракия” в жк.„Тракия” бл.91 срещи с жителите ще имат Вера Тоскова и Ели Гатева. \r\nПриемната на Александър Радев започва в 17.30 часа в офиса на ГЕРБ в район „Централен” на ул.„Прага” № 2.", "date": "2018.02.12", "title": "Пловдив: Общинските съветници от ГЕРБ ще проведат приемни с граждани"}
{"url": "http://www.focus-news.net/news/2018/02/12/2487450/gd-granichna-politsiya-vremenno-shte-bade-zatrudneno-preminavaneto-prez-gkpp-dunav-most-ruse-na-vhod-i-izhod-ot-stranata-zaradi-profilaktika.html", "text": "На ГКПП „Дунав мост – Русе“ за времето от 12.00 до 13.00 часа временно ще бъде затруднено пропускането на лица и МПС на вход и изход от страната поради профилактика. Това съобщиха от ГД „Гранична полиция“. Трафикът на граничните пунктове със Сърбия, Македония, Гърция и Румъния е нормален. Информацията е към 6.00 часа. На ГКПП „Капитан Андреево“ трафикът е слаб, а на всички останали гранични пунктове по границата с Турция е нормален.", "date": "2018.02.12", "title": "ГД „Гранична полиция“: Временно ще бъде затруднено преминаването през ГКПП „Дунав мост – Русе“ на вход и изход от страната заради профилактика"}
{"url": "http://www.focus-news.net/news/2018/02/12/2487449/prezidentat-rumen-radev-e-na-darzhavno-poseshtenie-v-republika-armeniya.html", "text": "На 12 и 13 февруари президентът Румен Радев ще бъде на държавно посещение в Република Армения по покана на своя колега Серж Саргсян. Това съобщиха от прессекретариата на държавния глава. По време на визитата българският държавен глава ще бъде придружаван от съпругата си Десислава Радева. \r\nВ Ереван президентът Румен Радев ще проведе среща „на четири очи“ с арменския си колега президента Серж Саргсян, след което двамата държавни глави ще ръководят пленарните разговори между официалните делегации на България и Армения. Перспективите за последващо развитие на двустранните отношения, икономическия и културен обмен, както и въпроси от взаимен интерес, се очаква да бъдат сред акцентите по време на разговорите.  \r\n В присъствието на президентите Румен Радев и Серж Саргсян ще бъдат подписани редица двустранни споразумения: за взаимна защита и обмен на класифицирана информация; Програма за сътрудничество в областта на културата за периода 2017-2019 г.; Спогодба за регулиране на трудовата миграция; Споразумение за сътрудничество в областта на информационните технологии и съобщенията, след което държавните глави на България и Армения ще дадат съвместна пресконференция. \r\n В рамките на посещението си президентът Румен Радев ще проведе срещи с председателя на парламента Ара Баблоян, с министър-председателя Карен Карапетян, както и с Негово Светейшество Карекин Втори, Върховен Патриарх и Католикос на всички арменци. В Ереван Румен Радев ще бъде гост на 131-во Основно училище „Пейо Яворов“. В учебното заведение президентът ще участва в откриването на кабинет за интерактивно обучение и в представянето на книга, посветена на големия български поет Пейо Яворов. По-късно през деня президентът Радев ще посети Центъра за креативни технологии „Тумо“ в арменската столица. \r\nВ официалната делегация на българския държавен глава участват министърът на труда и социалната политика Бисер Петков, народни представители, както и представители на деловите среди.", "date": "2018.02.12", "title": "Президентът Румен Радев е на държавно посещение в Република Армения"}
{"url": "http://www.focus-news.net/news/2018/02/12/2487456/voennosluzheshti-ot-suhopatnite-voyski-shte-uchastvat-v-mezhdunarodno-uchenie.html", "text": "Военнослужещи от състава на Сухопътните войски ще участват в съвместна коалиционна подготовка \"BLACK SEA ROTATIONAL FORCE - PLATINUM EAGLE 18 - 1″, която ще се проведе от 12 до 16 февруари на учебен център „Бабадаг” - Република Румъния. Това съобщиха от Министерство на отбраната.\r\nВ \"BLACK SEA ROTATIONAL FORCE - PLATINUM EAGLE 18 - 1″ ще вземат участие военнослужещи от САЩ, Румъния, Грузия, Молдова и Украйна. Българското група е в състав от 30 военнослужещи от 29 механизиран батальон – Шумен и е ръководена от старши лейтенант Валентин Джамбазов.\r\nПо време на съвместната подготовка ще се проведат огневи тренировки с леко стрелково оръжие, ще се отработват тактически задачи в състава на взвода при настъпление и отбрана и ще бъде оттренирани командването и управлението при изпълнение на бойна задача.", "date": "2018.02.12", "title": "Военнослужещи от Сухопътните войски ще участват в международно учение"}
{"url": "http://www.focus-news.net/news/2018/02/12/2487451/blagoevgrad-otbelyazva-140-godini-ot-parvoto-osvobozhdenie-na-gorna-dzhumaya.html", "text": "С ритуал по полагане на венци и цветя ще бъдат отбелязани 140 години от Първото Освобождение на Горна Джумая. Това съобщиха от пресцентъра на Община Благоевград. Церемонията ще се проведе от 11:00 часа пред паметната плоча на майор Иван Павлович Орлински се  в двора на църквата „Въведение Богородично“. Ритуалът е в знак на признателност към загиналите опълченци в Руско-турската освободителна война през 1877-1878 г. \r\nВъзпитаници от Център за личностно и творческо развитие на децата на Благоевград ще припомнят паметни факти и моменти от Горно Джумайското Освобождение.\r\nВ началото на януари 1878 година, една малка част от отряда на генерал Гурко, състояща се от една дружина пехота, кавалерия и една батарея-артилерия, под командването на майор Иван Павлович Орлински се отправя по долината на река Струма. По- късно, след Одринското примирие, град Джумая влиза в зоната, която трябва да бъде окупирана от руски войски. На 10 февруари 1878 г. руското командване издава заповед градът да бъде превзет от руските войски, които се намират в непосредствена близост. На следващия ден започват боевете в Рилското корито. Историческите сведения разказват как на  12 февруари 1878 г. руските войски влизат в град Горна Джумая, тържествено посрещнати от признателното българско население. Първи в града влиза един взвод кавалерия, за да разузнае действителното положение, след него пристига и авангардът, предвождан от майор Иван Павлович Орлински.  Военната акция по овладяването на град Горна Джумая завършва успешно. Но свободата не трае дълго. Скоро границата е установена на няколко километра северно от града и той остава отново в рамките на турската империя.", "date": "2018.02.12", "title": "Благоевград отбелязва 140 години от Първото Освобождение на Горна Джумая"}
{"url": "http://www.focus-news.net/news/2018/02/12/2487457/denyat-12-fevruari-v-svetovnata-istoriya.html", "text": "2017 г. \r\nСеверна Корея изстрелва балистична ракета над Японското море.2017 г. \r\nИзбирателите в Швейцария одобряват референдум, който улеснява имигрантите от трето поколение да станат граждани.2017 г. \r\nБившият външен министър Франк-Валтер Щайнмайер е избран за президент на Германия.2016 г. \r\nИсторическа среща на папа Франциск и патриарх Кирил Папа Франциск и патриарх Кирил заедно призоваха за обединение на вярващите по света след хилядолетно деление и спешни мерки за защита на християните в Близкия изток. Това са първите преки разговори между главите на Римокатолическата и Руската православна църква за почти 1000 годишен разкол, наричан още Велика схизма между Западното и Източно християнство.2015 г. \r\nМеждународният валутен фонд предоставя на Украйна заем в размер на 17,5 млрд. долара в рамките на новата програма за икономически реформи.2014 г.  \r\nФилипинското правителство конфискува 29 млн. долара от сметките на бившия президент Фердинанд Маркос.2013 г. \r\nСеверна Корея извършва успешен подземен ядрен взрив.2012 г. \r\nПарламентът на Гърция гласува кредитното споразумение с ЕС за отписване на 100 млрд. от дълга. В Атина и други гръцки градове се провеждат масови протести срещу гласуваното споразумение.2012 г. \r\nВ Туркменистан президентските избори спечелва досегашният президент Курбангули Бердимухамедов с над 97% от гласовете на избирателите.2012 г. \r\nЛигата на арабските държави на съвещанието си в Кайро публикува призив към Съвета за сигурност на ООН да въведе в Сирия омиротворителен военен контингент.2010 г. \r\nЗапочват Зимните олимпийски игри във Ванкувър, Канада. Олимпиадата през 2010 г. е третата, която е организирана в Канада, и първата в провинцията Британска Колумбия.1999 г. \r\nПриет е гербът на Красноярския край.\r\nТой представлява щит на червено поле, от дясната страна на който има тънка синя лента със бели кантове, и златен лъв, държащ в дясната лапа златна лопата, а в лявата - златен сърп. Щитът е увенчан с пиедестал, на който има орденски ленти, изобразени във формата на щит, окръжен е със златни дъбови листа и кедрови клонки, съединени със синя Андреевска лента.1994 г. \r\nЗапочват Зимни олимпийски игри в Лилехамер, Норвегия. Тази олимпиада е сред най-успешните в олимпийската история 1992 г. \r\nНа този ден е прието националното знаме на Монголия в сегашният му вид.1955 г. \r\nМинистерският съвет на СССР приема постановление за строителство, в района на гара Тюра-Там в Казахска ССР, на космодрума \"Байконур\" - полигон за изстрелване на изкуствени спътници на Земята.1951 г. \r\nСлед поредица от снежни лавини, е унищожено селището Аироло в Алпите.1924 г. \r\n15 месеца след откриването на гробницата на Тутанкамон е намерен саркофагът на фараона. \r\nТутанкамон е египетски фараон от епохата на Новото царство (ХVIII династия), управлявал около 1400-1392 пр. Хр. Заема престола на 12-годишна възраст под името Тутанхатон (буквално - жив образ на Атон). По време на управлението му са отменени религиозните реформи на Ехнатон и е възстановен култът към Амон. Фараонът приема името Тутанкамон и връща столицата в Тива. През 1922 г. английският археолог Х. Картър открива в Долината на царете край Тива гробницата на Тутанкамон - единственото неразграбено погребение на египетски фараон, съдържащо великолепни паметници на изкуството.1921 г. \r\nУинстън Чърчил става министър на колониите, в правителството на Англия. На този пост изиграва основна роля в създаването на Ирландската свободна република.1912 г. \r\nПоследният китайски император Пу-И се отказва от властта. Пу-И е представител на династията Цин. Става император през 1908 г., когато е на 3-годишна възраст. По време на Китайската буржоазнодемократична революция (1911 г.) е свален от престола и поставен под домашен арест. Със съдействието на Япония през 1931 г. е провъзгласен за император на Манджурия. През 1945 г. е свален от престола от Червената армия и поставен под домашен арест в СССР. През 1950 г. е предаден на Китай, където дълги години прекарва в концлагери и затвори. След освобождаването си работи като градинар в Пекинската ботаническа градина. Избиран е за депутат в Общокитайското събрание на народните представители.1899 г. \r\nИспания продава на Германия Каролинските и Мариански острови за 25 милиона песети.1829 г.\r\nА. С. Пушкин завършва работата си по поемата “Полтава”. \r\nАлександър Сергеевич Пушкин е руски лирически поет, родоначалник на новата руска литература, утвърдил нормите на руския литературен език. Завършва Царскоселския лицей (1817 г.), където пише първите си стихове. След това постъпва в иностранната колегия. Става известен с редица памфлети, сатири, епиграми и стихотворения, едно от които е причина да бъде изпратен в Екатеринослав. Посещава Кавказ, отправя се за Крим, пребивава в Кишинев и Одеса. През този период на полузаточение (1820-1824 г.) изучава Байрон и под негово влияние написва поемите \"Кавказки пленник\", \"Бахчисарайски фонтан\" и започва романа си в стихове \"Евгений Онегин\". Заради една епиграма Пушкин е изпратен в бащиното си имение в с. Михайловское (бивша Псковска губерния), където завършва поемата си \"Цигани\", написва \"Борис Годунов\" и 4 глави от \"Евгений Онегин\". По-късно живее в Москва и в Петербург, жени се за Наталия Гончарова (1830 г.) и се установява окончателно в Петербург. От този период са поемата \"Полтава\", драматическите творби \"Скъперникът рицар\", \"Русалка\", \"Моцарт и Салиери\", \"Повестите на Белкин\", повестта \"Капитанска дъщеря\" и др. Умира след като е смъртоносно ранен по време на дуел на 29 януари 1837 г.1817 г. \r\nВ битката при Касабуко чилийската войска разбива испанската армия. С това е извоювана независимостта на Чили.1683 г. \r\nОбединените армии на полския крал Ян Собиески и херцогът на Лотарингия Шарл разбиват османската армия при Виена и окончателно спират настъплението й на запад.1541 г. \r\nИспанският лейтенант Педро де Валдивия основава в долината на р. Майпо град Сантяго-де-Чили.\r\nПедро де Валдивия е испански конкистадор, завоевател на Чили. През 1535-1537 г. взема участие в завладяването на Перу и Чили. Основава градовете Сантяго (1541 г.), Ла Серена (1544 г.), Консепсион (1550 г.), Империал (1551 г.), Валдивия (1552 г.) и др. Води борба с арауканите. В битката при Тукапеле през декември 1553 г. е заловен от индианците и убит. Ценен исторически източник за Чили представляват писмата на Валдивия до император Карл V.1502 г. \r\nОт Кастилия са изгонени маврите, които не искат да приемат християнството.1429 г. \r\nЖана д’Арк убеждава френския крал Карл VII да я постави начело на френската войска в борбата срещу англичаните. Жана д’Арк е национална героиня на Франция. Оглавява освободителната борба на френския народ против англичаните по време на Стогодишната война (1337-1453 г.). Жана д'Арк уверява хората, че й е предначертано да освободи Франция. С големи усилия успява да убеди дофина Карл да започне военни действия през февруари 1429 г. Начело на армията, тя въодушевява войниците и на 8 май 1429 г. освобождава обсадения от англичаните Орлеан (народът започва да я нарича Орлеанската дева). След редица победи повежда армията към Реймс, в който на 17 юли 1429 г. коронова дофина Карл (Карл VII). На 23 май 1430 г. по време на едно от излизанията на французите от обсадения Компиен Жана д’Арк попада в плен на бургундците, които я предават на англичаните. Църковният съд в Руан я обвинява в ерес и в последствие тя е изгорена на клада (30 май 1431 г.). През 1456 г. във Франция е организиран нов процес, на който е реабилитирана. През 1920 г. Жана д’Арк е канонизирана от Католическата църква.На тази дата са родени: 1923 г. \r\nРоден е Франко Дзефирели - италиански режисьор и художник. Учи в Академията за изящни изкуства във Флоренция. Работи като актьор и асистент-режисьор. От 50-те години режисира драматични и оперни спектакли в Италия и по света, които се радват на неизменен успех. Първата му изява като постановчик в киното е късометражният филм \"Къмпинг\" (1957 г.). Световен успех имат неговите екранизации по творби на Шекспир - \"Укротяване на опърничавата\" (1967 г.) и \"Ромео и Жулиета\" (1968 г., \"Оскар\"), както \"Брат Слънце, сестра Луна\" (1972 г.). Огромен успех постига телевизионната версия на \"Иисус от Назарет\" (1977 г.), снимана по поръчка на Ватикан. В САЩ снима мелодрамите \"Шампионът\" (1979 г.), \"Безкрайна любов\" (1981 г.) и биографичния филм \"Младият Тосканино\" (1988 г.). Франко Дзефирели създава филмовите опери - \"Бохеми\" (1968 г.), \"Травиата\" (1982 г.), \"Отело\" (1985 г.). През 1991 г. пресъздава най-популярната Шекспирова пиеса \"Хамлет\". Други негови филми са: \"Птичката\" (1993 г.), \"Джейн Еър\" (1996 г.), \"Чай с Мусолини\" (1998 г.), \"Калас завинаги\" (2001 г.).1918 г. \r\nРоден е Юлиус Швингер - американски физик. От 1939 г. е доктор по философия в Колумбийския университет. Работи в университета в Бъркли, Кеймбридж, Чикаго и Бостън. От 1943 г. до 1946 г. е в Радиационната лаборатория при Масачузетския институт. От 1947 г. до 1972 г. е професор в Харвард. От 1972 г. е професор в университета в Лос Анжелис. Главните му трудове са в областта на квантовата теория на полето, теорията на ядрените сили, теорията на разсейването и излъчването. Създава основите на квантовата електродинамика и изчислява ред радиационни поправки. Разработва вариационен метод в теорията на разсейването. Лауреат е на Нобелова награда за физика за 1965 г.(съвместно с Р. Ф. Фейнман и С. Томонак). Член е на Националната АН на САЩ и Американската академия за наука и изкуства.1865 г. \r\nРоден е Казимеж Тетмайер-Пшерва - полски поет лирик, белетрист и драматург, представител на “Млада Полша”. Издава цикъла новели “На скалистото Подхале” (1-5, 1903-1910). Автор е на романи и повести: “Ксендз Петър” (1896), “Ангелът и смъртта” (1898), “Легенда за Татрите” (1 ч. - 1910, 2 ч. - 1911), “Краят на епопеята” (1913-1914). Пише също драми “Зивиша Черни” (1901), “Юда” (1917).1828 г. \r\nРоден е Джордж Мередит - английски поет и романист. Автор е на стихосбирките “Модерна любов”, “Лирически поеми и песни на радостта и на земята” и др. Негови романи са “Диана Кросуей”, “Егоист” и др.1809 г. \r\nРоден е Чарлз Роберт Дарвин - английски естественик и физиолог. Участва в научна експедиция по южноамериканските крайбрежия с кораба \"Бигъл\". Там събира първите материали за прочутото си съчинение \"За произхода на видовете чрез естествен подбор\" (1859 г.). През 1871 г. излиза книгата \"Произход на човека и половия отбор\", в която обосновава спорната хипотеза за произхода на човека от приматите.1809 г. \r\nРоден е Ейбрахам Линкълн - американски политик, 16-и президент на САЩ (1860-1865 г.), републиканец. През 1833 г. е началник на пощенско бюро в Ню Сейлъм. Избран е за депутат през 1834 г., ръководител на партията на вигите. Обявява се против робството и срещу Мексиканската война (1846 г.). Печели огромна популярност в американските щати, които обикаля, разпространявайки идеите си. Той е един от основателите на Републиканската партия през 1854 г. По време на президентския му мандат Северът печели Гражданската война срещу Юга. Той слага край на сепаратизма в Американския съюз. През 1864 г. е преизбран за президент. Няколко дни по-късно е убит от Дж. У. Буут.1768 г. \r\nРоден е Франц I - австрийски монарх (от 1792 г.), император на Австрия (от 1804 г.). Той е от Хабсбургско-Лотарингската династия и е последния император на Свещената Римска империя (1796-1806 г.) под името Франц II. Той е един от инициаторите за монархическа коалиция против революционна и наполеоновска Франция. През 1810 г. омъжва дъщеря си Мария Луиза за Наполеон I. Франц I е един от организаторите на Свещения съюз. Стреми се към усилване на клерикално-феодалния полицейски режим в Австрийската империя.На тази дата умират: 1984 г. \r\nУмира аржентинският писател Хулио Кортасар (1914 - 1984). Роден е на 26 август 1914 г. в Брюксел, Белгия. Следва литература и философия, работи като селски учител, през 40-те години отказва преподавателско място в университета в Мендео след провала на антиперонисткото движение. Литературната си дейност започва през 1938 г. Работи в Буенос Айрес като чиновник и преводач. Последните 30 години от живота си прекарва във Франция. Съчинения: сборник сонети “Присъствие” (1938), драматическата поема в проза “Крале” (1949), романите “Лотарията” (1960), “Последният рунд” (1969), “Книгата на Мануел” (1973); сборник с разкази “Бестиарий” (1951), “Краят на играта” (1956), “Тайните оръжия” (1959), “История на хронопахите и фамите” (1962), “Памеос и меопас” (1971) и др. Пише книга с публицистика. Разказът му “Лигите на дявола” служи като литературна основа за филма на М. Антониони “Фотоувеличение”. Едни от последните му сборници с разкази са “Толкова обичаме Гленда” и “Ненавреме1947 г. \r\nУмира Курт Левин - германо-американски психолог. Представител на гещалтпсихологията от 20-те години, автор на експериментални изследвания върху волята и афекта. В годините 1926-1933 г. е професор в Берлинския университет. От 1932 г. е в САЩ, където разработва концепцията за личността, в чиято основа лежи понятието \"поле\" (заимствано от физиката) като единство на личността и нейното обкръжение. Той е един от основоположниците на експерименталното изследване на мотивацията и психологията на отделните групи (т. нар. групова динамика). Курт Левин е роден на 9 септември 1890 г.1939 г. \r\nУмира Пий XI (Акиле Амброзио Рати) - римски папа от 6 февруари 1922 г. до 10 февруари 1939 г. Завършва в Рим Грегорианския католически университет и академията \"Св. Тома\". В продължение на 30 години е директор на Амброзианската библиотека в Милано. През 1914 г. става заместник-директор, а след това директор на Ватиканската библиотека. През 1919 г. става епископ, след което е назначен за милански архиепископ и получава кардиналски сан. По време на неговия понтификат са подписани Латеранските договори, които създават града държава Ватикана. Издава първата енциклика на език, различен от латинския - \"Nonalliamo bisongo\" (\"Не изпитваме нужда\"). По отношение на външната политика се стреми да изглажда противоречията между европейските държави и да стопира експанзионистичните стремежи на нацистка Германия и фашистка Италия. Не е ясна напълно причината за внезапната му смърт. Съществуват сериозни основания да се смята, че е отровен.1852 г. \r\nУмира Ксавие дьо Местр - френски писател, учен, художник, граф. Емигрира в Русия през 1800 г. и става офицер в руската армия, участва във войните в Кавказ и Персия. По-късно е директор и библиотекар на Адмиралтейския музей в Санкт Петербург. Член на АН в Торино и Савоя, автор на много научни трудове по химия и физика. Превежда басните на И. А. Крилов на френски език. Добър художник миниатюрист и пейзажист.1804 г. \r\nУмира Имануел Кант - немски философ и мислител. Той е роден на 22 април 1724 г. в Кьонигсберг. След завършване на университета в Кьонигсберг Кант работи като домашен учител в продължение на 9 години. От 1755 г. преподава в университета в Кьонигсберг. Известно време е библиотекар в кралския замък в Кьонигсберг. Неговото творчество се отличава с два периода на развитие - докритически (до 1770 г.) и критически (след 1770 г.). В докритическия период признава възможността за умозрително познаване на вещите такива, каквито те съществуват, а в критическия период отрича способността за такова познание. В “докритическия” период разработва “небуларна” космогонна хипотеза за образуване на Слънчевата система (“Всеобща естествена история и теория на небето”, 1755 г.). В нея изказва предположението, че планетната система се образува от първоначално “мъглявина” - огромен облак дифузно вещество. Изказва догадка за съществуването на Голяма система от галактики, доказва забавянето на въртенето на Земята около оста си. Дисертацията му “За формата и принципите на чувствено възприемания и умопостигаемия свят” (1770 г.) се явява като начало на прехода към “критическия” период, в който създава основните си произведения “Критика на чистия разум” (1781 г.), “Критика на практическия разум” (1788 г.) и “Критика на способността за съждение” (1790 г.). В тях Кант излага учението си за явленията и вещите, съществуващи сами по себе си - “вещи в себе си”. Според него познанието започва с въздействието на “вещите в себе си” върху органите на осезанието и предизвикват усещания - материалистически възглед. Но в учението за формите и границите на познанието Кант твърди, че нито усещанията, нито понятията и съжденията могат да дадат някакво теоретично знание за “вещите в себе си”. Те са непознаваеми. Емпиричните знания за вещите могат неограничено да се разширяват и задълбочават, но това не приближава човека към познаването на “вещите в себе си”. В логиката Кант различава обикновената, или общата, и трансценденталната логика. Общата логика изследва формите на мисленето, като не се интересува от тяхното съдържание, а трансценденталната логика изследва във формите на мисленето това, което дава на знанието априорен, всеобщ и необходим характер.1798 г. \r\nУмира Станислав Август Понятовски - последният полски крал (1764-1795 г.). През 1757-1762 г. е полско-саксонски посланик в Русия. Избран е за крал с подкрепата на Екатерина II и пруския крал Фридрих II. Външната му политика е ориентирана към Русия. Абдикира на 25 ноември 1795 г. До края на живота си живее в Петербург.1763 г. \r\nУмира Пиер Карле дьо Шамблен дьо Мариво - френски писател, драматург. През 1742 г. става член на Френската академия. Автор е на романите “Удивителните постъпки на симпатията” (1713-1741 г.), “Животът на Мариана” (1731-1741 г.), “Хитрият селянин” (1734-1735 г.) и др. Създава нов вид комедия, противоположна на Молиеровата - “Завещанието”, “Изпитанието”, “Изненадата на любовта”, “Островът на разума”, “Игра на любовта и случая”, “Лъжливите признания” и др.1690 г. \r\nУмира Шарл Льо Брюн - френски художник-живописец и декоратор. Роден е на 24 февруари 1619 г. Учи при Ж. Перие (от 1632 г.) и С. Вуе (1634-1637 г.). Заедно с Н. Пусен посещава Италия в периода 1642-1646 г., където изучава произведенията на Рафаел, болонските академисти и античната скулптура. Той е един от основателите (1648 г.) на Кралската академия по живопис и скулптура (ректор от 1668 г.). През 60-те години на ХVII в. е \"пръв живописец на краля\" и директор на кралската манифактура за гоблени. Ръководи създаването на декоративни ансамбли в интериорите на Лувъра, Версай и др., изпълнява проекти за скулптури, мебели. Сред по-известните му живописни платна са: \"Каещата се Магдалена\" (1656-1657 г.), серията картини \"Историята на Александър Македонски\" (1660-1668 г.) и др. Шарл Льо Брюн е един от създателите на официалния придворен стил на Луи ХIV.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nЕнциклопедии – “LAROUSSE”\r\nИсторически архив на Агенция “Фокус” - отдел “Архив и бази данни”;", "date": "2018.02.12", "title": "Денят 12 февруари в световната история"}
{"url": "http://www.focus-news.net/news/2018/02/12/2487454/reuters-bashar-asad-pomaga-tihomalkom-na-siriyskite-kyurdi-sreshtu-turtsiya.html", "text": "Подкрепяните от САЩ сирийски кюрди получават индиректна помощ в тяхната война срещу Турция в североизточния район Африн от неочакван източник: президентът на Сирия Башар Асад, пише в материал на американската агенция Reuters.\r\nПроправителствените сили и кюрдските формирования се бият на други места на територията на Сирия, а Дамаск се противопоставя на кюрдските искания за автономия, пишат от американската агенция. Но в Африн те имат общ враг и взаимен интерес да блокират настъплението на турците.\r\nТурция, уточняват Reuters, смята кюрдските формирования в Африн за директна заплаха за националната си сигурност и започна военна операция срещу тях минали месец. В желанието си да спасят Африн, кюрдите са поискали от Дамаск да изпрати войска за защита на границата.\r\nСпоред американската агенция, правителството не е дало никакви знаци, че има намерение да го направи, но пък помага индиректно на кюрдите като им позволява на бойци, мирнио граждани и политици да минават свободно през неговата територия от Африн до Рожава, като за тази информация, Reuters се позовава на източници от двете страни.\r\nАмериканската медия смята, че Асад се опитва да добие ползи, като не прави почти нищо и добавя, че пристигането на подкрепления ще поддържа кюрдската съпротива на добро ниво, ще забави турските сили и ще удължи конфликта, изтощаващ ресурсите на военните сили, които са конкуренти на Дамаск за контрола над сирийската територия.\r\nЗа САЩ, според Reuters, това е поредно усложнение в продължаващата седем години сирийска война и напомняне за това, че техните кюрдски съюзници са принудени от време на време да сключват сделки с Асад, независимо че изграждат военни връзки със Съединените американски щати.\r\nБез да имат международна подкрепа, кюрдските сили в Северна Сирия казват, че са постигнали договорка с Дамаск, правителството да допусне придвижване на подкрепления към Африн от другата населена от кюрди област – Рожава, както сочат източниците на американската агенция.\r\n„Има различни пътища за достигане на подкрепления до Африн, но основният път минава през силите на режима. Има разбирателство между двете страни... в името на достигането на подкрепления до Африн“, е заявил Кино Габриел, говорител на кюрдско-арабската въоръжена коалиция „Сирийски демократични сили“.\r\nПревод и редакция:", "date": "2018.02.12", "title": "Reuters: Башар Асад помага тихомълком на сирийските кюрди срещу Турция"}
{"url": "http://www.focus-news.net/news/2018/02/12/2487460/sport-titlata-na-sofia-open-otide-pri-bosnenskiya-kvalifikant-mirza-bashich.html", "text": "Босненецът Мирза Башич спечели първата титла в кариерата си, след като победи на финала на Sofia Open румънеца Мариус Копил с 2:1 сета за 2 часа и 10 минути. Така от понеделник, 26-годишният тенисист от Сараево ще влезе за първи път в своята кариера в топ 100 и ще се изкачи до 76-ото място в световната ранглиста. След финала на турнира, директорът Пол Макнами обяви, че общо около 40 хиляди зрители са посетили Арена Армеец през седмицата, което дава сериозни шансове турнира да остане в София и догодина.", "date": "2018.02.12", "title": "Спорт: Титлата на Sofia Open отиде при босненския квалификант Мирза Башич"}
{"url": "http://www.focus-news.net/news/2018/02/12/2487461/sadat-shte-gleda-deloto-sreshtu-rumyana-chenalova.html", "text": "Специализираният наказателен съд ще гледа делото срещу Румяна Ченалова, на която са повдигнати две обвинения - за престъпление по служба и документно престъпление. Делото е насрочено за 14.00 часа.\r\nРумяна Ченалова е привлечена към наказателна отговорност за това, че като съдия по висящо търговско дело, е извършила 14 деяния, с които е нарушила и не е изпълнила служебните си задължения. Деянията е извършила при разглеждането на дело между фирмата \"ОЕТ – Обединени Енергийни търговци\" и Националната електрическа компания (НЕК). Според прокуратурата бившата съдийка и основен участник в записите от \"Яневагейт\", е ощетила държавната компания. \r\nНа 19 ноември 2015 година Румяна Ченалова беше уволнена единодушно от Висшия съдебен съвет. На 23 януари тази година Специализираният съд не даде ход на делото срещу нея, защото единият от адвокатите не е получил в срок материалите по делото и не е могъл да се запознае с тях.", "date": "2018.02.12", "title": "Съдът ще гледа делото срещу Румяна Ченалова"}
{"url": "http://www.focus-news.net/news/2018/02/12/2487463/akatist-na-sv-arhangel-mihail-shte-bade-otsluzhen-v-mitropolitskata-katedrala-sv-nedelya.html", "text": "Акатист на св. Архангел Михаил ще бъде отслужен след редовната Златоустова Света Литургия в митрополитската катедрала на София „Св. Неделя”, предаде репортер на Агенция „Фокус”. Началото на службата е в 10.00 часа. Вечернята ще е от 16.00 часа. \r\nНикола ПЕТКОВ", "date": "2018.02.12", "title": "Акатист на св. Архангел Михаил ще бъде отслужен в митрополитската катедрала „Св. Неделя”"}
{"url": "http://www.focus-news.net/news/2018/02/12/2487464/inzh-doncho-atanasov-api-vsichki-patishta-v-stranata-sa-obraboteni-magistralite-funktsionirat-normalno.html", "text": "Всички пътища са обработени, магистралите функционират нормално. Това каза председателят на УС на Агенция „Пътна инфраструктура“ инж. Дончо Атанасов в предаването „Денят започва“ по БНТ. „В момента имаме ограничение за преминаване на тежкотоварно движение на МПС над 12 т само на три места - проходите Троян-Кърнаре, Превала и по пътя Батак-Доспат. Това са ограниченията по републиканската пътна мрежа“, посочи той и изтъкна, че зимното поддържане е на добро ниво. \r\n„През почивните дни имахме проблеми по снегонавявания в Североизточна България и затова предупредихме всички водачи на МПС да избягват излишните движения в този район“, обясни инж. Атанасов. „Затворихме няколко третокласни пътя, тъй като снеговалежът беше обилен, а вятърът - бурен. Много бързо се трупаха преспи. Няколко часа след като вятърът стихна, третокласните пътища, основно в Шумен, бяха отворени“, допълни той. „С неподготвени водачи на МСП имахме проблеми основно в Пампорово, в прохода Превала, с опитите на някои водачи да тренират екстремни спортове по пътищата, специално в Превала“, коментира инж. Дончо Атанасов. „Като цяло нямахме проблеми по поддържането за това проходимостта на републиканската пътна мрежа при зимни условия да бъде нормална“, заяви той.", "date": "2018.02.12", "title": "Инж. Дончо Атанасов, АПИ: Всички пътища в страната са обработени, магистралите функционират нормално"}
{"url": "http://www.focus-news.net/news/2018/02/12/2487462/plovdiv-narodnite-predstaviteli-ot-gerb-shte-imat-priemni-za-grazhdani.html", "text": "Народните представители от ГЕРБ ще имат приемни за граждани. Менда Стоянова, председател на Комисията по бюджет и финанси в 44-тото Народно събрание, ще приема граждани от 16.00 в централния офиса на партията на бул. „Марица” 91.\r\nДимитър Лазаров, председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси, ще има приемана от 16.30 часа в партийния офис на улица „Прага” 2. \r\nАтанас Ташков, член на Комисията по транспорт, информационни технологии и съобщения и на Комисията по външна политика в 44-то Народно събрание, ще се срещне с граждани от 16.00 часа в партийния офис на ул. „Стефан Стамболов\" № 21.\r\nСпас Гърневски,  заместник-председател на Комисията за борба с корупцията, конфликт на интереси и парламентарна етика, ще има приемна от 16.00 в офиса на паритята на ул. „Коста Паница\" № 5.", "date": "2018.02.12", "title": "Пловдив: Народните представители от ГЕРБ ще имат приемни  за граждани"}
{"url": "http://www.focus-news.net/news/2018/02/12/2487466/stara-zagora-v-obshtinata-shte-se-provede-sreshta-s-direktori-na-detski-gradini-i-roditeli-za-da-bade-obsadena-neobhodimostta-ot-videonablyudenie-v-detskite-zavedeniya.html", "text": "От 13.30 часа в зала 2 на Община Стара Загора ще се проведе среща с директори на детски градини и родители, за да бъде обсъдена необходимостта от видеонаблюдение в детските заведения. Това съобщиха от пресцентъра на Община Стара Загора.", "date": "2018.02.12", "title": "Стара Загора: В Общината ще се проведе среща с директори на детски градини и родители, за да бъде обсъдена необходимостта от видеонаблюдение в детските заведения"}
{"url": "http://www.focus-news.net/news/2018/02/12/2487465/plovdiv-slab-snyag-vali-v-rayona-na-laki-i-studenets-patishtata-v-oblastta-sa-mokri.html", "text": "Слаб сняг вали в района на Лъки и Студенец. Това съобщи за Радио „Фокус“ – Пловдив дежурен от Областното пътно управление. Пътищата в Пловдивска област са мокри, в планинските райони са почистени, обработени срещу заледяване и нормално проходими. Остава забранено преминаването на моторни превозни средства над 12 тона през прохода Троян-Кърнаре и по пътя Поповица-Болярци. Ограничено е преминаването за моторни превозни средства по-високи от 4 метра през тунелите по пътя Асеновград – Нареченски бани. Забранено е и преминаването на камиони над 5 тона по пътя Плодовитово-Първомай-Асеновград, в района на км 6, поради намален габарит на пътното платно на мост. Обходният маршрут за водачите е през път ІІ-66 Стара Загора – Поповица и път І-8 София – Пловдив – Свиленград. Заради валежите от дъжд и сняг през последното денонощие е изключително засилена опасността от свлачищна активност по направленията Асеновград-Смолян и Кричим-Девин.\r\nТрафикът на територията на град Пловдив е натоварен към този час на деня. Задръствания се образуват в централната градска част, по булевардите „Цар Борис III Обединител“, „Руски“, „Христо Ботев“, както и по входно-изходните артерии на града.\r\nВесела КРЪСТЕВА", "date": "2018.02.12", "title": "Пловдив: Слаб сняг вали в района на Лъки и Студенец, пътищата в областта са мокри"}
{"url": "http://www.focus-news.net/news/2018/02/12/2487467/dobrich-deputatite-ot-gerb-daniela-dimitrova-i-plamen-manushev-shte-provedat-priemen-den-v-shabla.html", "text": "Народните представители в 44-тото Народно събрание от ПП ГЕРБ от 8-и МИР Добрич Даниела Димитрова и вицеадмирал Пламен Манушев, областен координатор на ПП ГЕРБ, ще проведат срещи с жители на община Шабла. Това съобщиха от пресцентъра на партията. В тях ще участва и общинският ръководител на ГЕРБ-Шабла Живко Спасов. \r\nОт 10.00 часа ще се проведе приемен ден на депутатите в офиса на ГЕРБ в Шабла. В 11.30 часа ще започне срещата им с рибарската общност в Дуранкулак, а в 14.00 часа – в Крапец.", "date": "2018.02.12", "title": "Добрич: Депутатите от ГЕРБ Даниела Димитрова и Пламен Манушев ще проведат приемен ден в Шабла"}
{"url": "http://www.focus-news.net/news/2018/02/12/2487469/radio-svobodna-evropa-makedoniya-zoran-zaev-v-turtsiya-predvidena-e-sreshta-s-redzhep-tayip-erdogan.html", "text": "Министър-председателят на Македония Зоран Заев пристига продължава посещението си в Турция, където в понеделник ще бъде приет за среща с държавния глава Реджеп Тайип Ердоган, припомня  Радио „Свободна Европа“ в македонската си редакция.\r\nОсвен с Ердоган, Заев ще разговаря също с турския си колега Бинали Йълдъръм и председателя на парламента Исмаил Кахраман. В рамките на работна вечеря в Анкара, организирана в неделя от Съюза на стопанските камари и борси на Турция македонският премиер заяви, че има възможности за засилване на икономическото сътрудничество между двете страни. „Нашата цел е за няколко години търговията с Турция да достигне стойност от един милиард евро\", подчерта Заев.Тереза Герова", "date": "2018.02.12", "title": "Радио „Свободна Европа“ (Македония): Зоран Заев в Турция - предвидена е среща с Реджеп Тайип Ердоган"}
{"url": "http://www.focus-news.net/news/2018/02/12/2487453/pregled-na-osnovnite-temi-v-starozagorskiya-pechat.html", "text": "„Общинска библиотека „Искра“ в Казанлък получи необикновено дарение от 40 нови книги на стойност над 500 лв.“, е водещо заглавие от страниците на вестник „Старозагорски новини“. Младото казанлъшко семейство Славена и Иво Кънчеви, в най-хубавия ден от своя живот - тяхната сватба, са пожелали от своите гости вместо цветя да им подаряват нови книги. И тези книги сега ще попълнят различни фондове на Общинска библиотека \"Искра\" според съдържанието им, което варира от класика, приказки, политология до съвременни касови хитове. Един родолюбив жест, достоен за похвала! Жест, който, надяваме се, ще има и своите последователи. Ръководството на Библиотеката благодари от сърце на младото сем. Кънчеви и им пожелава всичкото щастие на света! \r\nНа проведено общо събрание членовете на Синдиката на служителите в затворите в България (ССЗБ) са взели категоричното решение за подновяване на протестите в страната, съобщава още изданието. Според взетото решение протестните действия на надзирателите ще стартират на 23 февруари, когато недоволството на служителите към правосъдното министерство ще обхване всички места за изтърпяване на наказание в страната. Ден по-късно, на 24 февруари, служителите на затворите и съдебните охранители ще излязат на общ национален протест по улиците на София. На срещата на синдикалната организация е решено още след провеждането на мащабния митинг в столицата всяка седмица, в продължение на три седмици, да протестират по три затвора из цялата страна. Иван Коцев уточни още, че на 10-и март е подготвено шествие на служители в сектора по улиците на София. \"Тепърва предстои да уточним датата и на втория национален протест, който ще се проведе в края на месец март в столицата\", допълни Коцев. \r\nРешението на Синдиката на служителите в затворите в България идва броени дни след заявената от министъра на правосъдието Цецка Цачева позиция, че исканията на протестиращите надзиратели не могат да бъдат изпълнени поради липса на заложени в бюджета на ведомството средства. \r\nПо време на петъчния парламентарен контрол енергийният министър Теменужка Петкова опроверга информацията, че се водят преговори за прекратяване на договорите с т.нар. американски централи - ТЕЦ \"КонтурГлобал Марица изток 3\" и ТЕЦ \"AES - Гълъбово\", е друга тема от страниците на изданието.", "date": "2018.02.12", "title": "Преглед на основните теми в старозагорския печат"}
{"url": "http://www.focus-news.net/news/2018/02/12/2487448/bloomberg-sasht-sa-gotovi-za-dialog-sas-severna-koreya.html", "text": "САЩ са готови за диалог със Северна Корея относно нейната ядрена програма, докато продължават да прилагат максимален натиск над режима на Ким Чен-ун, заяви вицепрезидентът на САЩ Майк Пенс, подсказвайки за завой в американската позиция, предава Bloomberg.\r\nПенс и президентът на Южна Корея Мун Дже-ин са се съгласили да влязат в диалог със Северна Корея по време на разговорите си на Олимпийските игри в Пьончан, като според информацията на The Washington Post, Пенс е назовал новата стратегия „максимален натиск и диалог по същото време“.\r\nПревод и редакция:", "date": "2018.02.12", "title": "Bloomberg: САЩ са готови за диалог със Северна Корея"}
{"url": "http://www.focus-news.net/news/2018/02/12/2487471/burgas-narodniyat-predstavitel-ot-gerb-ivan-valkov-organizira-priemna.html", "text": "Народният представител от ГЕРБ-Бургас Иван Вълков ще има открита приемна за граждани в централата на партията на ул. \"Конт Андрованти\" 5. Това съобщиха от пресцентъра на ПП ГЕРБ. Приемният ден ще започне в 10.30 часа. Бургаският депутат е член на Комисията по транспорт, информационни технологии и съобщения и на Комисията за борба с корупцията, конфликт на интереси и парламентарна етика.", "date": "2018.02.12", "title": "Бургас: Народният представител от ГЕРБ Иван Вълков организира приемна"}
{"url": "http://www.focus-news.net/news/2018/02/12/2487470/dobrich-patishtata-v-oblastta-sa-prohodimi-pri-zimni-usloviya.html", "text": "Пътищата в област Добрич са проходими при зимни условия, предаде кореспондентът на Радио „Фокус” – Варна. Няма затворени пътища в областта. Ограничено е движението на МПС над 10 тона по пътя Кранево-Варна. Ограничението е в сила до 28 февруари тази година. Като обходен маршрут може да се ползва пътят Кичево-Оброчище. Времето в областния център е ясно, духа слаб вятър, температурата към 8.00 часа е около минус 1 градус.\r\nЖулиета НИКОЛОВА", "date": "2018.02.12", "title": "Добрич: Пътищата в областта са проходими при зимни условия"}
{"url": "http://www.focus-news.net/news/2018/02/12/2487473/dobrich-kmetat-yordan-yordanov-shte-otkrie-informatsionen-den-s-tema-evropa-za-grazhdanite-2014-2020.html", "text": "Областният информационен център (ОИЦ), който продължава работа по проект на Община град Добрич, организира информационен ден, съвместно с Националния център за контакт на програма „Европа за гражданите 2014-2020“, съобщават от ОИЦ. Събитието ще се състои от 10.30 часа в Голямата заседателна зала на Община град Добрич. Екип от Министерство на културата ще представи Програма „Европа за гражданите“ 2014 – 2020. Модератор на събитието ще бъде Областен информационен център Добрич, който ще представи други възможности за финансиране по програмите за европейско териториално сътрудничество 2014-2020. Срещата ще бъде открита в 11.00 часа от кмета на Добрич Йордан Йорданов.", "date": "2018.02.12", "title": "Добрич: Кметът Йордан Йорданов ще открие информационен ден с тема „Европа за гражданите 2014-2020“"}
{"url": "http://www.focus-news.net/news/2018/02/12/2487472/emil-dimitrov-revizoro-1-miliard-senchest-oborot-veche-shesta-godina-spava-zakona-za-borba-s-kontrabandata-na-gorivata.html", "text": "1 милиард сенчест оборот вече шеста година спъва Закона за борба с контрабандата на горивата. Това каза \r\nЕмил Димитров - Ревизоро, председател на Комисията за борба със сивата икономика и контрабандата, в разговор с Илиана Беновска в предаването „Беновска пита” по Радио К2 и Канал 3. „По-смело”, водещата подкани госта си. „Бомби пред мен сте сложили и се притеснявам. Мога даже да Ви прегърна, за да Ви покажа любовта си към Канал 3 и Радио К2”, отговори Ревизоро, който при предишното си участие в предаването на Илиана Беновска й подари противопехотна мина. „Да не избухне тази мина”, пошегува се Беновска. \r\n„Направи ли Ви впечатление, че председателят на агенция „Митници” Георги Костов  даде пресконференция и изнесе цифри и факти. Как ще анализирате неговото изказване, че го напада човек от БСП, чията сестра работила в агенция „Митници” на много отговорна длъжност (бел.ред. – Георги Костов визираше медийно участие на Драгомир Стойнев от БСП). Така ли е?”, попита Беновска.\r\nЕмил Димитров-Ревизоро отговори, че това не прави сестрата на Драгомир Стойнев по-малко експерт в митниците и че тя няма вина за политическите изяви на брат си. Ревизоро определи като безспорен успех намаляването на контрабандата на цигари на 6%. Той поиска същият успех да бъде постигнат и при борбата с контрабандата на алкохол и горива. „Попитайте Румен Гечев от БСП, който цитира, че приходите от цигари и алкохол са по-малко , дали случайно няма закъснение от тези 200 милиона, а не 50 милиона не са се получи по време на служебния кабинет”, обърна се Резизоро към следващият гост проф. Румен Гечев в предаването „Беновска пита”. Беновска покани проф. Румен Гечев да се включи към разговора. Румен Гечев посочи, че БСП си служи с фактите на Международния валутен фонд, докато премиера Борисов си служи с кофите за боклук за факти. „Същото изследване по време на управлението на БСП показваше 25% контрабанда на цигари, нормално е сега 6% контрабанда да не им харесва”, отвърна Ревизоро. Той поиска същото изследване да бъде направена за горивата и за алкохола. Румен Гечев и Ревизоро постигнаха съгласие, че трябва да се вземат законодателни мерки срещу контрабандата на горива. \r\nИзследването на тютюневите компании за контрабандата на цигари  е изключително прозрачно, счита Емил Димитров. Той направи уговорката, че това изследване не отчита рязания тютюн, защото той не е в кутии и не хваща най-малките населени места, защото хората там ползват кутиите, за да си сложат ръчно свитите цигари в тях, а като се смачкат ги хвърлят в печката. В по-предишния мандат на ГЕРБ изведнъж се вдигна акциза върху цигарите и после 4-5 години не успяха да се стигнат нивата на продаваните цигари. Сега всеки иска да умаловажи този успех, заяви Ревизоро.  \r\n„Опозицията е права да използва всеки повод, за да иска оставка. По време на вота на недоверие нямаше разговор по същество за системата БАЦИС. Това, което трябваше да кажат в залата, не го направиха. Вотът на недоверие мина, но сега опозицията реши да пусне субтитрите. Главният герой умря, ама ние ще обясним със субтитрите, че е трябвало да живее”, коментира Емил Димитров. \r\n„Кой е главният герой, който трябва да е жив”, попита Беновска.\r\nРевизоро отговори, че ако беше опозиция е щял да попита какво са установили ДАНС и да прочетат задълбочено доклада на агенция и да поставят конкретни въпроси по него. “Компютърната система ще се развива. Тя е едно достижение. След 2016 години всички грешки са отстранени. Във всеки един момент ДАНС може да се върне и да провери отстранени ли са нарушенията. Да отричаме системата БАЦИС означава да се върнем на химикалките и тефтерите”, допълни той.  \r\n„Продължава ли след 2016 година да има един и същ код за достъп и да не се регистрира кой влиза и какво прави”, попита Беновска. \r\nКатегорично не, отговори Емил Димитров. “Идва БСП на власт и започва да говори какви лоши неща са се случили при ГЕРБ. После ГЕРБ започва да пише за предишните. Това е политически доклад и политическа саморазправа”, допълни Ревизоро. \r\n„Кой е потопил 300 трансакции”, попита Беновска. \r\n„При въвеждането на системата правилата не са били така добре издържани, че когато въвеждаш данните не пишеш какво е горивото – дизел или бензин. Ако агенция “Митници” тръгне да води дела със складовете и съда, данните няма да имат доказателствена сила. Сумите трябва да установи прокуратурата, но тя този доклад не го е видяла. За мен по-важно е да влезе в сила Закона за горивата от нефт и нефтопродукти”, обясни Ревизоро. \r\nЕмил Димитров показа две снимки на цистерни с газ и вода, но и в двете има газ. От едната пълнят другата, а после през нощта продават. Там отидоха пет институции. Вярвате ли, че КАТ и ДАИ ходят с маратонки и тичат по колите и камионите, когато ги проверяват. От тези пет институции единствено НАП и Митниците свършиха работа. Тази бензиностанция е узаконена от ДНСК-Хасково. Такива незаконни бензиностанции трябва да бъдат закривани, а не глобявани. Този е глобяван няколко пъти по 500 лв, разказва Ревизоро. \r\n„Тази комисия освен показан ефект, реалистичен има ли”, попита Беновска.\r\n„А реалистичният вот на недоверие от коя комисия дойде”, не се съгласи Ревизоро. Сега комисията на за борба с контрабандата и сивата икономика се занимава с формулирането на законодателни предложения за застраховките, за да няма нов случай като инцидента в Хитрино с опасен товар. \r\n„Когато имаш 1 милиард сенчест оборот, ще даваш на всички институции и ще се намери някой да каже, че това не е важен проблем за решаване. Това е закон, който ще подреди бизнеса – легалния от нелегалния. Успяхме да променим пет пъти конституцията, а за този закон вече шеста година не се събира подкрепа. Нелегалният бранш трябва да си ходи. Парите трябва да влязат в бюджета и Народното събрание да ги разпределя. Интересът е един милиард и вече шеста година успява да отсрочи закона във времето. Политическите сили независимо от пристрастията си биха се обединили около една такива идея. Няма държавата да взима заеми, ако има достатъчно собствени приходи. Няма да се дават тези пари на мафията, която организира купуването на избори с тези пари и генерира престъпност. В момента, в които за 12 дни през януари се спряха няколко контрабандни възможности за влизане в България, приходите се вдигнаха с 12% в горивата. Това беше моментно и беше усилие на бизнеса. Държавата трябва да застане със закон и да овладее сенчистият бизнес, за да се вдигнат тези 12% на 24%. Митническата и данъчната администрации са обезкуражени”, заключи Емил Димитров-Ревизоро пред Илиана Беновска в предаването “Беновска пита” по Радио К2 и Канал 3 на 11 февруари 2018 година.", "date": "2018.02.12", "title": "Емил Димитров-Ревизоро: 1 милиард сенчест оборот вече шеста година спъва Закона за борба с контрабандата на горивата"}
{"url": "http://www.focus-news.net/news/2018/02/12/2487481/ruse-narodniyat-predstavitel-andrian-raykov-organizira-priemna-v-grada.html", "text": "Народният представител от ГЕРБ - Русе Андриан Райков организира приемна за граждани в града от 10.00 часа в централния офис на партията, намиращ се в търговски комплекс „Родина“ (ул. „Чипровци” №2), съобщиха от пресцентъра на ПП ГЕРБ. Записванията стават на място в търговски комплекс \"Родина\", ет. 2, както и на тел. 082/82 52 64.\r\nПриемните на народните представители в областта се провеждат всеки понеделник, като срещите с граждани се случват дори те да не са обявени официално. Заедно с тях участват и общински съветници от ГЕРБ в Русе.", "date": "2018.02.12", "title": "Русе: Народният представител Андриан Райков организира приемна в града"}
{"url": "http://www.focus-news.net/news/2018/02/12/2487476/burgas-politsiyata-zadarzha-izmamnik-prodal-na-vazrastna-zhena-falshiv-pendar-za-nad-2000-lv.html", "text": "Полицията задържа измамник, продал на възрастна жена фалшив пендар за над 2000 лв. Това съобщиха от ОДМВР-Бургас. В резултат на полицейските действия на служители от Районно управление – Сунгурларе е задържан криминално проявения 25-годишен Х.К. от с. Лозарево, общ. Сунгурларе, който за периода от 2016 до 2017 година е измамил 82-годишна жена от с. Прилеп, давайки ѝ монета от жълт метал, за която твърдял, че е златен пендар. Жената с идеята да закупи „пендара“, периодично давала на Х.К. различни парични суми, чийто общ размер възлязъл на 2 380 лева. В началото на тази година сподели за „сделката“ на внука си, който алармирал полицейските служители за извършената измама. Х.К. направил пълни самопризназнания и описал подробно механизма за извършване на престъплението, заявявайки, че монетата, която предоставил на възрастната жена е месингова. Х.К. възстановил сумата от 2 380 лева и същата вече е върната на 82-годишната жена. Работата по документирането на случая продължава от служители на Районно управление – Сунгурларе.", "date": "2018.02.12", "title": "Бургас: Полицията задържа измамник, продал на възрастна жена фалшив пендар за над 2000 лв."}
{"url": "http://www.focus-news.net/news/2018/02/12/2487474/armenpress-prezidentat-i-parvata-dama-na-balgariya-sa-na-poseshtenie-v-armeniya.html", "text": "Държавният глава на България Румен Радев и първата дама Десислава Радева са на официално посещение в Армения, предава информационната агенция Armenpress.\r\nРадев пристигна в Ереван по покана на арменския си колега Серж Саркасян. След проведени преговори двамата лидери ще дадат съвместна пресконференция. \r\nВ рамките на визитата си българският президент ще проведе срещи с председателя на парламента Ара Баблоян, с министър-председателя Карен Карапетян, както и с Негово Светейшество Карекин II, Върховен Патриарх и Католикос на всички арменци. \r\nОчаква се в рамките на посещението на Радев да бъдат подписани споразумения за засилване на двустранното сътрудничество в редица сектори.Тереза Герова", "date": "2018.02.12", "title": "Armenpress: Президентът и първата дама на България са на посещение в Армения"}
{"url": "http://www.focus-news.net/news/2018/02/12/2487480/veliko-tarnovo-do-100-metra-e-namalena-vidimostta-v-rayona-na-grad-strazhitsa-poradi-magla.html", "text": "Интензивно е движението по главните булеварди и кръстовища в старата столица в началото на работния ден. Пътните настилки са мокри, на места заледени и се обработват. Времето е облачно, без мъгли и валежи, предаде репортер на Радио „Фокус“ – Велико Търново. По–засилен е трафикът по основните пътни артерии – бул. „България“, ул. „Никола Габровски“ и ул. „Васил Левски“, която е отворена за двупосочно движение. Натоварено е и в района на Южен пътен възел, пътен възел Качица, както и по околовръстния път, който съвпада с път София – Варна. Всички светофарни уредби към момента работят нормално. Няма допълнително въведени ограничения и нови затворени пътни участъци. Екипи на КАТ „Пътна полиция“ следят за правилното протичане на движението. Патрули са разположени на входовете и изходите на старата столица. Условията за пътуване в региона също са нормални за сезона. Намалена до 100 метра е видимостта в района на град Стражица, поради мъгла. Времето в останалата част от областта е облачно, но видимостта е нормална. Настилките са предимно мокри, в по-усойните места заледени и обработени. Отворен за движение на всички МПС е Прохода на Републиката, но и там настилката е мокра. Затворен за товарни автомобили над 10 тона е път -551 Дебелец-Средни колиби-Елена. Обходният  маршрут е през Дебелец-Велико Търново-Лясковски кантон-Миндя-Елена и обратно.\r\nЛуиза ТРАНЧЕВА", "date": "2018.02.12", "title": "Велико Търново: До 100 метра е намалена видимостта в района на град Стражица, поради мъгла"}
{"url": "http://www.focus-news.net/news/2018/02/12/2487483/vladimir-vladimirov-bdzh-zadalzheniyata-na-bdzh-sa-196-mln-leva-ne-se-natrupvat-novi.html", "text": "Задълженията на БДЖ са 196 млн. лева. Това каза Владимир Владимиров, изпълнителен директор на „Холдинг БДЖ\" ЕАД в предаването „Тази сутрин“ по бТВ .  Във връзка с това за кой път Владимиров заема позицията изпълнителен директор и става ли дума за политически назначения в Холдинга, той уточни: „Това е трети мандат. Ако гледаме резултатите би трябвало да не са политически, трябва да се гледа от гледна точка на мениджмънта – какво се е случило в дружеството. Тъй като ние вадим дружеството от фалит през 2009 г. с 850 млн. задължения. Към 1 март ще бъдат 360 млн., а реално тези, които са дължими са 196 млн. Това означава, че всичко се е подобрило и трябва да се гледа като на мениджъри, а не като на политици“.  \r\nОтносно това, че от БСП са искали оставки в БДЖ и дали смята, че трябва да си я подаде, Владимир Владимиров коментира: „По начина, по който се управлява обективно се вижда от резултатите на дружеството. Извадихме дружеството от фалит. Не можеха да се плащат заплатите в края на 2009 г. сега някой да говори за фалит? Сега говорим за закупуване на нови влакове. Ние даваме перспектива на дружеството и би трябвало да бъдем подкрепени от всички“. \r\n„Има 100 млн. задължения към втория облигационен заем. Текат тежки наказателни лихви, осъдени сме по всички възможни дела. Ще има още по-тежки последствия. Очаквам да има сериозна държавна намеса, за да можем да погасим и тези задължения до края на годината“, добави той и заяви, че това е жизнено важно за дружеството. \r\n„Не се трупат нови задължения. Ние намаляваме задълженията, не сме взели 1 лв. заем“, каза още Владимир Владимиров. \r\nЗа състава на БДЖ Владимиров посочи, че вагони към момента не липсват. Закъснения има, призна той, като изтъкна, че една част са по причина на БДЖ, но друга са извън дружеството. Той посочи, че се готви процедура за нови мотрисни влакове, която ще започне през април. За целта „държавата е предвидила 35 млн. капиталов трансфер. Очакваме през първите две години да направим авансово плащане по 35 млн. и след това, с останалите, в рамките на 10 години всичко да бъде изплатено“.\r\nНа въпрос за извънредния труд на машинистите Владимиров заяви, че такъв има, но уточни, че в БДЖ той се калкулира по Наредба 50 и колективния трудов договор. Той посочи, че за труд се смята и пътуването на машиниста от дома му до депото, инструктажа и пътуването му до началната точка на курса, който трябва да извърши, както и прибирането му у дома. По думите му в това време той е пътник и ако се извади пътуването, няма извънреден труд. \"Но не означава, че не търсим решение на проблема\", коментира той.", "date": "2018.02.12", "title": "Владимир Владимиров, БДЖ: Задълженията на БДЖ са 196 млн. лева, не се натрупват нови"}
{"url": "http://www.focus-news.net/news/2018/02/12/2487485/pazardzhik-patnite-nastilki-v-ravninata-chast-na-oblastta-sa-mokri-na-mesta-hlazgavi-i-s-usloviya-za-akvaplaning.html", "text": "Проходими при зимни условия са пътищата на територията на област Пазарджик, съобщи за Радио „Фокус“ – Пазарджик дежурният в Областно пътно управление - Пазарджик.  Пътните настилки в равнината част са мокри, на места хлъзгави и с условия за аквапланинг. По високите и усойни места на Родопите и Средногорието са заснежени и заледени, но обработени и опесъчени.  Затворени за товарни автомобили над 12 тона с ремаркета и полуремаркета за планинските отсечки Батак - Доспат и Белово - Юндола, обходният маршрут е през дефилето Варвара - Велинград.  Въведено е и ограничение и на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.02.12", "title": "Пазарджик: Пътните настилки в равнината част на областта са мокри, на места хлъзгави и с условия за аквапланинг"}
{"url": "http://www.focus-news.net/news/2018/02/12/2487486/prof-rumen-gechev-bsp-sotsialnata-polyarizatsiya-nalaga-vavezhdaneto-na-progresivniya-danak.html", "text": "Социалната поляризация налага въвеждането на прогресивния данък. Това каза професор Румен Гечев, депутат от ПГ на БСП, в разговор с Илиана Беновска в предаването „Беновска пита” по „Радио К2” и „Канал 3”\r\nБСП се обявява за реформа в данъчното облагане. \r\n„Професор Гечев, какво предлагате? Разкритикувахте ги, добре. Изложихте цифри, факти. Вече цяла седмица сте навсякъде по медиите, достатъчно стабилно изложихте своята теза, но какво предлагате БСП?”, обърна се водещата Илиана Беновска към своя гост. „Това, което предлагаме БСП е нов модел на икономическа политика, свързана с бюджета и бюджетните приходи. Ще бъде промяна в подоходното облагане – за прогресивно данъчно облагане.”, сподели роденият през 1956 г. в гр. Червен бряг политик.   \r\n„Помните ли, че Вие предлагахте алтернативен бюджет, БСП имам предвид, от който Вие нежно се дистанцирахте, не участвахте така сърцато, на всяка цена да го защитите? Сега това, което казвате, пак звучи почти толкова бомбастично и неосъществимо. Хайде, разбийте го на части, какво предлагате? Вие въведохте плоския данък, кое Ви накара сега да се откажете?”, попита водещата Илиана Беновска. „Няма как да звучи бомбастично нещо, което се прилага в 95% от страните по света, каквото е прогресивното данъчно облагане. Плоският данък се прилага в Казахстан, Узбекистан...! Тройната коалиция го е въвела, но това, че го е въвела не значи, че той не трябва да бъде променен.”, отговори дипломираният икономист от Висшия икономически институт – „Карл Маркс” (сега УНСС – бел. авт.).\r\n„Какво се е променило в обществото, за да няма нужда, даже да пречи плоският данък и да имаме нужда от прогресивен данък?”, попита водещата Илиана Беновска. „В бюджета не влизат едни десет милиарда лева, не само заради подоходния данък, а заради това, което ще ви кажа след подоходния данък. Въвеждането на подоходния данък ще хармонизира данъчната политика на България с болшинството от страните на Европейския съюз и това, което много налага въвеждането на прогресивния данък, е изключителната социална поляризация.”, анализира Румен Гечев, започнал академичната си кариера като преподавател в катедра Политикономия и военна икономика.\r\nИстанбулската конвенция.\r\n„Извинете ме за тънката забележка, но ако ратифицираме Истанбулската конвенция – това ще въведе България в хармония с много от европейските страни. Това не може да бъде аргумент.”, провокира водещата Илиана Беновска своя събеседник. „По въпроси, които касаят бъдещето на българската нация, на българската култура, ние трябва да бъдем в хармония със себе си, като българи. Мисля, че българският народ няма да допусне приемането на такава конвенция, тъй като тя е против интересите ни – исторически, културни, нравствени, религиозни и традициите на българската държава. Над 90% от българите са против!”, беше категоричен специализиралият в американските университети в Илинойс, Аризона и „Теймс Вели” във Великобритания икономист.\r\nСоциалната поляризация в обществото. \r\n„Аз нямах намерение да говорим за конвенцията, а Ви казвам, че това не може да бъде мотив, че ние ще бъдем в хармонизирани отношения с множество от европейските държави. Трябва по-скоро икономически мотив да имаме.”, продължи водещата Илиана Беновска. „Може да има хармонизиране на икономически политики, но не може да има хармонизиране на национални култури и на нравственост. Има неща, с които не бива да бъдем хармонизирани. Вчера БНБ публикува данни, че броят на милионерите в България расте и в същото време расте броят на бедните. Данните на Евростат, на Световната банка и на Международния валутен фонд показват, че най-бързо влошаване на коефициента Джини, това е поляризацията на бедни и богати, е отново в България. Така че ние сме страна, в която бедните стават все по-бедни, а богатите по-богати.”, отчете министърът на икономическото развитие в правителството на Жан Виденов. \r\n„Какво е съотношението в Русия и Съединените американски щати, погледнахте ли?”, попита водещата Илиана Беновска. „Естествено средната класа е по-силна в Съединените щати, поради по-високите доходи. По коефициента Джини ние отстъпваме и на Румъния, която е предпоследна в Европейския съюз, а ние сме последни. Ние трябва да се сравняваме с бившите социалистически страни – Полша, Чехия, Словакия, Румъния.”, поясни професорът от УНСС.\r\nЗа и против влизането в Еврозоната.\r\n„Това са едни държави, които не напират да влизат в чакалнята на Еврозоната, може би и това има значение”, констатира водещата Илиана Беновска. „Други две развити страни – Швеция и Дания правеха референдуми и отказаха да влизат в Еврозоната. Аз не съм против влизането на България в Еврозоната, но съм против влизането в Еврозоната без разчети и без сметки.”, каза народният представител.\r\n„Предлагате плоският данък да отпадне, да стане подоходен данък. Как предлагате да се преодолее индекса Джини? Предлагате да се влиза в Еврозоната с разчети, не спонтанно и не емоционално. Друго какво предлагате за оптимизация на управлението и финансовата стабилизация?”, попита водещата Илиана Беновска. „Еврозоната има големи предимства, но крие определени рискове. Предлагам, нещо, което е проверено в икономическите политики на Европейския съюз и извън него – това е да се повиши делът на бюджета в брутния вътрешен продукт, защото една от причините за социалната поляризация е, че в България 10% по-малко от брутния вътрешен продукт, това са десет милиарда лева, минават през бюджета на българската държава, независимо кой  управлява, докато в Европа са 45%, стига се в отделни страни до 55%, а в България 35%. Трябва да се промени фискалната политика така, че делът на бюджета в брутния вътрешен продукт да расте и тогава българската държава ще има повече средства за образование, повече средства за здравеопазване, повече средства за българската армия.”, заяви Румен Гечев.\r\n „Всъщност, какъв е скритият упрек, професор Гечев? Всъщност, Вие искате да лишите правителството, което не е на БСП, от правото то да управлява десет милиарда, както то намери за добре да ги разпредели?”, попита водещата Илиана Беновска. „Това правителство не иска да прибере тези десет милиарда, тъй като в тяхната политика, бюджетна, и в тяхната програма – те са заложили, че този дял от 38 процента, 37 сега, ще слезе на 35 процента от брутния вътрешен продукт 2019 година. Това правителство движи България, по отношение на фискалната политика, в обратна посока на това, което правят нашите партньори в Европейския съюз. По този начин, след като не влизат тези средства, защо се учудваме – здравеопазването е в колапс, образованието е в колапс, армията, на практика, е приключила, защото ние имаме 4-5 изтребителя, южните ни съседки имат по 250-300 бойни изтребителя.”, обясни експертът. \r\n„Това, което предлагате, не е като алтернативния бюджет 2018-та, извинете ме за оценката, подчертах Вашата дистанцираност от този бюджет.\tНе трябва ли всичко това, за което се говори по студия и Вие усилено говорите вече десети ден, в най-различни аспекти от тези теми, да мине през Изпълнителното, „прословуто”, бюро на БСП и да се насрочи национален съвет по тези теми, да се вземе решение, не да се занимавате Вие, БСП, с това колко Ви е дълъг носа, дали са гласували местните общини с ГЕРБ за местните бюджети и така нататък?”, попита водещата Илиана Беновска. „Бих приел тази препоръка. Да, трябва да се работи много повече по детайлите на алтернативните варианти, които ние предлагаме по фискална политика. Сега предстои Националният съвет да обсъжда съвършено нова политика, нова система на здравеопазване. По принцип съм съгласен, че когато се атакува едно правителство, когато се критикува – най-добрата критика е не само като се разкриват отрицателните страни на управлението, но като се предлагат алтернативи.”, коментира Румен Гечев.\r\nПровалът на вота на недоверие на БСП.\r\n„Няма нужда аз да Ви го казвам, Вие си го знаете и сигурно много по-тежки упреци, взаимни, имате и вътрешни – Вашият вот на недоверие беше един..., даже не можа да стане фарс. Нищо не излезе, смешки...”, изрази мнение водещата Илиана Беновска. „Не бих казал така, защото излязоха много неща. Като споменахте за Истанбулската конвенция, нали разбирате, че въобще не беше случайно, че управляващите повдигнаха въпроса и го внесоха в парламентарните комисии, за да отклонят вниманието от вота на недоверие. Ние имаме 80 гласа, виждате каква е конфигурацията в Парламента и вотът нямаше никакъв шанс да мине.”, отговори социалистът. \r\n„Вие имате учени хора, оратори. Все още някои от Вас сте визионери, докато не Ви потъпкат, Вашите съпартийци. Така че не ми говорете, смешно е това, не сте по геополитическите конспирации.”, безапелационна беше водещата Илиана Беновска. „Няма опасност да ни потъпкат, защото ние сме здрави момчета в прекия и преносния смисъл на думата и защитаваме тезите си.”, довери политикът. \r\n„Искам наистина да видя на следващия Национален съвет сериозни предложения да се обсъждат.”, в заключение каза водещата Илиана Беновска. „Искам да препоръчам на управляващите – вгледайте се в публикациите и оценките на вашите партньори, които Ви потупват по рамото. Те Ви казват, че сте извън играта и на последно място. Не вярвайте на данайските дарове (Троянският кон, оставен от обединената гръцка коалиция, обсадила Троя при мнимото им отстъпление, станал символ на коварство и скрит замисъл – бел. авт.), които те Ви пращат.”, завърши Румен Гечев разговора си с Илиана Беновска в ефира на „Радио К2” и „Канал 3” на 11 февруари 2018 година.", "date": "2018.02.12", "title": "Проф. Румен Гечев, БСП: Социалната поляризация налага въвеждането на прогресивния данък"}
{"url": "http://www.focus-news.net/news/2018/02/12/2487484/gabrovo-ogranicheno-e-dvizhenieto-v-uchastak-ot-pat-veliko-tarnovo-stara-zagora-v-rayona-na-grad-gabrovo.html", "text": "Ограничено е движението в участък от път Велико Търново – Дряново – Габрово – Стара Загора, в района на град Габрово. По улица „Малина“ в областния център се извършват строителни дейности, които трябва да приключат до 31 август. На място  е поставена необходимата сигнализация, а обходният маршрут за квартал Чехлевци е по път III – 5004 – път II – 44 – път III – 4404. Това съобщиха за Радио „Фокус” – Велико Търново от Областно пътно управление-Габрово. Условията за пътуване в областта са нормални за сезона. Настилките са предимно мокри, заснежени, а по високите и усойни места частично заледени и обработени. Мокро и частично заледено е и в района на прохода Шипка. Там видимостта е нормална, но е облачно. Остава забраната за товарни автомобили над 12 тона. Затворен за моторни превозни средства с ширина по – голяма от 3.30 метра е участък от пътя между селата Кормянско и Малък Вършец. Ограничението е въведено за отсечката при км 10+080, където има стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3.30 м по път III-401 Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. До 31 август 2018 година включително ще се извършват ремонти в участък от пътя Чехлевци-Велчевци. Движението е в едната лента.\r\nЛуиза ТРАНЧЕВА", "date": "2018.02.12", "title": "Габрово: Ограничено е движението в участък от път Велико Търново – Стара Загора, в района на град Габрово"}
{"url": "http://www.focus-news.net/news/2018/02/12/2487488/gabrovo-deputatat-ot-gerb-iglika-ivanova-sabeva-organizira-priemna-v-sevlievo.html", "text": "Народният представител от ГЕРБ-Габрово Иглика Иванова-Събева ще проведе приемен ден в Севлиево. Това съобщиха от пресцентъра на ПП ГЕРБ. Срещите с граждани ще се проведат от 14.00 часа в офиса на ГЕРБ-Севлиево.", "date": "2018.02.12", "title": "Габрово: Депутатът от ГЕРБ Иглика Иванова-Събева организира приемна в Севлиево"}
{"url": "http://www.focus-news.net/news/2018/02/12/2487489/kyustendil-vav-visokoplaninskite-rayoni-na-oblastta-patishtata-sa-zasnezheni-i-hlazgavi.html", "text": "Във високопланинските райони пътищата са заснежени и хлъзгави. Това съобщи за Радио „Фокус” – Кюстендил дежурният в Областно пътно управление – Кюстендил. Във високите части на областта превалява слаб сняг. Извършва се почистване на пътя за българо-македонската граница. С нормална интензивност е движението по автомагистрала „Струма” и главен път Е-79. Слаб е трафикът в посока ГКПП „Гюешево”. Забранено е движение на товарни автомобили по пътя между селата Смоличано и Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до 31 март 2018 г.\r\nВенцеслав ИЛЧЕВ", "date": "2018.02.12", "title": "Кюстендил: Във високопланинските райони на областта пътищата са заснежени и хлъзгави"}
{"url": "http://www.focus-news.net/news/2018/02/12/2487490/afp-parviyat-diplomat-na-parizh-pristigna-na-poseshtenie-v-bagdad.html", "text": "Министърът на външните работи на Франция Жан-Ив Ле Дриан пристигна в понеделник на посещение в Багдад, където ще обсъди с иракските власти усилията и възможностите за възстановяването и стабилизирането на страната след победата над близкоизточната радикална групировка „Ислямска държава“, предава AFP. \r\n„Дойдох да демонстрирам подкрепата на Франция. Винаги ще сме насреща. Ние участвахме в (международната) коалиция (срещу „Ислямска държава), ще участваме и във фазата на възстановяване\" на Ирак, заяви първият дипломат на Париж при пристигането му в Багдад.Тереза Герова", "date": "2018.02.12", "title": "AFP: Първият дипломат на Париж пристигна на посещение в Багдад"}
{"url": "http://www.focus-news.net/news/2018/02/12/2487487/shumen-patishtata-v-oblastta-sa-prohodimi-pri-zimni-usloviya.html", "text": "Пътищата в областта са проходими при зимни условия. Това съобщиха за Радио „Фокус“ - Шумен от Областното пътно управление. Настилките са мокри, на места по третокласните пътища - заснежени. Няма затворени или ограничени пътни участъци. \r\nПреобладаващо мокри са пътищата на територията на област Разград. 14 машини продължават обработката на настилките. Мъгла с видимост от 50 до 100 метра има в района на Разград. Движението се осъществява при зимни условия. Температурата на въздуха е от минус 2 до 0 градуса. \r\nМокри са пътните настилки в Силистренска област. По усойните места има частично заледени участъци. Пътищата са обработени. 16 машини са на терен. Проходими при зимни условия са пътищата в област Търговище. Настилките са почистени и опесъчени. Работят 15 машини. Дежурният в Областното пътно управление съобщи, че тази сутрин е получен сигнал за убит елен в близост до разклона за село Черенча, по главен път Търговище - Шумен. Животното е било ударено от бус. Водачът е с порезни рани по ръцете от счупеното при удара стъкло на буса.\r\nИвелина ИВАНОВА", "date": "2018.02.12", "title": "Шумен: Пътищата в областта са проходими при зимни условия"}
{"url": "http://www.focus-news.net/news/2018/02/12/2487492/burgas-zatvaryat-chast-ot-ul-konstantin-velichkov-zaradi-remont.html", "text": "Във връзка с извършване на ремонтни дейности по ВиК мрежата по ул. „Константин Величков“, в участъка от ул. „Велико Търново“ до ул. „24-ти пехотен Черноморски полк“, движението на превозни средства ще бъде забранено в периода от 8.30 часа днес до 17.30 часа на 16 февруари 2018 г. Това съобщиха от пресцентъра на Община Бургас. За времето на ремонта маршрута на автобусна линия №11 ще бъде променен. Автобусите ще се движат по ул. „24-ти пехотен Черноморски полк“, ул. „Адам Мицкевич“, бул. „Демокрация“. По маршрута временно се закриват автобусните спирки „Константин Величков“ и „Сан Стефано“ . За улеснение на гражданите се разкрива нова автобусна спирка на ул. „24-ти пехотен Черноморски полк“, преди кръстовището с ул. „Константин Величков“.", "date": "2018.02.12", "title": "Бургас: Затварят част от ул. „Константин Величков“ заради ремонт"}
{"url": "http://www.focus-news.net/news/2018/02/12/2487493/plovdiv-v-karlovo-zapochvat-sabitiyata-za-vazpomenatelno-otbelyazvane-na-145-godini-ot-gibelta-na-vasil-levski.html", "text": "В Карлово започват събитията от програмата за възпоменателно отбелязване на 145 години от гибелта на Васил Левски. От 13.15 часа в СУ „Васил Левски” ще бъде представен сборникът „Откровения – 2”, който включва творби на ученици. Някои от тях се представят за първи път. От 17.30 часа в Общинска библиотека „Д-р Иван Богоров” ще бъде представена изложба на ученици от същото училище, озаглавена ”Моето творчество, вдъхновено от личността на Апостола”. \r\nНа 13 февруари, от 11.00 часа, в зала „Васил Караиванов” в Карлово ще се проведе урок по родолюбие под надслов „Той крачи още по земята”. На следващия ден – 14 февруари, от 17.30 часа, в същата зала ще се проведе литературна вечер, с участието на писателя Желяз Кондев, автор на книгата „Апостолът на българите”. Пак там, на 15 февруари, от 17.30 часа ще бъде представена още една книга – тази на проф. Пламен Павлов „Левски: Другото име на свободата”. На 16 февруари, от 18 часа, в  зрителната зала на НЧ ”Васил Левски-1861” ще бъде представен спектакълът на учениците от едноименното училище „И сърните пият вода от стъпките му”.\r\nНа 18 февруари, от 18.00 часа, на площад „Васил Левски”, ще има възпоменателна церемония по повод 145 години от гибелта на Апостола. На 19 февруари денят за карловци започва с архиерейска света литургия и панихида в памет на Левски в храма „Света Богородица”, от 09.00 часа. От 11.00 часа, на площада има възпоменателен митинг поклонение, с поднасяне на венци и цветя през паметника на героя и шествие до родната му къща. От 12.00 часа, в Национален музей „Васил Левски” ще бъдат отбелязани 140 години от смъртта на майката на Левски Гина Кунчева.\r\nЦветана ТОНЧЕВА", "date": "2018.02.12", "title": "Пловдив: В Карлово започват събитията за възпоменателно отбелязване на 145 години от гибелта на Васил Левски"}
{"url": "http://www.focus-news.net/news/2018/02/12/2487491/sofiya-startira-kampaniyata-za-razdavane-na-bezplaten-kompost.html", "text": "За четвърта поредна година Столичната община стартира кампанията си за предоставяне на до 10 кг безплатен компост на всички граждани, заплатили такса „битови отпадъци“. Това съобщиха от пресцентъра на Столична община.\r\nКомпостът се произвежда от преработката на био и зелени градски отпадъци в Инсталацията за биологично третиране „Хан Богров“ на Завода за третиране на отпадъците на Столична община. Той е естествен обогатител на почвата, който задържа влагата и помага по-лесното и бързо усвояване на хранителните вещества от растенията. През 2017 г. е раздаден безплатно на граждани 20,57 т.  висококачествен компост, а за 2015 г. и 2016 г. количеството е общо над 21 т.\r\nПрез 2014 г. беше въведена в експлоатация инсталацията за биологично третиране на площадка „Хан Богров”, която се състои от Инсталация за компостиране на биоразградими отпадъци и Инсталация за компостиране на зелени отпадъци. Общият капацитет на инсталацията е 44 000 тона/годишно. С изградените инсталации от отпадъци произвеждаме ресурси – ел. енергия и компост. През 2017 г.  в компостиращите инсталации за хранителни и зелени отпадъци отчитаме:\r\n• Преработени са 13 927 т. зелени  и 8558 т. хранителни биоотпадъци;\r\nПроизведен е  8876 тона компост \r\n• Произведена е  2108 MWh електрическа енергия.\r\nКомпостът ще се раздава на всички желаещи граждани всеки работен ден, в периода от днес до 31 декември 2018 г. от 10 до 17 часа, на територията на площадка „Хан Богров“.", "date": "2018.02.12", "title": "София: Стартира кампанията за раздаване на безплатен компост"}
{"url": "http://www.focus-news.net/news/2018/02/12/2487495/vratsa-narodniyat-predstavitel-ot-gerb-krasen-krastev-organizira-priemna-za-grazhdani-v-borovan.html", "text": "Народният представител от ГЕРБ - Враца Красен Кръстев организира приемни за граждани в Борован. Това съобщиха от пресцентъра на ПП ГЕРБ. Срещата е с начален час 10.00 часа в партийния офис в селото.", "date": "2018.02.12", "title": "Враца: Народният представител от ГЕРБ Красен Кръстев организира приемна за граждани в Борован"}
{"url": "http://www.focus-news.net/news/2018/02/12/2487494/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на Радио „Фокус” – Пирин и Община Кюстендил „Зона Кюстендил” ще ви представим информация за проект на Община Кюстендил, свързан с внедряване на мерки за енергийна ефективност в многофамилни жилищни сгради. Проектът се финансира по Оперативна програма „Региони в растеж” и включва пет жилищни блока в града. Наш събеседник по темата ще бъде зам.-кметът на Община Кюстендил инж. Росица Плачкова. В предаването ще говорим и за идеята за монтиране на камери за видеонаблюдение в детските градини. Ще потърсим мнението на директора на Обединено детско заведение „Мечта” Ани Ангелова и на Елица Димитрова, родител на три деца, посещаващи детско заведение в града. Ще отбележим и предстоящия Ден на археолога, повод да ви срещнем с Румен Спасов, археолог към Регионален исторически музей – Кюстендил. Предаването „Зона Кюстендил” се излъчва всеки понеделник от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2018.02.12", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2018/02/12/2487496/pregled-na-osnovnite-temi-vav-velikotarnovskiya-pechat.html", "text": "„Зоополиция вече брани животните” е заглавие от първа страница на областния всекидневник „Янтра Днес”.  Зоополиция в областта ще брани животните и ще реагира на инциденти, съобщи старши комисар Димитър Машов, директор на ОДМВР във Велико Търново. Създадено е звено от 10 разследващи полицаи. „Министър Николай Нанков: „Строежът на автомагистрала „Русе – Велико Търново“ се отлага за догодина“  е друго заглавие от днешното издание. Стартът на изграждането на АМ „Русе – Велико Търново“ се отлага за 2019 година, обяви регионалният министър Николай Нанков. „Причина са внесените в последния момент жалби“. „Близки на запаления мъж в Церова кория се съмняват в причините за инцидента“, пише още вестникът. Близки на запаления мъж в психоболницата в Церова кория се съмняват във версията за инцидента. Пред „Янтра ДНЕС“ бащата Али Алиев разказа, че им е било обяснено, че 35-годишният им син се е самозапалил с цигара. „Отложиха делото срещу Червеите за 19 март“ е новина от криминалната хроника. На страниците на вестника ще откриете и статия, разказваща за  предстоящо повишение в издръжката на социалните услуги в региона. „Министър Николай Нанков предупреждава: „Ако жалбите забавят АМ Русе – В. Търново, почваме пътят Ботевград – Мездра“ е заглавие от другия областен ежедневник „Борба“.  С шест месеца ще се забави стартът на новата магистрала от Русе до велико Търново, коментира министърът на регионалното развитие и благоустройство Николай Нанков. Той обясни, че причината е подадена жалба от жители на село Хотница. „Икономистът Пенко Пенков основа най-младото читалище в областта“ е друга тема от вестника. Страстта към театъра и особено към мениджмънта на това изкуство е причина икономистът Пенко Пенков да основе новото читалище във Велико Търново „Пламък“ – 2016. Читалището все още не е навършило година. „20 ученици от Старопрестолната гимназия по икономика извоюваха студентски права  в УНСС“  е друга тема от всекидневника. 20 възпитаници на Старопрестолната професионална гимназия по икономика във Велико Търново придобиха студентски права след участието си в Националното състезание по икономика, което се проведе в Университета за национално и световно стопанство. „В гимназията по строителство правят платформа за свободни работни места“, пише още ежедневника. В статията се разказва за иновация, която ще помага на завършващите ученици да си намерят работа.", "date": "2018.02.12", "title": "Преглед на основните теми във великотърновския печат"}
{"url": "http://www.focus-news.net/news/2018/02/12/2487499/sofiyska-voda-vremenno-shte-prekasne-vodopodavaneto-v-chast-ot-zhk-banishora-zaradi-remontni-deynosti-na-13-fevruari.html", "text": "“Софийска вода” временно ще прекъсне водоподаването в част от  жк. „Банишора“ заради ремонтни дейности на 13 февруари. Това съобщиха от пресцентъра на дружеството. Във връзка с изграждане на сградно водопроводно отклонение на ул. „Кресна“, жк. „Банишора“, се налага спиране на водоподаването от 10:00 до 16:00 часа на клиентите на „Софийска вода”, живеещи в района на ул. „Кресна“. Информация за предстоящи планирани спирания на водата можете да получите безплатно на СМС след предварителен абонамент на сайта на дружеството. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Кресна“ ъгъла с ул. „Козлодуй“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21.", "date": "2018.02.12", "title": "“Софийска вода” временно ще прекъсне водоподаването в част от  жк. „Банишора“ заради ремонтни дейности на 13 февруари"}
{"url": "http://www.focus-news.net/news/2018/02/12/2487498/sliven-obshtinskite-savetnitsi-ot-gerb-prodalzhavat-sreshtite-si-s-horata-i-prez-mesets-fevruari.html", "text": ": Общинските съветници от ГЕРБ продължават срещите си с хората и през месец февруари. Днес приемна ще имат съветниците Тодор Начев и Христо Котов. Това съобщиха от пресцентъра на ПП ГЕРБ. Приемните се провеждат всеки понеделник от 9.30 до 16.30 часа.", "date": "2018.02.12", "title": "Сливен: Общинските съветници от ГЕРБ продължават срещите си с хората и през месец февруари"}
{"url": "http://www.focus-news.net/news/2018/02/12/2487468/evgeni-krusev-zam-kmet-myarkata-zelen-bilet-dade-polozhitelen-efekt-v-sofiya.html", "text": "Мярката \"зелен билет\" за борба с мръсния въздух даде своят ефект, 30 000 души се възползваха и половината са нови пътници, основно те са ползвали метрото. Това каза заместник-кметът на София Евгени Крусев в предаването \"Денят започва\" по БНТ. Относно липсата на \"зелени билети\" той обясни, че когато са свършвали, през деня са били зареждани контролно. \"Имахме задачата да снабдим над 500 превозни средства, както и стационарни пунктове в София, на някои места бяха свършили и са зареждани контролно през деня\", уточни той.\r\nКрусев обясни, че за замърсяване на въздуха се информира през интернет страницата на Столична община, както и по електрическите таблата на спирката, чрез медиите и социалните мрежи. Той отбеляза, че в борбата със замърсеноя въздух се включват и транспортните средства на общината.\r\nЗаместник-кметът на София заяви, че всички нови превозни средства на градския транспорт са или на природен газ, или на електричество. \"Не купуваме дизелови автобуси, обновяването на автобусния парк тече с пълна сила. 160 нови превозни средства предстои да се закупят. Засега има около 200 дизелови автобуси в отдалечени линии, предстои да бъдат и премахнати, но не се знае какъв е срокът\", добави той.", "date": "2018.02.12", "title": "Евгени Крусев, зам.-кмет: Мярката \"зелен билет\" даде положителен ефект в София"}
{"url": "http://www.focus-news.net/news/2018/02/12/2487482/dnevnikhr-harvatiya-visokoriskovo-poseshtenie-na-aleksandar-vuchich-v-zagreb-vozyat-go-v-broniran-avtomobil-pazyat-go-tayni-agenti-i-snayperisti.html", "text": "Завършена е подготовката за визитата на държавния глава на Сърбия Александър Вучич, който пристига на първо официално посещение в Хърватия по покана на президента Колинда Грабар-Китарович, отбелязва Dnevnik.hr.\r\nОсвен с нея, в Загреб Вучич ще проведе срещи с премиера, членове на кабинета и с председателя на парламента. Предвидено е също участието му в икономически форум и посещение в община Гвозд, където живее население със сръбски корени. \r\nПосещението на Александър Вучич в Хърватия вече бе обявено за „високорисково“. От редакцията подчертават, че в Хърватия сръбският президент ще бъде охраняван от многобройни полицейски служители, тайни агенти и дори снайперисти. Придвижването му ще бъде осъществявано с брониран автомобил. \r\nЗа всички тези мерки кметът на Загреб Милан Бандич свика извънредна конференция. По повод коментарите на Белград, че в Хърватия Вучич ще бъде посрещнат от „усташи“, Бандич подчерта: „Няма да посрещаме по усташки Вучич, тъй като в Загреб няма усташи. В Загреб има хора, които ценят културното многообразие и мултиетническото  общество\", увери Бандич.\r\nВ рамките на посещението на Вучич ще бъдат обсъдени редица въпроси, засягащи обтегнатите отношения между Белград и Загреб, включително защитата на малцинствата, границите и връщането на собствеността.Тереза Герова", "date": "2018.02.12", "title": "Dnevnik.hr (Хърватия): „Високорисково“ посещение на Александър Вучич в Загреб – возят го в брониран автомобил, пазят го тайни агенти и снайперисти"}
{"url": "http://www.focus-news.net/news/2018/02/12/2487475/inzh-doncho-atanasov-api-realnoto-stroitelstvo-na-otsechkata-mezhdu-mezdra-i-botevgrad-shte-zapochne-v-blizkiya-mesets.html", "text": "В най-тежкия участък, който е между Мездра и Ботевград, процедурата за строителство и надзор ще стартира в близкия един месец. Тоест ще започне реалното строителство на отсечката, която е най-тежката. Това каза председателят на УС на Агенция „Пътна инфраструктура“ инж. Дончо Атанасов по повод протестите на граждани с искане за изграждане на магистрала София-Видин и тунел под Петрохан в предаването „Денят започва“ по БНТ. „Приоритет на последните правителства е развитието на автомагистралната мрежа в Северна България. Това ще доведе до модернизация на целия регион“, посочи той и допълни, че част от отсечката Ботевград-Видин е изпълнена, а именно обходите на Враца и Монтана. „Вероятно цялата отсечка ще бъде изградена след 2 години или 2 години и половина максимум, тъй като имаме ново строителство на два тунела“, коментира инж. Атанасов. „Скоростният път между Мездра и Враца ще бъде рехабилитиран. За обхода на Враца предстои да се допроектира още една лента, в момента е двулентово“, обясни той. „Работим и по участъка от Ружинци до Монтана, за който също в рамките на края на 2018 година, началото на 2019 година може да стартира избор на строител и надзор“, уточни Дончо Атанасов. „Надявам се до средата на 2018 година да започнем реалното строителство на 3 отсечки. От Видин до обхода на Димово, обхода на Димово и от Димово до Ружинци с цел да се заобиколят населените места“, коментира той. „Последните 2 години АПИ е инвестирала само в Област Видин над 50 млн. лева“, заяви инж. Атанасов. „Задачата на агенцията, поставена от регионалното министерство, е по-бързото и комфортно придвижване на МПС в областите Видин, Монтана, Враца“, обясни той и уточни, че през 2018 година всички подходи в област Видин ще бъдат ремонтирани. „Ще направим проходим, в нормално експлоатационно състояние, пътя между Лом и Видин, където е едно от най-големите свлачища на България- над 8 км“, каза още той.", "date": "2018.02.12", "title": "Инж. Дончо Атанасов, АПИ: Реалното строителство на отсечката между Мездра и Ботевград ще започне в близкия месец"}
{"url": "http://www.focus-news.net/news/2018/02/12/2487497/yavor-notev-800-leva-e-tsena-za-sreshta-s-upravlenieto.html", "text": "800 лева е цена за среща с управлението.  Това каза Явор Нотев, заместник-председател на 44-тото Народно събрание, ОП, в разговор с Илиана Беновска в предаването „Беновска пита” по Радио К2 и Канал 3 .\r\n„С какво се финансират телевизия „Алфа“ и вестник „Атака“? Вече имаме само онлайн издание на вестника, нали така?“, попита водещата Илиана Беновска. Явор Нотев отговори, че въпросът за финансирането е тежък. Той продължи, че поради финансови затруднения телевизия „Алфа“ не се разпространява така, както биха искали нейните зрители и както би искал нейният продуцент и собственик. В някои райони на България телевизията изобщо не присъства в ефирното разпространение. „Това е сигурно защото не се плаща на кабелните разпространители, нали така?“, попита водещата Илиана Беновска. Събеседникът й отговори, че това е точно така и обясни, че не могат да се постигнат приемливи цени, а никой не иска да губи, защото това е бизнес. „Телевизията е със своеобразен статут, тя не може да излъчва реклами, не може да формира доходи от собствена търговска дейност, защото такъв е лицензът за партийна телевизия и този лиценз не позволя издръжка по обичайните начини за една медия!“, обясни заместник-председателят на Народното събрание.\r\n„Тези проблеми наистина са важни и аз за пръв път се замислям, че телевизия „Алфа“ е регистрирана като партиен кабелен оператор, но защо не сте я регистрирали като политематична телевизия?“, попита водещата Илиана Беновска. Явор Нотев отговори, че така е поставено началото и доколкото знае тогава е имало трудности при придобиването на друг лиценз. Той продължи, че нещата изглеждат съвсем открити, ясни и точни във връзка с това чия е собствеността. „Чия е собствеността на телевизия „Алфа“?“, попита водещата Илиана Беновска. Събеседникът й отговори: „Собствеността е на г-н Сидеров, той е човекът, той е инициаторът, той е двигателят, той е създателят, той е всичко! И може би така е честно! Аз мисля, че няма по-честен начин пред нашите избиратели и пред нашите зрители!“.\r\n„Без да сте навлязъл в детайлите на този закон, промените в закона, които ДПС предлагат, това са промени в Закона за задължителното депозиране на печатни и други произведения, Вас притеснява ли Ви, Вие сте и виден юрист, това, че ще дойде денят Х, в който телевизия „Алфа“ трябва да каже – телевизия „Алфа“ е собственост на едикого си и се издържа от едикакви си средства?“, попита водещата Илиана Беновска. Явор Нотев отговори, че няма никакви притеснения, защото нещата са кристално ясни. Той продължи, че телевизия „Алфа“ е една от медиите, които са били във фокуса на внимание на финансови институции и на СЕМ. Има непрекъснат мониторинг. „Момчетата и момичетата, които работят в телевизията, много добре знаят, че са под лупа! Нов момент няма да има за тях след приемането на този закон!“, категоричен бе заместник-председателят на Народното събрание. \r\nВнесеното от Делян Пеевски предложение за изменение на Закона за задължителното депозиране на печатни и други произведения. Трябва ли собственици на медии и издатели, които са обвиняеми, да се оттеглят от своята дейност?\r\n„Искам да Ви обърна внимание на нещо друго и Вие го знаете не по-зле от мен, че всъщност дружествата, които са лицензирани да упражняват по Закона за радиото и телевизията радио и телевизионна дейност, са нормални търговски дружества, които всяка година през април подават своя годишен финансов отчет в Агенцията по вписванията и от самия отчет става ясно с какви пари се финансират тези телевизии и радиа!“, отбеляза водещата Илиана Беновска. Явор Нотев отговори, че така трябва да бъде и ако някой има въпроси, това означава, че докрай не се спазват изискванията на закона. „Знаете, че 5 000 е глобата, ако не си представиш годишния финансов отчет!“, припомни водещата. Събеседникът й отговори: „Да, да, страшна санкция, страшно наказание! Разбира се, че остават скрити неща!“. Заместник-председателят на парламента обясни, че не е запознат в детайли със законопроекта на ДПС, но очевидно се хвърля камък в блатото. „В това няма нищо лошо. Нека кажем така – началото на разговора може би изглежда приемливо, навременно и оптимистично за разкриване на неща, които остават скрити от очите на обществото. Защо пък не, защо да не поговорим?“.\r\n„А съгласен ли сте с това, което казах в коментара, че всъщност досиетата на медиите е почти толкова важно да бъдат разкрити, колкото и досиетата на ДС и доколкото сега говорим за разкриване на досиетата на приватизацията?“, попита водещата Илиана Беновска. Явор Нотев отговори: „Категорично да! Дори в известна степен разкриването на досиетата на медиите като че ли е по- злободневно и по-актуално. За другите групи досиета като че ли вече мислим като за история, докато това, което се случва с медиите, е въпрос на настояще, а може би и на бъдеще. Има място за този разговор, да видим докъде ще стигне!“.\r\n„Г-н Пеевски, един от вносителите на промените в този законопроект – изменение и допълнение на Закова за задължителното депозиране на печатни и други произведения – направи поредното публично писмено изявление, в което обръща внимание на нещо друго, за което Вие няма начин да нямате мнение. Той казва – „Законопроектът ще преустанови спекулациите от определен кръг медии, финансирани основно от подсъдими лица или чуждестранни грантове“, че „в България медийната среда е непрозрачна и собствеността в медиите била неясна“. Вие какво мислите, като юрист сигурно ще ми кажете по-обтекаем отговор, но трябва ли обвиняеми и подсъдими лица да преустановят евентуално собствеността си и взаимоотношението си с медия, ако имат такива? Защото може да не им излезе обвинението, нали?“, попита водещата Илиана Беновска. Явор Нотев отговори, че според него е достатъчно такива лица да обявят позиция, свързана с това качество, за което става дума – обвиняеми и подсъдими. Той продължи, че ако ясно се заяви, че те са издатели или собственици на други медии и в същото време са притеснени от обвинения срещу тях, които са на определен етап, това категорично трябва да стане ясно, а не да бъде съпътстваща информация, която да личи от цялата тенденциозност на изданията и на предаванията. „Защото това се случва, тези медийни средства се превръщат за отговор или нападения срещу включително държавни институции – срещу прокуратура, срещу съд, срещу опоненти! Превръщането на ефира в такава среда не е полезно за никого! Напрежението, натоварването не би трябвало да се следва на българския зрител и читател! От друга страна атаките срещу институциите не са съразмерни, защото когато се провежда едно следствие или съдебен процес, той има ограничената територия на залата и правилата, които се отнасят до субектите, а тези правила никак не се вписват и никак не съвпадат с медийните правила!“, категоричен бе заместник-председателят на Народното събрание. \r\n„Да, но няма закон, който да казва – А: подсъдимият едикой си няма право да използва медията, която той е създал и финансира със свои пари, за целите на свои корпоративни, лични интереси, да се защитава и т.н., нали така?“, попита водещата Илиана Беновска. Явор Нотев отговори, че тук би направил паралел с един текст от закона, който допуска лице, което е обвинено и подсъдимо да бъде отстранено временно до протичане на производството от съответната длъжност. Той продължи, че логиката на закона е, че не можеш едновременно да бъдеш на двата стола – да отговаряш като подсъдим, а от друга страна да водиш общественото мнение и да внушаваш отговори, идеи и истини.\r\n„Тоест Вие какво предлагате – тези олигарси, които са подсъдими, обвиняеми, с незавършени производства с невлязла в сила присъда да се самоотстранят може би, не само декларативно пред обществото?“, попита водещата Илиана Беновска. Явор Нотев отговори, че ако трябва да продължи започнатия преди малко паралел, то трябва да каже, че в сферата на частните медии въпросът като че ли придобива морални и етични измерения. „Само че да разчитаме на морал в такава ситуация е прекалено наивно, затова си мисля, че би могло да се изисква поне категоричното и ясно обявяване на тази ситуация, сходна с конфликта на интереси! Някой, който би искал да коментира подобно свое мнение, би трябвало да има доблестта и честта да каже – само че го правя от позицията на подсъдим, на клиент на тези институции, към които отправям своите обвинения или пък имам тежък конфликт, защото лицето, което критикувам, е прокурор по делото, по което аз пък съм обвиняем или подсъдим!“, заяви заместник-председателят на парламента. „Или пък защитавам съдията, който ще ме съди, има и такива случаи!“, допълни водещата. Явор Нотев продължи, че зависи човек на коя страна на везните ще застане и обясни: „В същото време внимаваме и Вие, и аз когато разговаряме по тази тема, защото становище, че със закон трябва да се отреже възможността на някой, който професионално на това е посветил живота си, създал е медия, изведнъж да не говори по такава животрептяща, важна за него тема, като че ли ще бъде прекомерно и то няма да може да бъде изпълнено!“.\r\n„Я малко изчакайте, ами лица, които са обвиняеми и подсъдими повече от 10 години, не искам да вземам един конкретен пример, но може би ще го кажа – Алексей Петров. Той беше без обвинение 2 или 3 години, задържан в ареста, после се започна едно производство в СГС, неговата съдийка Румяна Ченалова беше отведена по други причини, след което неговото производство стартира отначало не само по причина Ченалова, но и по причина на това, че отиде в Специализирания съд. Нали се сещате, че това лице се е оттеглило от управлението на своите дружества, с които е работило и живеело и както казвате си е посветило живота. Каква е разликата между медиите и едно обикновено търговско дружество? Като ще се отстранява един от търговско дружество, да се отстранява и от медийно дружество, то също е търговско дружество! Защо трябва някаква магичност да придаваме на медиите?“, попита водещата Илиана Беновска. Явор Нотев отговори, че може би такова е разбирането. Водещата отвърна, че ние сами сме си го създали. Събеседникът й се съгласи и продължи, че магическата формула задушава правото на информация и свободата на словото и просто не му се мисли какъв ще бъде отзвукът при ограничаването или затварянето на възможностите на една медия. „Затова казвам, че трябва да сме изключително внимателни, защото не само публичната реакция ще бъде такава, вероятно ще има отзвук, включително и съвсем убеден и откровен в добросъвестни хора! Затова си мисля, че от една страна е наивно да смятаме, че моралните и етични правила на този, който се е посветил на медийна работа и който трябва да бъде високоморален и отговорен, ще го накарат да реши този въпрос сам без помощта на правото. От друга страна твърдя като юрист, че правото много внимателно трябва да оперира с ограничаване на тези възможности на медиите. Да не говоря, че чисто практически вероятно ще бъде много трудно да се стигне до формалното ограничаване, защото ако не е едно лице вътре в управителния съвет или в управителните органи на дадена медия, това не означава, че той няма да дърпа конците!“, заяви заместник-председателят на Народното събрание.  \r\n„Точно така е, не става дума за явния, конкретния собственик, бил той физическо лице, бил той юридическо лице, защото влиянието може да бъде упражнявано отвън. Но все пак по отношение на финансирането кратко – как гледате на това някой олигарх да си създаде медия и да си я самофинансира от друг бизнес?”, попита водещата Илиана Беновска. Явор Нотев отговори, че това не само, че не е лошо, но това е практика. Той продължи, че законът не го забранява, а ние сме в един отворен пазар на медиите, няма как да мислим за обратен път и за ограничаване. Според него обаче почтеността изисква и собственикът, и този, който се е посветил на тази дейност да застава с името, лицето и идеите си и открито да обяснява мотивите за цялата своя дейност. „Категорично неприемливо е, а то се и чувства от зрителите и ползвателите на тази услуга, когато посланията са неискрени, когато те служат на друга кауза, когато трябва да бъдат средство и посланията да формулират идеи, мнения, настроения в обществото, които да улеснят други решения, не тези, които са обявени като цели на медията!”, категоричен бе заместник-председателят на парламента. \r\n„Искате да кажете, че законът си е закон, моралът си е морал и моралът седи може би относително по-високо от закона, ако хората, които се занимават отговорно с медии, са цивилизовани и могат да дадат отговор на сложни въпроси?”, попита водещата Илиана Беновска. Явор Нотев отговори, че неслучайно за съдебната система и медиите има писани етични кодекси. „Опитваме се тези норми да ги формализираме подобно на правните норми без те да имат същата задължителна сила и без те да имат възможност да предизвикат такива санкции и последици за нарушителите. Но моралът категорично има място в медийната среда, колкото и тя да е регулирана!”, категоричен беше Нотев. \r\n„Това обаче се отнася само за електронните медии, СЕМ, нали разбирате, че вестниците, сайтовете нямат закон. Има малко една двуделност, два аршина – електронните медии по един начин, а писмените по друг!”, отбеляза водещата Илиана Беновска. Явор Нотев отговори, че това показва нуждата от регламент.\r\n„Обсъждали ли сте „Обединени патриоти” или поне „Атака” как ще гласувате по това предложението за изменение на Закона за задължителното депозиране на печатни и други произведения?”, попита водещата Илиана Беновска. Явор Нотев отговори, че такова обсъждане все още не се състояло, защото формално не е имало и времето това да стане. Това обаче предстои да стане, законопроектът ще бъде обсъден много внимателно, защото той съдържа достатъчно теми\r\nПрактиката „Капитал” да организира платени срещи на предприемачите с управляващите.\r\n„Доколко ще се постигне някакъв ефект, след като например „Капитал” продължават, няма да се занимавам с техния човешки състав – качества, проявления, минало и т.н. – но те си позволяват, превърнаха го в традиция, 12-та година да уреждат платени, забележете, срещи на така наречени предприемачи с управляващите в този момент България. 12-та година те го правят, събират по 800 лева от желаещите да се докоснат до Бойко Борисов, до Томислав Дончев, до Владислав Горанов, да зададат своите въпроси. Борисов беше попитан какво търси на среща на подсъдимия Прокопиев с бизнеса, той каза, че това било свободата на словото!”, обясни водещата Илиана Беновска. Явор Нотев отговори, че досега не е чувал за тези срещи и не е знаел за таксата, която се събира. Водещата коментира: „Това звучи доста неморално, бих казала! Ти търгуваш, продаваш билетчета за среща с министър-председателя. И погледнете зад Вас, на фона на министър-председателя има „джендъри”, но това е друга тема! Декорацията на „Капитал”, който е финансиран от „Америка за България”. Ето как се преплитат политика, бизнес, внушения по друг вид проблеми!”. Събеседникът й изрази мнение, че тук нещата са обидни най-малко на две основания. Първо, че се предприема такава иницатива и се гарантира срещата, като се осигурява участие на най-високо ниво. И на второ мято е цената, която е много пошла и обидна. \r\n„Не е ли ниска цената за среща с министър-председател?”, попита водещата Илиана Беновска. Явор Нотев отговори: „Чуваме за бивши президенти, които изнасят лекции за огромни хонорари и се появяват в публичното пространство. И са под благотворителна форма – отиват някъде. Това ми се струва почти невероятно! Аз наистина ще се заинтересовам. Ако ме питате – не ми харесва!”.\r\n„Вие, като заместник-председател на Народното събрание, ако бъдете поканен на такава платена среща, ще се самооцените ли за 800 лева?”, продължи с въпросите си водещата Илиана Беновска. Събеседникът й отговори, че това е обидно, изобщо платеният формат на тези срещи е обиден. Той беше категоричен, че човек трябва да бъде внимателен и да следва определена хигиена при тези срещи, които на колкото по-високо ниво е политикът, толкова повече клопки могат да съдържат. \r\nИстанбулската конвенция.\r\n„Ще гласувате ли „Патриотите” Истанбулската конвенция? Говори се даже, че имало заговор, разговор с вас тихо и мирничко да излезете от залата и да отсъствате по време на гласуването, за да се избегнат противоречията Каракачанов – Валери Симеонов – Борисов – привърженици на конвенция – противници?”, попита водещата Илиана Беновска. Явор Нотев заяви, че самият той не може да си обясни какви са основанията за подобни съмнения. Той продължи, че двамата вицепремиери от „Обединените патриоти” са направили така, че темата да се огласи и да й се противопоставят разумни аргументи, които се споделят от цялата парламентарна група. В парламента Волен Сидеров е дал брифинг, на който ясно, категорично и с една дума е заявил, че „Патриотите” няма да подкрепят тази конвенция. Лидерът на „Атака” е призовал ГЕРБ да преосмислят и да забавят приемането на конвенцията, което се е и случило. Заместник-председателят на Народното събрание изрази убедеността си, че няма как с разговори тази позиция да бъде променена. „Няма как, достатъчно категорични бяха тези заявления, това е самоубийствено отстъплението от обявените, посочени и очевидни факти, защото все повече хора осъзнават, че тук имаме смесване на две теми – ние не сме хората, които са за насилието над жени!”, завърши Явор Нотев разговора си с Илиана Беновска в предаването “Беновска пита” по Радио К2 и Канал 3 на 11 февруари 2018 година.", "date": "2018.02.12", "title": "Явор Нотев: 800 лева е цена за среща с управлението"}
{"url": "http://www.focus-news.net/news/2018/02/12/2487503/burgas-zasnezheni-sa-patishtata-v-rayona-na-malko-tarnovo-bosna.html", "text": "Пътищата в района на Малко Търново - Босна са заснежени, съобщи за Радио „Фокус“ - Бургас дежурният в Областно пътно управление. Настилките са опесъчени и нормално проходими. В момента там не вали сняг. В останалата част от областта пътните настилки са сухи. Видимостта е добра. Движението се извършва с нормална интензивност.\r\nВ Бургас пътните настилки са преобладаващо сухи, на места влажни. Ремонт се извършва на ул. „Ал. Лермонтов“ в участъка от ул. „Славянска“ до ул. „Шипка“. До 21 април 2018 г. ремонтни дейности ще се извършват и в участъка от улицата до бл. 11, МБАЛ „Д-р Маджуров“ и ДГ „Звездица“ в к-с „Зорница“.\r\nМария РУСЕВА", "date": "2018.02.12", "title": "Бургас: Заснежени са пътищата в района на Малко Търново - Босна"}
{"url": "http://www.focus-news.net/news/2018/02/12/2487504/mvr-osem-dushi-sa-raneni-v-katastrofi-v-stranata-prez-izminaloto-denonoshtie.html", "text": "Осем души са ранени в катастрофи в страната през изминалото денонощие. Това съобщиха от пресцентъра на МВР. В София са станали 29 леки и 1 тежко пътно произшествие, ранен е един човек. От началото на месеца в страната са станали 138 катастрофи, загинали са 13 души, а 174 са ранени. От началото на годината жертвите в катастрофи са 55.", "date": "2018.02.12", "title": "МВР: Осем души са ранени в катастрофи в страната през изминалото денонощие"}
{"url": "http://www.focus-news.net/news/2018/02/12/2487500/veliko-tarnovo-apelativniyat-sad-shte-zasedava-po-delo-sreshtu-politseyski-sluzhitel-ot-ruse-razglasyaval-informatsiya-predstavlyavashta-darzhavna-tayna.html", "text": "Великотърновският апелативен съд ще заседава по дело срещу служител на РУ на МВР – Русе, обвинен в разгласяване на информация, представляваща държавна тайна, както и  в противозаконно държане на боеприпаси, съобщиха от Апелативен съд - Велико Търново. Заседанието е с начален час 10.00 часа.\r\nСъс своя присъда от 13 ноември 2017 г. Окръжен съд – Русе е признал подсъдимия Ваньо Н. Д. от град Русе за виновен в това, че на 16 ноември 2016 г. и на 17 ноември 2016 г. в гр. Русе, в условията на продължавано престъпление – на два пъти, разгласил информация, представляваща държавна тайна. Той бил назначен на длъжност Разузнавач V степен, Група „Противодействие на Криминалната престъпност“,  Сектор „Криминална полиция“ при Първо РУ на МВР – Русе. Разгласената от него информация се съдържа в план относно провеждане на действия по разследването по прокурорска преписка на ОП - Русе, класифициран с гриф за сигурност „Поверително“ и свързаните с него оперативно-издирвателни мероприятия (ОИМ). Ваньо Н. Д. е съобщил на М. И. И. за извършваните действия и лица по плана и оперативно-издирвателни мероприятия. Окръжен съд -Русе осъдил подсъдимия на 3 години лишаване от свобода за това деяние.\r\nПодсъдимият е бил признат за виновен и в това, че през периода от 02 септември 2016 г. до 15 декември 2016 г. в грд Русе, разгласил на М. И. И. и сведения от друго естество – информация, съдържаща се интегрирана информационна система „Справки“ на МВР, отнасяща се до две лица, а именно – данни от националния регистър на българските данни за самоличност – адресна регистрация, както и данни от АИС „КАТ“ – регистрация на МПС и техните собственици, което не представлява държавна тайна, но чието разгласяване е забранено със закон.\r\nПървоинстанционният съд определил наказание от 1 година лишаване от свобода за това деяние.\r\nВаньо Н. Д. бил признат за виновен и в това, че на 16 декември 2016 г. в град Русе, държал боеприпаси за огнестрелни оръжия – 56 броя пистолетни патрони, калибър 9х18 мм., без да има надлежно разрешение за това. Окръжен съд - Русе го осъдил на 2 години лишаване от свобода за това деяние. Първоинстанционният съд наложил едно общо наказание измежду определените за отделните деяния, а именно най-тежкото от тях – 3 години лишаване от свобода, което подсъдимият да изтърпи при първоначален общ режим.\r\nСрещу присъдата на Окръжен съд – Русе е постъпил въззивен протест на Окръжна прокуратура – Русе. В него се твърди неправилност на присъдата, поради явна несправедливост на наложеното наказание, като се излагат съображения за това. С протеста се моли общото наказание, наложено на подсъдимия, да бъде увеличено от три на пет години лишаване от свобода.\r\nСрещу присъдата е постъпила и въззивна жалба от защитника на подсъдимия. Прави се оплакване, че постановената присъда е неправилна. Защитникът моли тя да бъде отменена, като разгласяването на сведения, представляващи държавна тайна, да бъде преквалифицирано в като разгласяване на сведения, които не представляват държавна тайна, но разгласяването им е забранено със закон, както и подсъдимият да бъде оправдан за противозаконното държане на боеприпаси.\r\nНа основание въззивният протест и въззивната жалба, делото е изпратено в Апелативен съд – Велико Търново, като след постъпването му е извършено разпределение на случаен принцип, посредством Централизираната система за разпределение на делата, като за докладчик по делото е определен съдия Петя Стоянова. Извършен е видеозапис на разпределението, съгласно възприетата практика на Великотърновски апелативен съд по отношение делата с висок обществен интерес.", "date": "2018.02.12", "title": "Велико Търново: Апелативният съд  ще заседава по дело срещу полицейски служител от Русе, разгласявал информация, представляваща държавна тайна"}
{"url": "http://www.focus-news.net/news/2018/02/12/2487506/stara-zagora-narodniyat-predstavitel-ot-gerb-emil-hristov-shte-provede-priemna-za-grazhdani.html", "text": "Народният представител от ГЕРБ Емил Христов ще проведе приемна за граждани. Това съобщиха от пресцентъра на ПП ГЕРБ. Зам.-председателят на Народното събрание ще се срещне с граждани от 09.00 до 11.00 часа в офиса на партията на бул. „Митрополит Методий Кусев” № 5.", "date": "2018.02.12", "title": "Стара Загора: Народният представител от ГЕРБ Емил Христов ще проведе приемна за граждани"}
{"url": "http://www.focus-news.net/news/2018/02/12/2487505/pazardzhik-17-snegopochistvashti-mashini-sa-na-teren-po-planinskite-patishta-v-oblastta.html", "text": "17 снегопочистващи машини са на терен по планинските пътища в Родопската част и Средногорието на област Пазарджик, съобщи за Радио „Фокус“ – Пазарджик дежурният в Областно пътно управление – Пазарджик. Около 15 см е снежната покривка в района на местностите Картела, Каратепе и Белмекен. Пътищата в Родопската част се обработват и опесъчават. Няма затворени пътни отсечки. Ограничено е движението на товарни автомобили по пътя Батак - Доспат поради снегопочистване.\r\nАлбена ЖИЛЕКОВА", "date": "2018.02.12", "title": "Пазарджик: 17 снегопочистващи машини са на терен по планинските пътища в областта"}
{"url": "http://www.focus-news.net/news/2018/02/12/2487502/obshtina-dobrich-organizira-bazar-martenitsi-2018.html", "text": "Oбщина Добрич организира базар „Мартеници 2018“ на площад „Свобода“, по бул. „25 септември - пешеходна зона, на ул. „Христо Ботев” и на площад „Стария орех”. Това съобщиха от пресцентъра на Община град Добрич. Базарът ще продължи до 3 март. Търговската  дейност по време на базара ще се осъществява по схема за разполагане, утвърдена от Главния архитект върху места, всяко с площ  1.5 кв. м. За местата в района на пл. „Свобода” и бул. „25-ти септември” – пешеходна зона дейността ще се извършва от еднотипни нестационарни съоръжения за търговия на открито с унифициран дизайн.  Допустимият стоков асортимент е предлагане на мартеници, поздравителни картички и знамена. Местата по схемата на базара ще се предоставят чрез теглене на жребий на 05.02.2018 год. от 10.30 часа в Голяма заседателна зала при Община град Добрич на база подадени заявления за участие. Със заповедта на кмета, регламента за участие и чертежа на съоръжението можете да се запознаете на сайта на Община Добрич .", "date": "2018.02.12", "title": "Община Добрич организира базар „МАРТЕНИЦИ 2018”"}
{"url": "http://www.focus-news.net/news/2018/02/12/2487501/velislava-krasteva-dps-pomaga-vseki-chitatel-i-zritel-da-mozhe-da-razbere-koy-govori-i-zashto-govori.html", "text": "ДПС помага  всеки читател и зрител да може да разбере кой говори и защо говори. Това каза Велислава Кръстева, народен представител и ПР на ДПС, в разговор с Илиана Беновска в предаването “Беновска пита” по Радио К2 и Канал 3, съобщиха от екипа на предаването.\r\nБеновска посрещна своя гост с думите: „Политиката Ви разхубавява, парадокс!”. Тя попита народния представител от ДПС: „От какво се вдъхновявате? Дали сте се вдъхновила сега от законопроекта, който внесохте с Вашите колеги Делян Пеевски, Йордан Цонев и Хамид Хамид за изменение и допълнение на Закона за задължителното депозиране на печатните и други произведения, каквото и да означава това за обикновения човек като название на закон? Или да Ви задам просто въпроса на Вашите опоненти – искате ли да затворите медиите на Прокопиев, медиите на грантаджиите на „Америка за България”, на Сорос? Това ли е целта на този закон?”. Велислава Кръстева отговори, че ако започне отзад напред трябва да каже, че всичко това е „смешен плач”. А що се отнася до вдъхновението, според нея е хубаво когато политиците се опитват да променят света, в който живеем. „Смелостта да пристъпиш към промяната е едно от водещите в политиката и в печеленето на доверие, в значението на политиката, в нейното отражение в нашето ежедневие, неща!”, категорична бе Велислава Кръстева. Тя заяви, че с въпросния законопроект се прави крачката към осигуряването на прозрачност и осветяването на собствеността в медиите, които са един много важен сектор от обществено-политическия живот. \r\n„Дайте по-конкретно!”, призова своя гост водещата Илиана Беновска. Велислава Кръстева отговори, че неслучайно наричаме медиите четвърта власт и както хората искат с основание да знаят какво се случва зад кулисите на властта, то не по-малък интерес представлява за цялото гражданско общество въпросът какво се случва зад кулисите на медийната власт. „Смешният плач”, за който споменахте, идва от средите на тези медии и организации, които в продължение на години си вадят хляба упражнявайки се по тази тема, които от години пишат доклади, организират кръгли маси, книги в които настояват от Европа, пред Европа, с Европа едно – нека да е ясна, казват те, собствеността на медиите! Нека да е прозрачно финансирането на медиите! Обаче през всичките тези години нито един път никаква законодателна инициатива. Е, казахме ние, добре, безспорно това е важна тема, безспорно Европа се вълнува от това, но Европа казва – решете този проблем с промени във вътрешното си законодателство. Това ще гарантира и плурализма в медиите, това ще гарантира и свободата на словото!”.\r\n„Може ли да Ви кажа една моя хипотеза? Според мен, ако всичко това се осъществи и се гласува този законопроект, ние вече няма да имаме нужда от такива изследвания за индекса на свободата на словото в България, защото ми се струва, че в замисъла ви е залегнало естественото прочистване на медийната среда от медии, които защитават корпоративни интереси, нападат в защита на своите корпоративни интереси институции, управляващи, прокуратура и т.н., издържат се от грантове и са проводници на чуждо неправомерно влияние и фактически влияят върху народопсихологията, културата, създават фалшиви новини и заблуждават хората. Така ли е?”, попита водещата Илиана Беновска. Велислава Кръстева отговори, че самата тя не би използвала думи като „прочистване”. „Като отворим прозореца не се ли проветрява стаята?”, попита водещата. Гостът ѝ обясни, че целта на законопроекта е прозрачност и публичност, всеки читател и зрител да може да разбере от събрана на едно място информация кой говори, да може да си даде отговор на въпроса защо говори. Велислава Кръстева заяви, че вносителите на законопроекта замислят три прости промени. На първо място деклариране на действителните собственици на медиите и вписването им в регистър, който е на сайта на Министерството на културата. \r\n„Стоп веднага! По Закона за радио и телевизия например собствениците на медиите са обикновено търговски дружества, а не физически лица, и те са регистрирани в СЕМ, в КЗК и там няма тъма! Говоря за електронните медии. Но за вестниците и сайтовете няма закон!”, отбеляза водещата Илиана Беновска. Велислава Кръстева обясни, че вносителите на законопроекта са се постарали да обхванат всички медии и това е записано в предложението им. На първо място става въпрос за деклариране на действителния собственик. На второ място е деклариране на собствениците на така наречените разпространителски мрежи конкретно за печатните издания. „Какво е кучето, заровено там?”, попита водещата. Народният представител отговори, че целта е да се наблюдава пазара за това дали се стига до изкривяване при което някой има господстващо или монополно положение или няма. „Противниците на Делян Пеевски упрекват именно Делян Пеевски, вносителят на този закон, че той е монополист в разпространителската мрежа!”, отбеляза водещата Илиана Беновска. Велислава Кръстева отговори, че една такава регистрация ще даде точна картина на това как е разпределен пазарът на разпространителските фирми. Третата промяна предвижда деклариране на финансови средства, които са получени от нетърговска дейност – става дума за даренията и грантовете, които не попадат в обхвата на данъчните и търговските закони. \r\n„Веднага въпрос – какво лошо има в грантовете? Нищо незаконно няма! „Америка за България” виждате ли законно поддържа вече 6 години минимум „Капитал” и сега тази година ще подпише за още 1,5 милиона. Те го правят явно, на тях не им пука, разбирате ли? Ще напишем в регистъра, че „Капитал” се финансира от грантове, виждам една табличка, и какво от това?”, попита водещата Илиана Беновска. Велислава Кръстева отговори, че тогава всички, които четат въпросната медия, могат да си направят извод за това защо дадено нещо е представено по един начин и защо някои личности присъстват традиционно с едва ли не сатанински вид в тези медии, а други личности отсъстват, независимо от това, че са интересни за прокуратурата и следствието. \r\n„Тоест кажете го по-пряко – ще разберем кой кого и защо манипулира, това ли искате да кажете?”, попита водещата Илиана Беновска. Гостътѝ отговори, че е точно така – ще разберем кой говори и защо говори. „Вие против американското влияние ли сте?”, продължи водещата. Велислава Кръстева отговори, че в никакъв случай не е против, но подобна практика изважда частните медии от традиционната конкурентна среда. „Ще Ви дам прост пример. Разговарях наскоро с един собственик на интернет медия, новинарска медия, който ми каза следното нещо – Водих преговори с голяма европейска компания да ми станат рекламодатели. Те обаче ме предупредиха и поставиха условие, че искат да направят одит на съдържанието, който да е една година назад и след това да вземат решението си дали ще рекламират при нас, независимо от това, че ние им предоставихме импресии, обхват и цялата маркетингова информация, която се дължи. Даже отвъд бяхме готови да предоставим тази информация, но не, те си го направиха със собствени експерти, със собствени преводачи този одит. Одитът продължи повече от два месеца и едва след това сключихме договор за реклама”, разказа Велислава Кръстева. \r\n„Да Ви прекъсна, понякога тези собствени експерти на одитиращите организации, на външни институции, не медии, са „наши момчета и момичета”, които имат ясно поставена задача да манипулират фактите, не е ли така?”, попита водещата Илиана Беновска. Велислава Кръстева отговори, че в конкретния случай този, който плаща, поръчва музиката, а това е валидно почти през цялото време. На въпроса по какъв критерий е направен този одит народният представител от ДПС отговори, че в конкретния случай той е бил равната отдалеченост от всички политически играчи. Това е критерият на бизнеса, който плаща тази реклама. Какви са критериите на донорските организации вече е друг въпрос. \r\n„Какви са критериите на донорските организации? Вие какво против имате „Америка за България” да финансира „Капитал”?”, попита водещата Илиана Беновска. Гостът й отговори: „Аз не знам защо непрекъснато се опитвате да ми извадите от устата, че имам нещо против този или онзи? Не, г-жо Беновска! Нямам нищо против! Просто искам да е ясно. Искам да бъде осветена тази информация. Това е нашето желание, това е нашата воля като законотворци! Затова внасяме този законопроект. Нека всяка донорска организация и всеки частен дарител да си вземат своите решения, защото те разполагат с ресурс, за чието разходване те носят отговорност не пред мен и не пред Вас! Но аз искам ние да направим така, като законотворци, че тази връзка да бъде ясна, да бъде видима!”. Народният представител обясни, че технологиите, които са направили информацията изключително лесно достъпна, както и човешката природа и може би недостатъчните правила са направили така, че много лесно информацията може да се превърне в манипулация, а коментарът да се трансформира в пропаганда. „Тези процеси изкристализират не само по отношение на въпросната група неправителствени организации и медии. Тези процеси изкристализират, впрочем те деформират целия демократичен процес и се стига до такива явления, впрочем когато едно явление се повтаря много пъти то вече е симптоматика, че тази изключително погрешно съставена коалиция, за което ние предупреждаваме повече от една година, днес е най-големият си враг в лицето на тиглавото чудовище, тройната коалиция на така наречените „Патриоти”, националисти!”, заяви Велислава Кръстева.\r\n„Впрочем едно от проявленията на манипулацията и пропагандата е това, което се случи с темата за прословутата Истанбулска конвенция. Защото не знам дали си спомняте откъде тръгна плашилото и аз ще Ви припомня, това беше декларация на ВМРО в която се говореше за „ирански травестити” и травестизъм. Дори бих отишла по-далеч – подобни експлоатации на страхове в обществото са по-опасни за възпитанието на децата, отколкото е опасна Истанбулската конвенция!”, заяви Велислава Кръстева.\r\nИмат ли право подсъдими да имат медии. Организирането на платени медийни форуми с участието на властта. \r\n„Имате ли вдъхновението да решите и друг въпрос – имат ли право подсъдими, обвиняеми да имат медии и не само да имат медии, а и да правят заплатени медийни форуми на които да довеждат срещу заплащане ръководството на държавата?”, попита водещата Илиана Беновска. Велислава Кръстева отговори, че това би трябвало да бъде предмет на една много сериозна предварителна дискусия. Желателно е той да бъде парламентарен и да участват всички представители и на медиите, и на гражданското общество. А що се отнася до платените форуми, според народния представител това е въпрос, на който трябва да отговорят тези, които са се съгласили да участват в такива платени форуми. „Отговорността и за това, и за тази крайно порочна формула на управление, която генерира токсичност в обществото и цена, която плащаме всички ние за съжаление, отговорността обаче ще бъде основно на министър-председателя и на управляващата партия ГЕРБ. Защото докато той говори в Брюксел, че води най-зеленото правителство, тук онова „недоразумение” и негов вицепремиер пише арогантни и просташки обръщения по отношение на евродепутат от зелената партия от Германия. Не коментирам предмета на спора. Докато Борисов обединява Западните Балкани, евродепутатът Ангел Джамбазки казва, че е готов да даде живота си за това Турция никога да не влезе в ЕС. Тоест проблемът остава отворен, а отговорността е тяхна!”, завърши Велислава Кръстева разговора си с Илиана Беновска в предаването “Беновска пита” по Радио К2 и Канал 3 на 11 февруари 2018 година.", "date": "2018.02.12", "title": "Велислава Кръстева: ДПС помага  всеки читател и зрител да може да разбере кой говори и защо говори"}
{"url": "http://www.focus-news.net/news/2018/02/12/2487510/gabrovo-normalno-proticha-uchebniyat-protses-v-obshtinata-vapreki-ochakvanata-uslozhnena-meteorologichna-obstanovka-v-regiona.html", "text": "Нормално протича учебният процес в община Габрово, въпреки очакваната усложнена метеорологична обстановка в региона. Снеговалежите спряха още през нощта, като сега преваляванията са само на отделни места и са незначителни. От Община Габрово уточниха за Радио „Фокус“ – Велико Търново, че пътищата в областния център, както и към населените места са проходими при зимни условия. Непрекъснато се извършва и обработка срещу заледявания. Дейностите относно транспорт, водоснабдяване, снабдяване на населението с хранителни и други основни стоки сe изпълняват нормално.\r\nПроходът Шипка е проходим при зимни условия, пътното платно е заснежено, почистено и опесъчено. Височината на снежната покривка е 20 см. Остава в сила забраната за движение на МПС с обща маса над 12 тона. Пътищата за градовете Севлиево, Трявна, Дряново също са  почистени, както и този към курортен комплекс Узана, където снежната покривка е 20 см. Малките писти работят.\r\nУчениците, подлежащи на задължително обучение от населени места, в които няма училища, са транспортирани до учебните заведения и водят нормален учебен процес.\r\nЛуиза ТРАНЧЕВА", "date": "2018.02.12", "title": "Габрово: Нормално протича учебният процес в общината въпреки очакваната усложнена метеорологична обстановка в региона"}
{"url": "http://www.focus-news.net/news/2018/02/12/2487514/smolyan-30-sm-e-novata-snezhna-pokrivka-v-pamporovo-usloviyata-za-zimni-sportove-i-turizam-sa-dobri.html", "text": "Добри са условията за зимни спортове и туризъм в Пампорово, съобщиха за Радио „Фокус“ – Смолян от Планинската спасителна служба към БЧК в курорта. Времето е облачно и тихо, а температурата на въздуха е минус 2 градуса. Новата снежна покривка в курорта е 30 см. Отворени за зимни спортове са пистите „Снежанка 1“, „Снежанка 2“, „Снежанка 4А“, „Снежанка 5А“, „Снежанка 5“, Снежанка 6“, Снежанка 11“ и „Стойките 1“. Работят всички лифтове в курорта. През почивните дни в Пампорово не са регистрирани сериозни инциденти с туристи и скиори.\r\nНели ГЕРГЬОВСКА", "date": "2018.02.12", "title": "Смолян: 30 см е новата снежна покривка в Пампорово, условията за зимни спортове и туризъм са добри"}
{"url": "http://www.focus-news.net/news/2018/02/12/2487515/pss-promenlivi-sa-usloviyata-za-turizam-v-planinite.html", "text": "Променливи са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Високите части на Стара планина не предлагат добри условия за туризъм. Там има образувана мъгла, иначе времето е спокойно и тихо. Температурите са до минус 5-6 градуса. От ПСС съветват туристите движение само по зимните маркировки. На Пирин времето е по-благоприятно. Високата част на планината е открита, там има висока разкъсана облачност, тихо е. На Рила е облачно, високите части са в мъгла. Навсякъде ски курортите работят по обичайния си ритъм, в пълни обороти. През изминалото денонощие не е имало необходимост от намеса на екипи от Планинската спасителна служба. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.02.12", "title": "ПСС: Променливи са условията за туризъм в планините"}
{"url": "http://www.focus-news.net/news/2018/02/12/2487512/hristo-smolenov-ekspert-po-antiterorizam-sashtestvuva-realen-zagovor-sreshtu-tozi-format-na-es-zaplahata-za-stariya-kontinent-ne-e-otminala.html", "text": "Съществува реален заговор срещу този формат на ЕС, заплахата за Стария континент не е отминала. Това коментира в интервю за сутрешния блок „Добро утро, България“ на Радио \"Фокус\"експертът по антитероризъм Христо Смоленов по повод данните на ООН за отлив на мигранти и завръщането им към сирийския регион. По думите му хилядите бежанци са останали разочаровани от утопичните си представи за живота в Европа, а държавите членки от своя страна не успяха да се справят с поетия ангажимент за евроинтеграция. \"Трябва да се направи всичко възможно и необходимо, за да се върне Европа към своето стабилно русло. Именно това развитие беше поставено под въпрос  от цялата трагедия, която се нарича мигрантска криза\", добави той. „Някои забравят за чудовищната търговия с влияние, която се вихри на най-високо международно ниво. Ние не сме канили тези хора, не сме ги подлъгвали или заблуждавали с възможности, които Европа не може да осигури. Тези, които са правили това под въздействие на няколко сериозни фактора, носят отговорност за действията си. Когато сме влизали в ЕС, ние не сме подписвали готовност да приемем неопределено количество чужденци, на които да осигурим даже привилегирован статут, защото това се иска от нас. Ние не сме влизали в тази Европа и при такива условия“, коментира Христо Смоленов. Той добави, че българската общественост е успяла да покаже, че е представител на един жив и свободомислещ народ, който е показал здрав характер и гръбнак, който не се превива.", "date": "2018.02.12", "title": "Христо Смоленов, експерт по антитероризъм: Съществува реален заговор срещу този формат на ЕС, заплахата за Стария континент не е отминала"}
{"url": "http://www.focus-news.net/news/2018/02/12/2487509/smolyan-ostava-v-sila-ogranichenieto-za-dvizhenie-s-verigi-prez-prohoda-prevala.html", "text": "Проходими при зимни условия са пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Времето е облачно, без валежи. Пътните настилки по републиканските направления са заснежени, но наличната техника е на терен и настилките се почистват, опесъчават и осоляват. Остава в сила ограничението за движение на автомобилите с вериги през прохода Превала. През прохода Превала и направленията Батак – Доспат и Девин – Тешел – Борино – Доспат до границата с ОПУ – Благоевград товарните автомобили трябва да са без ремаркета и полуремаркета. По пътя Михалково – Кричим, заради срутище възникнало в събота, движението се осъществява двупосочно в едната лента. От Пътната служба апелират към водачите да се движат с повишено внимание по пътищата в областта заради снега и с автомобили подготвени за движение при зимни условия. През нощта не са постъпвали сигнали за инциденти по пътищата в региона.\r\nПоради стеснен габарит на пътя през целия зимен сезон остава в сила ограничението за  движение за МПС над 12 тона без ремаркета и полуремаркета по пътя Лъки – Рожен. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти. Заради пропадане на каменна подпорна стена  движението между селата Кошница и Могилица се осъществява в едната лента. И двата участъка са обозначени с пътни знаци.\r\nВ Смолян автомобилният трафик е с обичайната си интензивност за първия работен ден от седмицата. Пътните настилки по централните улици са почистени и обработени с пясък и сол. По второстепенните улици настилките са заснежени. По-натоварено е движението на автомобили по централния бул. „България“, прилежащите към него улици и кръстовища и входно-изходните артерии на града.\r\nНели ГЕРГЬОВСКА", "date": "2018.02.12", "title": "Смолян: Остава в сила ограничението за движение с вериги през прохода Превала"}
{"url": "http://www.focus-news.net/news/2018/02/12/2487479/inzh-doncho-atanasov-api-s-regionalnoto-ministerstvo-zapochvame-predproektni-prouchvaniya-za-tunel-pod-petrohan.html", "text": "Регионалното министерство и АПИ започваме предпроектни проучвания с идеен проект за тунела под Петрохан. Това е свързано и с пътната част, с подходите в Софийско и Монтанско, със свързването им с тунела под Петрохан. Това каза председателят на УС на Агенция „Пътна инфраструктура“ инж. Дончо Атанасов по повод протестите на граждани с искане за изграждане на магистрала София-Видин и тунел под Петрохан в предаването „Денят започва“ по БНТ. „Проектът за тунел под Петрохан е от преди 70-80 години и никой не се е сещал за него“, коментира той. „Декларирам, че пътната администрация и регионалното министерство правим най-необходимото много бързо да се случат проектите“, заяви Дончо Атанасов. „Всички митинги и протести са разбираеми, тъй като за достъпа до Северозападна България, въпреки огромните усилия на правителството, трябва да се направи магистрала“, коментира той. \r\n„За отсечката Русе-Велико Търново се обжалва ОВОС. Оценката мина на Висш експертен съвет в Министерството на околната среда и водите с пълно единодушие“, обясни инж. Атанасов. „Избраното трасе от екологична гледна точка е най-балансираното. От икономическа гледна точка като строителство е най-доброто“, изтъкна той. „Трасето е избрано по най-оптималния начин, не може да има спор по това. Избирането преминава през много обсъждания и дебати“, категоричен бе инж. Дончо Атанасов. „Участъкът Русе-Велико Търново, особено Русе-Бяла, е приоритет на АПИ и на регионалното министерство“, каза още той.", "date": "2018.02.12", "title": "Инж. Дончо Атанасов, АПИ: С регионалното министерство започваме предпроектни проучвания за тунел под Петрохан"}
{"url": "http://www.focus-news.net/news/2018/02/12/2487513/montana-pochisten-i-opesachen-e-prohodat-petrohan.html", "text": "Почистен и опесъчен е пътят през прохода Петрохан. Това каза за Радио „Фокус“ – Видин дежурният служител в Областно пътно управление – Монтана. Спрял е снеговалежът на прохода, трафикът е с нормална интензивност, повече автомобили се движат в посока София. Остава забраната за преминаване на тежкотоварни автомоили над 12 тона през Петрохан до 31 март, обиколният маршрут за тях е през град Своге.\r\nАнна ЛОЗАНОВА", "date": "2018.02.12", "title": "Монтана: Почистен и опесъчен е проходът Петрохан"}
{"url": "http://www.focus-news.net/news/2018/02/12/2487517/sofiya-172-dushi-sa-noshtuvali-v-krizisniya-tsentar-za-nastanyavane-na-bezdomni-v-sofiya.html", "text": "172 души са нощували в Кризисния център за настаняване на бездомни в София. Това съобщи за Агенция „Фокус“ директорът на Кризисния център за настаняване на бездомни лица в столицата - Пепи Джуренов. Той обясни, че здравословното състояние на настанените е било добро и не е имало проблеми през нощта.", "date": "2018.02.12", "title": "София: 172 души са нощували в Кризисния център за настаняване на бездомни в София"}
{"url": "http://www.focus-news.net/news/2018/02/12/2487522/varna-dvizhenieto-pri-krastovishteto-na-bul-vladislav-varnenchik-s-ul-akad-andrey-saharov-shte-bade-zatvoreno-za-dvizhenie-zaradi-stroitelni-deynosti.html", "text": "Сухи са пътните настилки на територията на Варна и областта, предаде репортер на Радио „Фокус“ – Варна. Движението във Варна е натоварено по основните булеварди „Цар Освободител“, „Вл. Варненчик“, „Сливница“, „Република“ и „Хр. Смирненски“, както и по крайезерния път. Работи се по изграждането на бул. „Васил Левски“ в участъка от ул. „Подвис“ до ул. „Девня“, ремонти се извършват и на територията на район Аспарухово. Във връзка със строително-ремонтни работи и подмяна на подземна инфраструктура е преустановено движението на автомобили по бул. „Цар Освободител“ в отсечката от бул. „Приморски“ до бул. „Княз Борис I“, както и по бул. „Приморски” в обхвата от ул. „Ст. Стамболов” до бул. „Цар Освободител”, съобщиха от Дирекция „Инженерна инфраструктура и благоустрояване“. В тази връзка ще има промяна и в обслужването на линиите на градския транспорт, като са въведени двупосочно маршрутни промени за автобусни линии 17 А, 20 и 39. Временна организация на движение е въведена и заради ремонта на бул. “Първи май“ в кв. „Аспарухово“, като в участъка от ул. “Св. св. Кирил и Методий“ до ул. “Георги Стаматов“ за движение е затворено едното платно – от страната на жилищната зона, а трафикът се осъществява двупосочно в другото платно -от страната на парка. Затворен за влизане на автомобили е бул. „Народни будители“ от кръстовището с бул. „Мара Тасева“. Движението в посока център и кв. „Галата“ се осъществява двупосочно по новоизграденото северно платно на булеварда. По трасето на бул. ”Мара Тасева“ са предвидени временни автобусна спирка в двете посоки, които ще заместват сп. „Народни будители“.\r\nВъв връзка с изграждането на бул. „Левски“ – в участъка от ул. „Подвис“ до ул. „Девня“, през нощта на 12 срещу 13 февруари ще бъде затворено за движение платното на бул. „Владислав Варненчик“ в посока център при кръстовището с ул. „Акад. Андрей Сахаров“. Временната организация на движението ще бъде за една нощ. Движението към централната част ще се пренасочи по ул. „Акад. Андрей Сахаров“.\r\nМарияна ВАЛЕНТИНОВА", "date": "2018.02.12", "title": "Варна: Движението при кръстовището на бул. „Владислав Варненчик“ с ул. „Акад. Андрей Сахаров“ ще бъде затворено за движение заради строителни дейности"}
{"url": "http://www.focus-news.net/news/2018/02/12/2487516/stara-zagora-mladezhki-obshtinski-savet-organizira-lyubovna-lotariya-po-povod-14-fevruari.html", "text": "Младежки общински съвет Стара Загора организира редица прояви свързани с Деня на любовта и виното – 14 февруари, и втория етап на националната антиспин кампания „Моето здраве е мое право!“. Това съобщиха от пресцентъра на Община Стара Загора. Акцентът на кампанията e поставен върху любовта, сексуалното и репродуктивно здраве,  толерантността, виното, информираността, традициите и диалога между хората.\r\nНа 13 февруари от 19.30 часа в залата на  Младежки дом,  клубовете „Дебати“ към Центъра за подкрепа за личностно развитие, ПГВМ „Ив. П. Павлов” и ПГАГС „Лубор Байер”, клуб „Млад журналист”, Младежки общински съвет и вокална студия „Траяна глас” канят на среща озаглавена  „Да попеем и поговорим за любов”.\r\nНа 14 февруари от 12.00 до 13.30 часа пред Универсален магазин до култовото място за срещи - Часовника, младежите  ще предложат  послания за любовта и виното, блиц викторина и забавни игри с минувачите.\r\nИнформационната превантивна акция „Любовна лотария” включва разпространение на специално изработени лотарийни билети с печалби: презервативи, информационни материали, прегръдки, валентинки, сърчица, стихотворения за любовта, балони. \r\nНа този ден граждани могат да оставят своите послания на специално поставени табла за любовта и безопасно сексуално поведение; всички желаещи могат да си направят и „Снимка в сърцето“ в специално изработено сърце. Под мотото „Остави своите стъпки на пътеката на любовта” те ще могат да нарисуват  цветни тебеширени сърца, очертани по стъпките на различни двойки. \r\nМладежите ще проведат и блиц-анкета за заблудите и митовете, свързани със ХИВ/СПИН. \r\nВсеки желаещ  може да изследва своя ХИВ статус по време на уличната кампания в мобилен кабинет на КАПКИС по време на проявата. Кампанията ще завърши с Флашмоб зад Универсален магазин.", "date": "2018.02.12", "title": "Стара Загора: Младежки общински съвет организира „Любовна лотария“ по повод 14 февруари"}
{"url": "http://www.focus-news.net/news/2018/02/12/2487518/vidin-mokri-i-hlazgavi-na-mesta-sa-patnite-nastilki-v-oblastta.html", "text": "Мокри и хлъзгави на места са пътните настилки във Видинска област. Това каза за Радио „Фокус“ – Видин дежурният служител в Областно пътно управление – Видин. Трафикът по главен път Е-79 е натоварен в посока за граничен пункт „Дунав мост 2“, повече автомобили се движат в участъка Видин – Дунавци. Движението по път III-1411 с. Слана Бара – Видин е ограничено за МПС над 5 т поради компрометирано експлоатационно състояние на мост. Във Видин трафикът е натоварен в централната градска част, по бул. “Панония“ и на входно изходните артерии на града.\r\nАнна ЛОЗАНОВА", "date": "2018.02.12", "title": "Видин: Мокри и хлъзгави на места са пътните настилки в областта"}
{"url": "http://www.focus-news.net/news/2018/02/12/2487519/veliko-tarnovo-s-12-sm-se-e-ponizhilo-nivoto-na-reka-dunav-kray-svishtov-prez-izminaloto-denonoshtie.html", "text": "С 12 см се е понижило нивото на река Дунав при Свищов за изминалото денонощие, съобщиха от Хидрометеорологичната станция в града. Водният стоеж на реката е 410 см. Температурата на водата e 5  градуса. Предимно облачно ще е времето над българския участък на Дунав днес. На места все още има слаби превалявания, които се очаква да спрат до обяд. Ще духа слаб до умерен северозападен вятър. Максималните температури ще са между 2° и 6°.", "date": "2018.02.12", "title": "Велико Търново: С 12 см се е понижило нивото на река Дунав край Свищов през изминалото денонощие"}
{"url": "http://www.focus-news.net/news/2018/02/12/2487520/ekathimerini-strategicheskata-zaplaha-v-egeysko-more-proizticha-ot-turtsiya.html", "text": "Насочвайки вниманието си към въпроси като скандала около фармацевтичната компания „Новартис“ или спора за името на Македония, гръцкото общество рискува да пренебрегне дългогодишната стратегическа заплаха по границата си, коментира Алексис Папахелас в авторска статия за електронното издание Ekathimerini.\r\nТурция е голяма и променлива сила, а последните развития показват, че тя е навлязла в нова фаза. Анкара настъпва в Сирия и се намира в постоянна конфронтация със САЩ и Европа. Реджеп Тайип Ердоган измести битката за политическата си хегемония в областта на сигурността. Много анализатори се питат какво ще прави турския президент, ако се окаже, че на фронта, който бе отворен срещу кюрдските сили, не бъде постигната лесна и бърза победа.\r\nГръцки официални лица предупреждават, че би било грешка да се изключи възможността Анкара да отвори втори фронт в Егейско море или източната част на Средиземноморието. \r\nВ петък началникът на Генералния щаб на Въоръжените сили на Турция Хулуси Акар заяви, че армията има способността да провежда военни операции в Африн и Егейско море едновременно. Едно е ясно - ако турски войници бъдат забелязани на гръцки остров в Егейско море, ще има незабавен отговор от страна на Атина. \r\nОпасността от ескалация поради инцидент във въздуха или в морето винаги е реална. Традиционните медиатори имат свои собствени трудности да комуникират с Анкара в момент на напрежение. Президентът на САЩ Доналд Тръмп изпраща в Анкара държавния секретар Рекс Тилърсън, за да спаси каквото може от турско-американските отношения. Ясно е, че на този етап американците не са отписвали Турция и ще направят всичко, което могат, за да не я загубят. Това прави текущият период както подозрителен, така и опасен.\r\nОт своя страна европейците също са изправени пред трудности с Турция. Всеки, който все още вярва, че перспективите за членство в Европейския съюз са истински лост за оказване на натиск върху Анкара, живеят във фантазия. Турците са осъзнали, че никога няма да станат пълноправен член на ЕС и съответно планират какво да направят. \r\nГърция и Турция ще продължат да играят на котка и мишка около островите Имия/Кардак и цялото Егейско море. Опитните политици в Атина знаят, че ключът е да се избегне неконтролируема ескалация в резултат на инцидент.\r\nБихме се надявали, че нашият политически лидер ще обсъди, най-малкото неофициално, това опасно състояние на събитията чрез неформални канали. За съжаление, такива канали не съществуват, виновно за това е правителството. Тереза Герова", "date": "2018.02.12", "title": "Ekathimerini: Стратегическата заплаха в Егейско море произтича от Турция"}
{"url": "http://www.focus-news.net/news/2018/02/12/2487521/dobrich-s-ritual-zaryazvane-na-lozata-v-grada-shte-bade-otbelyazan-trifon-zarezan-na-14-fevruari.html", "text": "Трифоновден (Зарезановден) ще бъде отбелязан в Добрич с ритуала „Зарязване на лозата“. Това съобщиха от пресцентъра на Общината. Организаторите на събитието са Община град Добрич и Регионален исторически музей – Добрич. Ритуалът ще се проведе от 11.00 часа в АЕМО „Стария Добрич“. Предвидена е дегустация на виното, предоставено от Винпром „Алвина“ ООД. В събитието ще участва Професионален фолклорен ансамбъл „Добруджа“ с главен художествен ръководител Стоян Господинов. Ще бъдат обявени и резултатите от Конкурса за най-качествено вино – лично производство - реколта 2017 г., организиран от Община град Добрич и  Къщата на виното. За най-добре представилите се са подготвени предметни награди. Организаторите на конкурса благодарят на всички участници за отзивчивостта да се включат в надпреварата.\r\nПо повод Трифон Зарезан от 10.00 часа до 15.00 часа отново в АЕМО „Стария Добрич“ ще се проведе извънредно празнично издание на Фермерския пазар.", "date": "2018.02.12", "title": "Добрич: С ритуал „Зарязване на лозата“ в града ще бъде отбелязан Трифон Зарезан на 14 февруари"}
{"url": "http://www.focus-news.net/news/2018/02/12/2487523/burgas-poslanikat-na-velikobritaniya-n-pr-ema-hopkins-i-zam-kmetat-ruska-boyadzhieva-otkriha-izlozhba-posvetena-na-shotlandiya.html", "text": "Посланикът на Великобритания в България Н. Пр. Ема Хопкинс и зам.-кметът по европейски политики и околна среда Руска Бояджиева откриха изложба, посветена на Шотландия в КЦ “Морско казино“. Това съобщиха от пресцентъра на Община Бургас. Експозицията включва 30 вълнуващи фотографии на Антони Георгиев, уловили величествения дух и красота на Шотландия.\r\nАнтони Георгиев е фотограф, журналист и писател. Неговите фотографии са представяни в европейски и американски галерии. Когато не снима, Антони е главният редактор на англоезичното списание Vagabond, което се издава от 2006 г.\r\nИзложбата се реализира по инициатива на Британското посолство. Тя бе придружена от есе на българската писателка Капка Касабова.\r\nКрасотата на Шотландия е вдъхновявала поколения артисти и писатели. От исторически градове като Единбург до Каледонските планини, осеяни с приказни замъци и езера, картата на Шотландия е богата колкото културата ѝ и колкото забележителностите, които предлага на посетителите си.\r\nИзложбата ще бъде в КЦ “Морско казино“ до 18 февруари 2018 г.", "date": "2018.02.12", "title": "Бургас: Посланикът на Великобритания Н. Пр. Ема Хопкинс и зам.-кметът Руска Бояджиева откриха изложба, посветена на Шотландия"}
{"url": "http://www.focus-news.net/news/2018/02/12/2487528/blagoevgrad-patnite-nastilki-v-oblastta-sa-mokri-i-zasnezheni-no-sa-pochisteni-i-obraboteni.html", "text": "Пътните настилки са  мокри и заснежени , но са почистени и обработени със смеси срещу заледяване. Това съобщи за Радио „Фокус“ – Пирин дежурният служител в Областно пътно управление – Благоевград. Пътищата в областта са проходими при зимни условия. Проходът Предел е отворен за преминаването на всички видове моторни превозни средства. През нощта няма регистрирани тежки пътни инциденти. В региона няма затворени пътища. Към момента никъде не се извършват ремонти дейности.  Повишена опасност от падащи камъни има в Кресненското дефиле и по второкласен път-19 Симитли – Гоце Делчев. Необходимо е шофьорите да карат с особено внимание в тези райони, за да бъдат избегнати инциденти. Нормално се извършва трафикът по автомагистрала „Струма“ и главен път Е-79.\r\nЛивия НИНОВА", "date": "2018.02.12", "title": "Благоевград: Пътните настилки в областта са мокри и заснежени, но са почистени и обработени"}
{"url": "http://www.focus-news.net/news/2018/02/12/2487524/mvnr-nyama-postradali-balgarski-voennosluzheshti-pri-raketen-obstrel-na-bazata-na-letishte-kandahar.html", "text": "Базата на международните коалиционни сили на летище \"Кандахар\", Афганистан, беше подложена на ракетен обстрел на 11 февруари 2018 г., в 21.45 часа местно време (19.15 часа българско време). Това съобщиха от пресцентъра на Министерството на външните работи. Няма пострадали български военнослужещи.", "date": "2018.02.12", "title": "МВнР: Няма пострадали български военнослужещи при ракетен обстрел на базата на летище \"Кандахар\""}
{"url": "http://www.focus-news.net/news/2018/02/12/2487526/kyustendil-okrazhniyat-sad-shte-zasedava-po-delo-za-obzhalvane-na-myarkata-za-neotklonenie-spryamo-zadarzhaniya-za-grabezh-i-poboy-15-godishen-mladezh-ot-dupnitsa.html", "text": "Окръжният съд ще заседава по дело за обжалване на мярката за неотклонение спрямо задържания за грабеж и побой 15-годишен младеж от Дупница. Това съобщиха за Радио „Фокус” – Кюстендил от Окръжна прокуратура – Кюстендил. Делото е насрочено за 14.00 часа.„Фокус” припомня, че на 6 февруари Районен съд – Дупница постанови мярка за неотклонение „Задържане под стража” за 15-годишния Хр. Георгиев, който е обвинен за престъпление по чл. 198, ал.1 от Наказателния кодекс. Той е отнел дамска чанта с 200 лв., както и мобилен телефон от 46-годишната жена. За това е употребил и сила, нанасял е удари с ръце по главата и тялото на жертвата, както и удари с нож в областта на врата на жената. Според прокуратурата макар и непълнолетен младежът е можел да разбира свойството и значението на деянието, както и да ръководи постъпките си.\r\nВенцеслав ИЛЧЕВ", "date": "2018.02.12", "title": "Кюстендил: Окръжният съд ще заседава по дело за обжалване на мярката за неотклонение спрямо задържания за грабеж и побой 15-годишен младеж от Дупница"}
{"url": "http://www.focus-news.net/news/2018/02/12/2487532/blagoevgrad-patnite-nastilki-v-grada-sa-mokri-i-hlazgavi.html", "text": "Пътните настилки навсякъде са мокри и хлъзгави, затова шофьорите трябва да карат внимателно, предаде репортер на Радио „Фокус“ – Пирин. Спокойно се извършва движението в централна градска част, по-интензивно е преминаването на вход-изход от града при квартал „Струмско“. В сутрешните часове на деня без проблеми се извършва трафикът на кръговото кръстовище при „Зърнени храни“ – на бул. „Св. Димитър Солунски“ и бул. „Васил Левски“, както и през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“. Нормално натоварено е и движението през кръговото кръстовище на бул. „Св. св. Кирил и Методий“ при Трето основно училище „Димитър Талев“. Всички светофарни уредби в града са изправни. Автобусите се движат по разписание.\r\nЛивия НИНОВА", "date": "2018.02.12", "title": "Благоевград: Пътните настилки в града са мокри и хлъзгави"}
{"url": "http://www.focus-news.net/news/2018/02/12/2487531/pregled-na-osnovnite-temi-vav-varnenskiya-pechat.html", "text": "„Все повече девойки посягат към дрогата“ е заглавие от първа страница в днешния брой на варненския вестник „Черно море“. Все повече девойки у нас ползват наркотици, като се наблюдава тенденция те да изместват по численост младежите. Това съобщи д-р Борислав Станчев от дирекция „Превенции” в община Варна. Според цифрите на 1,5 момиче се пада по 1 момче на възраст 18 – 30 години, употребяващо дрога. Причината е в изравняване на половете и уеднаквяване на социалните роли. „Нов синтетичен наркотик измества марихуаната и кокаина“, допълва изданието. Нова синтетична дрога, довела до смъртни случаи сред младежи у нас, измества марихуаната и кокаина от уличния „пазар“. Това каза д-р Борислав Станчев от дирекция „Превенции” в Община Варна. Тя се предлага под безобидни имена като соли за баня, билков весел чай, „пяна за вана на Чарли Шийн“. „Отмениха грипната епидемия“, информира вестникът. На своето последно заседание Областната комисия за борба с грипа и острите респираторни заболявания отмени грипната епидемия във Варна. Възстановяват се женските и детските консултации, плановите имунизации, отпада забраната и за провеждане на масови мероприятия. Експертите мотивираха решението си с цифри, отчита се спад на заболелите във всички възрастови групи. „Десетки скочиха срещу насилието в детските градини“ е друго заглавие в броя. И във Варна десетки излязоха на протест във връзка със случаи- те на насилие в детски градини. Демонстрантите призоваха за по-качествена и иновативна образователна система. Те са част от националния протест, който се провежда в повече от 10 града във връзка със случаите на насилие в детски градини. „Населението на Варна расте“ е друга тема в броя. София и Варна са единствените градове у нас, които през последните години отбелязват непроменено трайно увеличение на населението си – в София с около 30 на сто, във Варна – с около 10 на сто. „Около 200 000 книги и плочи са заели читатели от библиотеката“, четем още в броя. Около 200 000 библиотечни единици са заели варненци от РБ „Пенчо Славейков“ през миналата година, като в това число влизат не само книги, но и плочи и др. Това съобщи главният библиотекар Кристиана Димчева в студиото на сутрешния блок на телевизия „Черно море“ – „Утро в нашия град“, с водещ Магдалена Петрова. „Правят компютърен клъстър във Варна“ е темата с продължение на стр. 5 в рубриката „Морски бизнес“. Голяма аеродинамична тръба ще изследва не само кораби, морски платформи, но ще помага и за преодоляване на замърсяването на въздуха в градската среда, посочва изданието.", "date": "2018.02.12", "title": "Преглед на основните теми във варненския печат"}
{"url": "http://www.focus-news.net/news/2018/02/12/2487511/tass-na-myastoto-na-katastrofata-na-an-148-e-otkrito-ustroystvo-veroyatno-chernata-kutiya-na-samoleta.html", "text": "На мястото на катастрофата на руския Ан-148 в Подмосковието е открито устройство, което вероятно е черната кутия на самолета. Това съобщи началникът на Главното управление на Министерството на извънредните ситуации в Московската област Сергей Полетикин, предава TACC.\r\n„В 18-ти сектор (на проучвателните работи) е открито полетно записващо устройство. Сега Междудържавната авиационна комисия (МАК) работи за потвърждение и определяне на устройството“, разкри Полетикин. Тереза Герова", "date": "2018.02.12", "title": "ТАСС: На мястото на катастрофата на Ан-148 е открито устройство - вероятно черната кутия на самолета"}
{"url": "http://www.focus-news.net/news/2018/02/12/2487535/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-13-fevruari.html", "text": "„Софийска вода” временно ще прекъсне водоснабдяването в някои части на столицата на 13 февруари. Това съобщиха от пресцентъра на дружеството.\r\nВъв връзка с изграждане на сградно водопроводно отклонение на бул. „Овча купел“,кв. „Овча купел“, се налага спиране на водоподаването от 09:00 до 17:00 часа на клиентите на „Софийска вода”, живеещи в района на: ул. „Крушовски връх“ от ул. „Маестро Кънев“ до ул. „Буземска“; ул. „Народно хоро“ от ул. „Крушовски връх“ до бул. „Овча купел“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Крушовски връх“ ъгъла с ул. „Буземска“.\r\nВъв връзка с изграждане на сградно водопроводно отклонение на ул. „Кресна“,жк. „Банишора“, се налага спиране на водоподаването от 10:00 до 16:00 часа на клиентите на „Софийска вода”, живеещи в района на ул. „Кресна“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Кресна“ ъгъла с ул. „Козлодуй“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.02.12", "title": "„Софийска вода” временно ще прекъсне водоснабдяването в някои части на столицата на 13 февруари"}
{"url": "http://www.focus-news.net/news/2018/02/12/2487534/faz-v-germaniya-se-provezhda-traditsionniyat-ulichen-karnaval-rozenmontag.html", "text": "Традиционният уличен карнавал „Розенмонтаг“ ще изпъстри улиците на редица германски градове с пищни шествия, коментира националният ежедневник Die Frankfurter Allgemeine Zeitung.\r\nСамо в Кьолн броят на участниците в карнавала се очаква да достигне до един милион души. В карнавалното шествие ще се включат около 100 платформи, които потеглят в 10 часа местно време. Празненствата в столицата на провинция Северен Рейн-Вестфалия – Дюселдорф, започват в 12 часа местно време. \r\nКакто в предходните години, така и през тази се очаква политическите теми да преобладават на празника. Най-често търсените костюми са на канцлера на ФРГ Ангела Меркел и на държавния глава на САЩ Доналд Тръмп, отбелязват от редакцията.Тереза Герова", "date": "2018.02.12", "title": "FAZ: В Германия се провежда традиционният уличен карнавал „Розенмонтаг“"}
{"url": "http://www.focus-news.net/news/2018/02/12/2487533/pregled-na-osnovnite-temi-v-pazardzhishkiya-pechat.html", "text": "Вестник „Пазарджишка Марица“ излиза с водещо заглавие днес „Пуснаха банда трафиканти на хора“. Афганистанецът Фарук Уафа, перничанинът Апостол Кечев и софиянецът Никола Спасов бяха пуснати на свобода от следствения арест в затвора в Пазарджик срещу символични парични гаранции, вариращи от 1500 до 3000 лева. Тримата са съпричастни към тежката катастрофа на АМ „Тракия“ преди 8 месеца. На 4 юни 2017 г. бусът, управляван от неправоспособен шофьор, излезе от платното и се заби в крайпътно дърво. Загинаха 9 нелегални мигранти и водачът, а други от пътниците бяха тежко ранени. Най-високата гаранция от 3000 лева е поискана от Фарук Уафа, смятан за лидер на организирана престъпна група за трафик на хора. Само за сведение – смята се, че всеки нелегален мигрант плаща на каналджиите по 1000 евро за превоз от турската до сръбската граница. Срещу Уафа има и обвинение за незаконно държане на дрога.\r\n„Родители поискаха промени, за да се спре насилието над деца“, научаваме от втора страница на изданието. Родители от Пазарджик излязоха на протест срещу насилието в детските градини и училищата. Пред сградата на общината се събраха близо 50 души, сред които и деца, за да заявят своето недоволство от нарастващия брой случаи на насилие над деца от страна на персонала в детските заведения. Конкретният повод е случилото се в Бургас преди около седмица, но голямата цел е приемане на направените общо 14 предложения за промени в образователната система. Основно искане, свързано с превенцията на насилие в детските градини и училищата, е въвеждане на мандатност на началниците и директорите в системата на образованието. Родителите продължават да настояват също да бъдат въведени задължителни периодични тестове и събеседвания за определяне на състоянието на всеки един служител в детските ясли, градини и училищата, създаване на независима комисия за цялостен надзор на системата на образованието.\r\n„Авджиите ни се представиха достойно на турнира Йосиф Майер“, ни информира от трета страница вестника. Пазарджишките ловци – мъже и жени, заедно с кучетата си, се представиха повече от достойно на тазгодишния киноложки турнир „Йосиф Хинек Майер“. На първо място в клас „Открит“ след бараж се класира Петър Ветренски от Пазарджик. Втори остана Иван Стефанов от Варна, а бронза взе Сашо Райчев от Раковски. Съревнованието при жените също беше доста оспорвано. Златото отиде при Нели Николова от Годеч. Втора се класира Мира Спасова от Пазарджик. Бронзът получи Татяна Ангелова от Пловдив. Мира Спасова за първи път се включи в надпревара и от воле спечели второто място при жените заедно с дратхаара си Рони. Младата дама получи поздравление за достойното представяне. В клас „Млади“ златото взе Любозар Георгиев от Перник, а втори стана Тодор Трясков от Пазарджик. Трети в този клас се нареди втори участник от пазарджишкото дружество – Андон Андонов.", "date": "2018.02.12", "title": "Преглед на основните теми в пазарджишкия печат"}
{"url": "http://www.focus-news.net/news/2018/02/12/2487536/kyustendil-obshtinata-shte-poluchi-priz-nay-zelena-obshtina-v-balgariya-po-povod-opolzotvoryavane-na-otpadatsite-ot-opakovki.html", "text": "Община Кюстендил ще получи приз „Най-зелена” община в България по повод оползотворяване на отпадъците от опаковки. Това съобщи за Радио „Фокус” – Кюстендил зам.-кметът на Община Кюстендил инж. Росица Плачкова. Връчването на приза ще бъде на 14 февруари от 11.00 часа в залата на сградата на Община Кюстендил. Общината е победител в категорията „Средни общини” в конкурса, организиран от организация за разделно събиране на отпадъците. Наградата се връчва за успешната работа на Кюстендил в посока оползотворяване на този вид отпадъци и инвестирането в ефективни зелени проекти. В същото време ще бъде обявен проект, чрез който в Кюстендил ще се работи за по-пълно оползотворяване на отпадъците.\r\nВенцеслав ИЛЧЕВ", "date": "2018.02.12", "title": "Кюстендил: Общината ще получи приз „Най-зелена” община в България по повод оползотворяване на отпадъците от опаковки"}
{"url": "http://www.focus-news.net/news/2018/02/12/2487539/smolyan-kukleniyat-spektakal-tsyalo-lyato-chetoh-shte-bade-predstaven-v-rodopski-dramatichen-teatar-nikolay-haytov.html", "text": "Кукленият спектакъл „Цяло лято четох“ ще бъде представен премиерно в Родопски драматичен театър „Николай Хайтов“ – Смолян днес от 13.30 ч., съобщиха от РДТ – Смолян. Постановката е в подкрепа на четенето и се реализира с партньорството на Регионално управление на образованието – Смолян.\r\n„Цяло лято четох” е куклен спектакъл по текстове на Джани Родари, Астрид Линдгрен, Йордан Радичков. Зрителите ще се запознаят със забележителния г-н Бианки и неговата пътуваща библиотека. Освен, че разказва приказки по телефона, той раздава книжки и се впуска в приключения с любими герои. Докато се усетите, страница след страница, ще ви открие най-ценното приятелство – приятелството с хубавата книга, казват организаторите. Режисьор е Елза Лалева, сценография и кукли Мартина Варийска. Спектакълът е подходящ за деца от 6 до 11 години и е с продължителност около 50 минути.", "date": "2018.02.12", "title": "Смолян: Кукленият спектакъл „Цяло лято четох“ ще бъде представен в Родопски драматичен театър „Николай Хайтов“"}
{"url": "http://www.focus-news.net/news/2018/02/12/2487537/pregled-na-osnovnite-temi-v-shumenskiya-pechat.html", "text": "„Истанбулската конвенция поляризира мненията и на шуменци“ е водещото заглавие във вестник „Шуменска заря“. Емоционални изказвания, оспорвани тези белязаха двучасовата дискусия за Истанбулската конвеция. Дебатът беше организиран от омбудсмана Иван Капралов с идеята повече шуменци да чуят тезите „за“ и „против“ документа. Дискусията предизвика обществения интерес и в залата на библиотеката имаше хора на различни възрасти, с различни професии, но всеки от тях с позиция. Някои от тезите бяха подкрепи с видеоматериали. „Започва ремонтът на северния тротоар по улица „Съединение“ в Шумен“, съобщава ежедневникът. Въвежда се временна организация на движение по ул. „Съединение“ в района от Съдебната палата до Пенсионерски клуб №7. Промяната влиза в сила от понеделник, 12 февруари и е във връзка със започващите ремонтни дейности по проект „Благоустрояване и рехабилитация на части от техническата инфраструктура на гр. Шумен“, финансиран по Приоритетна Ос 1 на ОП „Региони в растеж 2014-2020 г.“. Проверка на сигнал за изтичане на замърсени дъждовни води Сигнал на дежурния зелен телефон е постъпил в РИОСВ – Шумен на 8 февруари 2018 г. Причината е изтичане на замърсена вода с белезникав цвят в имоти, намиращи се източно от предприятието за керамични плочи „Дюра тайлс БГ“ АД в Нови пазар. Интервюто в броя е с областния управител на Шумен проф. Стефан Желев. По думите му общините променят облика си със средства от Европейския съюз.", "date": "2018.02.12", "title": "Преглед на основните теми в шуменския печат"}
{"url": "http://www.focus-news.net/news/2018/02/12/2487540/sport-viktoriya-tomova-se-izkachi-s-edna-pozitsiya-v-svetovnata-ranglista.html", "text": "Виктория Томова се изкачи с една позиция в световната ранглиста и през новата седмица е поставена под номер 138. С две позиции по-нагоре до 191-во място се придвижи и Цветана Пиронкова. Сесил Каратанчева е под номер 200, а Елица Костова е 209-та. \r\nВ „Топ 10“ при жените няма промени. Начело в ранглистата е датската тенисистка Каролине Возняцки, следвана от румънката Симона Халеп и Елина Свитолина от Украйна.", "date": "2018.02.12", "title": "Спорт: Виктория Томова се изкачи с една позиция в световната ранглиста"}
{"url": "http://www.focus-news.net/news/2018/02/12/2487525/vecernji-list-harvatiya-otnosheniyata-mezhdu-zagreb-i-belgrad-sa-na-tolkova-nisko-nivo-che-dori-i-malki-stapki-za-podobryavaneto-im-shte-badat-ot-izklyuchitelna-vazhnost.html", "text": "Двустранните отношения между Хърватия и Сърбия са на толкова ниско ниво, че дори и малки стъпки за подобряването им биха имали огромно значение, коментират в редакцията на електронното издание  Vecernji List .\r\n„Никога не пропускам да пропусна възможност“, гласи една стара френска поговорка. Трудно е да се каже дали срещата между президентите на двете страни – Александър Вучич и Колинда Грабар-Китарович ще потвърждят тази максима. Но в навечерието на визитата на сръбския държавен глава в Белград го „сплашиха“, че в Загреб ще бъде приветстван по „усташки“. А в Загреб уверяват президента си, че не бива да отваря вратите на дома, преди да получи извинение от своя гост за онова, което причини Сърбия на Слободан Милошевич на хърватите. Извинението обаче идва отвътре, а не по политическа поръчка. Не бива да се очаква внезапно преодоляване на пропастта между Загреб и Белград – нито от страна на Колинда Грабар-Китарович, нито от тази на Александър Вучич. Въпросът, който стои на дневен ред обаче е: ще продължат ли двете съседни държави да копаят окови или ще разрушат старите бункери?Тереза Герова", "date": "2018.02.12", "title": "Vecernji List (Хърватия): Отношенията между Загреб и Белград са на толкова ниско ниво, че дори и малки стъпки за подобряването им ще бъдат от изключителна важност"}
{"url": "http://www.focus-news.net/news/2018/02/12/2487541/georgi-parvanov-nishto-chudno-da-se-sleyat-mestnite-s-parlamentarnite-izbori.html", "text": "Нищо чудно да  се слеят местните с парламентарните избори. Това каза Георги Първанов, президентът на България в периода 2002 г.-2012 г., в предаването „Тази сутрин”", "date": "2018.02.12", "title": "Георги Първанов: Нищо чудно да  се слеят местните с парламентарните избори"}
{"url": "http://www.focus-news.net/news/2018/02/12/2487542/kyustendil-60-detsa-shte-uchastvat-v-obucheniya-po-ski-po-proekta-nauchi-se-da-skarash-ski.html", "text": "60 деца от Кюстендил ще участват в обучения по ски. Това съобщи пред Радио „Фокус” – Кюстендил Явор Спиридонов от ски център „Осогово”. Децата са включени в проекта „Научи се да скараш ски”. Проектът се реализира за трета поредна година, в него участват възпитаници на различни учебни заведения от Кюстендил. От днес започва обучението на 30 ученици от Пето основно училище „Христо Ботев”, а следващата седмица ще се включат ученици от Шесто основно училище „Св. Паисий Хилендарски”. Целта на програмата е да предостави начално ски обучение на децата и да ги запознае с магията на белите спортове.\r\nВенцеслав ИЛЧЕВ", "date": "2018.02.12", "title": "Кюстендил: 60 деца ще участват в обучения по ски по проекта „Научи се да скараш ски”"}
{"url": "http://www.focus-news.net/news/2018/02/12/2487543/montana-16-godishno-momche-e-prebito-pred-diskoteka-v-grada-nyama-opasnost-za-zhivota-mu.html", "text": "На 11 февруари около 04.50 часа пред дискотека е нанесен побой на 16-годишно момче, като са му избити два предни зъба. Това съобщиха от ОДМВР-Монтана. Нападателят е 25-годишен мъж, който е задържан за 24 часа. Разпитани са свидетели и е извършено разпознаване на извършителя. Пострадалото момче е прегледано от съдебен лекар. Няма опасност за живота му. По случая е образувано досъдебно производство.", "date": "2018.02.12", "title": "Монтана: 16-годишно момче е пребито пред дискотека в града, няма опасност за живота му"}
{"url": "http://www.focus-news.net/news/2018/02/12/2487544/dha-liderat-na-turskite-natsionalisti-kam-sasht-ako-ne-korigirate-greshkite-si-veche-shte-vi-vazpriemame-kato-nash-vrag.html", "text": "Генералният председател на Партията на националистическото движение (ПНД) Девлет Бахчели буквално изригна срещу сегашната политика и действия на САЩ в Сирия, предаде информационната агенция Догу хабер ажансъ (ДХА). „Казвам го пределно ясно и откровено. В момента срещу турската нация, САЩ са на страната на Отрядите за народна самозащита (ОНС) на сирийските кюрди, на тяхната Партия на демократичното единство (ПДЕ), както и на Кюрдската работническа партия (ПКК). Ако Вашингтон не направи завой от тази „грешка”; ако продължава подкрепата си за провокациите, тормоза и терора – тогава определението за тях ще бъде „враждебно”.  Вече ще възприемаме САЩ като наш „враг”; без съмнение имаме пълните основания за това”, посочва още лидерът на турските националисти, цитиран от ДХА. Георги Димов", "date": "2018.02.12", "title": "ДХА: Лидерът на турските националисти към САЩ: Ако не коригирате „грешките” си, вече ще ви възприемаме като наш „враг”"}
{"url": "http://www.focus-news.net/news/2018/02/12/2487545/elena-aleksandrova-istorik-na-11-fevruari-1878-g-zapochvat-boevete-v-rilskoto-korito-prehvarlyat-se-v-balarbashi-otkadeto-idvat-ruskite-voyski-i-na-12-fevruari-vlizat-tarzhestveno-v-gorna-dzhumaya.html", "text": "Навършват се 140 години от първото освобождение на Горна Джумая през 1878 година (Днес Благоевград). За Радио „Фокус“ – Пирин историкът и уредник в Регионален исторически музей – Благоевград Елена Александрова каза, че събитията от 12 февруари имат и своята предистория, която се корени в дипломатическото решение или по-скоро опитите за дипломатическо решение на Източната криза от края на 1876 и началото на 1877 година. „Става въпрос за натиска от страна на Великите сили за реформи в Османската империя, която обаче отказва да ги извърши и се стига до решението на руския император Александър II да реши проблемите на бойното поле. На 12 април 1877 година в Кишинев е издаден манифест на император Александър II, с който Русия обявява война на Османската империя. Към нея се присъединяват още Румъния, Сърбия и Черна гора. Вестта провокира чувства на национална съпричастност и желание за саможертва на голям брой българи и от Пиринския край, които влизат в редовете на българското опълчение“, каза още Александрова. Тя добави, че това е първата бойна единица, от която се ражда в последствие Българската земска войска, тоест първата българска армия на Княжество България след Освобождението. „От Горна Джумая като доброволци се записват Антон Георгиев, Филип Иванов, Стефан Трифонов, Ангел Христов, Иван Ванчев, Тодор Георгиев, Дончо Николов, Лука Христов, Панайот Стойков, Георги Василев, Дончо Витанов, Стоян Георгиев. Може би е имало и други доброволци, но това са имената, с които ние в момента разполагаме“, добави Александрова. Тя уточни, че в началото на януари 1878 година една малка част от предния отряд на генерал Гурко, съставляваща една дружина пехота, кавалерия и една батарея-артилерия, под командването на майор Иван Павлович Орлински, се отправя на юг по долината на река Струма. Тази част е част от състава на 4-ти хусарски полк, командван от граф Щакелберг. Същевременно в Рилското корито се образуват чети, които влизат в непрекъснати схватки с турския аскер и башибозук. „Начело на Горноджумайската и Рилската чета застават учителите Арсени Костенцев, който преподавал в Горна Джумая по това време, и Петър Рафаилов от село Стоб. Безредията в района принуждават населението да изпрати няколко пъти депутация при майор Орлински в Дупница, където е било седалището му, с молба войските му да продължат на юг по струмското направление и да овладеят и град Джумая“, отбеляза Александрова. Тя посочи, че по-късно с оглед на Одринското примирие градът влиза в зоната, която е трябвало да бъде окупирана от руските войски и на 10 февруари 1878 година руското командване издава заповед градът да бъде освободен от намиращите се най-близо руски военни части, именно това се оказва отрядът на Орлински. „На следващия ден започват боевете в Рилското корито, прехвърлят се във височината Баларбаши, откъдето идват руските войски и на 12 февруари влизат тържествено в Горна Джумая. Един топовен залп показва на турския гарнизон в града, че има работа насреща си действително с войска, а не с четите, организирани от местното население. Тъй като първоначално турските военни части не са очаквали да има руска намеса, това създава безредие в града сред турското население, гарнизона напуска града и се отправя на юг към Кресненското дефиле, а заедно с него се изселва и мирното гражданско турско население, което е живеело в града“, каза Александрова. Според нея за едно денонощие градът е освободен и е прочистен от турски войскови части и от населението. Цялото християнско население в града начело със свещениците с икони и хоругви в ръце отиват да посрещат войсковата част, предвождана от майор Орлински.\r\nЛивия НИНОВА", "date": "2018.02.12", "title": "Елена Александрова, историк: На 11 февруари 1878 г. започват боевете в Рилското корито, прехвърлят се в Баларбаши, откъдето идват руските войски и на 12 февруари влизат тържествено в Горна Джумая"}
{"url": "http://www.focus-news.net/news/2018/02/12/2487547/new-europe-farmatsevtichniyat-skandal-v-gartsiya-dimitris-avramopulos-poiska-ot-sada-da-razkrie-imenata-na-zashtitenite-svideteli.html", "text": "Европейският комисар по миграцията Димитрис Аврамопулос заяви, че ще заведе съдебно дело във Върховния съд на Гърция, като настоя органът да разкрие защитените свидетели, които обвиниха него и други деветима политици във взимане на подкупи от фармацевтична компания „Новартис“, съобщава електронното издание New Europe.\r\nKогато през 2004 г. „Нова демокрация“ спечели парламентарните избори в Гърция, втората министерска длъжност на Аврамопулос бе на министър на здравеопазването и социалната солидарност – пост, който заемаше от 2006 г. до 2009 г. Анонимни свидетели обвиниха Аврамопулос в получаването на подкупи в замяна на закупуването на повече противогрипни ваксини от „Новартис“.\r\nЕвропейският комисар по миграцията обаче отхвърли обвиненията, определяйки свидетелите срещу него като „псевдомъченици“. \r\n„Това е въпрос на морал и достойнство\", категоричен бе гръцкият политик, като същевременно допълни, че обвиненията подкопават демокрацията и институциите. „Те се прицелват в демокрация, върховенство на закона и политическия ред на страната\", допълни еврокомисарят, като посочи, че случаят директно обхваща политическото представителство на Гърция чрез „пряко предизвикване демокрацията и нейните служители\".\r\n„Аз стоя на страната на държавата си, не ме интересува кой е на власт\", увери Аврамопулос.Агенция „Фокус“ припомня:\r\nДвама бивши премиери на Гърция и осем бивши министри се оказаха в центъра на голям фармацевтичен скандал. Сред замесените фигурират имената на бившия министър-председател Андонис Самарас и на директора на Централната банка Янис Стурнарас, а също и това на еврокомисаря по миграцията Димитрис Аврамопулос. \r\nСъгласно разпространената информация, в периода от 2006 г. до 2015 г. швейцарският фармацевтичен гигант „Новартис\" е давал подкупи на гръцки държавни служители с цел в местните болнични заведения да бъдат издавани по-голям брой рецепти, в които се предписват негови лекарства. Проведено е разследване срещу директора на филиала „Новартис\" в Гърция. Тереза Герова", "date": "2018.02.12", "title": "New Europe: Фармацевтичният скандал в Гърция: Димитрис Аврамопулос поиска от съда да разкрие имената на защитените свидетели"}
{"url": "http://www.focus-news.net/news/2018/02/12/2487530/blagoevgrad-bez-problemi-se-osashtestvyava-preminavaneto-na-motorni-prevozni-sredstva-prez-gkpp-kulata.html", "text": "Нормално натоварен е трафикът на ГКПП „Кулата“. Това съобщиха за Радио „Фокус“ – Пирин от пункта. На ГКПП „Илинден“ преминаването също се осъществява без проблеми. На останалите пунктове между България и Гърция, трафикът е обичайно натоварен за съботен ден.\r\nЛивия НИНОВА", "date": "2018.02.12", "title": "Благоевград: Без проблеми се осъществява преминаването на моторни превозни средства през ГКПП „Кулата“"}
{"url": "http://www.focus-news.net/news/2018/02/12/2487549/pazardzhik-tsar-na-lozyata-shte-bade-izbran-v-selo-malo-konare-na-14-fevruari.html", "text": "На празника Трифон Зарезан на 14 февруари е традиция от години в село Мало Конаре да правим ритуал зарязване на лозята, който тази година ще се извърши в центъра на селото. Това каза за Радио „Фокус” – Пазарджик Цветанка Комсалова, секретар на читалището в пазарджишкото село. „Лозовият ни масив вече не е в добро състояние и е много далече извън селото, затова ще го направим на площада. Обикновено на празника идват много хора – големи и малки жители на Мало Конаре“, добави Комсалова. Тя каза, че са осигурили музика и се надяват да стане едно всеобщо веселие. „Самият ритуал протича много тържествено. Първо свещеникът на селото, отец Петър, ще направи водосвет за здраве и берекет през цялата година. Царят на лозята ще зареже пръв, след него кметът, а после и всеки от мъжете, който пожелае. Те отрязват пръчки, прави се венец, който след това се поставя на новия цар. Години наред при нас вече Цар на лозята е Иван Куртанов, който е един много добър лозар и производител на вино. Самодейците на читалището ще вдигнат градуса на настроението с песните и хората, с които ще веселят присъстващите през целия ден“, каза още секретарят на читалището в Мало Конаре.\r\nАлбена ЖИЛЕКОВА", "date": "2018.02.12", "title": "Пазарджик: Цар на лозята ще бъде избран в село Мало Конаре на 14 февруари"}
{"url": "http://www.focus-news.net/news/2018/02/12/2487550/varna-okrazhnata-prokuratura-zadarzha-za-72-chasa-mazh-za-pritezhanie-na-marihuana-i-amfetamini.html", "text": "С постановление на Окръжната прокуратура във Варна за срок до 72 часа е бил задържан 43-годишният Симеон И. Това съобщиха от пресцентъра на Апелативна прокуратура - Варна. Мъжът е привлечен като обвиняем за държане с цел разпространение на наркотични вещества. При претърсване на жилището, където живеел, и в помещение, наето от обвиняемия като база за разфасовка на наркотиците на дози, са намерени и иззети различни видове наркотични вещества - 110 г марихуана и 30 г амфетамини. \r\nНа 19 януари тази година Симеон И. е бил привлечен към наказателна отговорност за държане на наркотични вещества. Срещу него тогава било образувано бързо полицейско производство, което е висящо към момента.\r\nОкръжната прокуратура във Варна ще внесе днес искане във Варненския окръжен съд за определяне на постоянна мярка за неотклонение „Задържане под стража“ спрямо наркоразпространителя.", "date": "2018.02.12", "title": "Варна: Окръжната прокуратура задържа за 72 часа мъж за притежание на марихуана и амфетамини"}
{"url": "http://www.focus-news.net/news/2018/02/12/2487538/georgi-parvanov-dogovaryaneto-za-imeto-na-makedoniya-ne-tryabva-da-e-za-smetka-na-balgariya.html", "text": "Договарянето за името на Македония не трябва да е за сметка на България. Това каза Георги Първанов, президентът на България в периода 2002 г.-2012 г., в предаването „Тази сутрин”", "date": "2018.02.12", "title": "Георги Първанов: Договарянето за името на Македония не трябва да е за сметка на България"}
{"url": "http://www.focus-news.net/news/2018/02/12/2487548/redzhep-tayip-erdogan-izvanrednoto-polozhenie-v-turtsiya-shte-prodalzhi-chak-do-izborite-prez-2019-ta.html", "text": "Президентът на Турция и генерален председател на управляващата Партия на справедливостта и  развитието (ПСР) Реджеп Тайип Ердоган заяви и потвърди, че извънредното положение в страната ще продължи чак до едновременните общи и президентски избори на 3 ноември 2019-та, пише вестник „Джумхуриет”. Поводът за твърдението му са разговорите за коалиционно споразумение с Партията на щастието (ПЩ) със сегашен лидер Темел Карамоллаоглу. По този начин са прекратени и попарени каквито и да е очаквания, че извършеното през януари т.г. пето поредно удължаване на срока на извънредното положение в Турция ще бъде последното. По повод искането на Темел Карамоллаоглу за прекратяване на извънредното положение, Ердоган му е отговорил лаконично: „Има нужда, то ще бъде продължено.”. \r\nЗа разлика от ПСР и от Партията на националистическото движение (ПНД), всички други политически партии в Турция често и постоянно се обявяват против извънредното положение и управлението с президентски укази. През януари след въпросното пето поредно удължаване на извънредното положение, бившият 11-ти турски президент Абдуллах Гюл също  изрази надежда, че то ще бъде последното и по този начин се нареди сред противниците на продължаващата ненормална обстановка в Турция, пише още „Джумхуриет”.\r\nАгенция „Фокус” припомня:\r\nПЩ (у нас е известна и с относително по-релевантния смислов превод като Партията на благополучието (ПБл) – бел. на „Фокус”) е последната откровена ислямистка формация, създадена от безспорния лидер на турските ислямисти Неджметтин Ербакан. Той за кратко време бе и министър-председател, свален с т. нар. „пост военен преврат” - чрез меморандума на турските военни от 28 февруари 1997 год. Когато кмет на Истанбул бе сегашният президент Ердоган, избран именно с листата на турските ислямисти. Тогава това беше Партията на благоденствието (ПБ), междувременно обявена за противоконституционна и закрита.  Георги Димов", "date": "2018.02.12", "title": "Реджеп Тайип Ердоган: Извънредното положение в Турция ще продължи чак до изборите през 2019-та"}
{"url": "http://www.focus-news.net/news/2018/02/12/2487554/veliko-tarnovo-obshtinskiyat-detski-kompleks-obyavi-konkurs-na-tema-az-v-edin-valsheben-grad.html", "text": "Конкурс на тема „Аз в един вълшебен град“ обяви Общинския детски комплекс в града. Състезанието е насочено към децата от предучилищен етап на образование, както и към младежите до 7-ми клас,  които се обучават в училищата от общината. То  се организира за седма поредна година, обясни за Радио „Фокус“ – Велико Търново Анелия Пейчева, директор на ОДК. Конкурсът е посветен на празника на града – 22 март. „Всеки един участник, като творец, да може да реши какъв точно ще е вълшебният град. Целта е да се популяризират, поощрят и утвърдят интересите на подрастващите към изобразителното изкуство и красотата, както и да се откриват и насърчават млади таланти“, поясни Анелия Пейчева.  Тя уточни, че децата ще са разделени в четири възрастови групи  – предучилищна възраст, I – IV клас, V – VII клас и деца със специални образователни потребности. „В своите произведения младите творци могат да използват всички видове живописни, графични и приложни техники. Малките художници могат да избират формата на листа, на който ще рисуват – А4 или формат 35/50 , а за участниците от пети до седми клас – във формат 35/50. Компетентно жури ще селектира най-добрите произведения за представянето им в изложба. Специалистите ще следят за композиционните умения, оригиналността и въображението, проявени в творбата, техническото изпълнение, пространство и материалност“, каза още директорът на ОДК.\r\nСрокът за изпращане на рисунките в Комплекса е до 17.00 часа на 1 март. Отличените творби ще са подредени в изложба в търговския център в началото на града, посока София, която ще остане на третия етаж от 16 до 26 март. Официалното откриване и тържеството по награждаване ще е от 17.30 часа на 20 март.  Подготвени са много награди и изненади. През миналата година участниците са били над 400. Най-активни са децата от предучилищна възраст и тези от 1-ви до 4-ти клас.\r\nЛуиза ТРАНЧЕВА", "date": "2018.02.12", "title": "Велико Търново: Общинският детски комплекс обяви конкурс на тема „Аз в един вълшебен град“"}
{"url": "http://www.focus-news.net/news/2018/02/12/2487553/burgas-shampionska-titla-po-boks-pri-mazhete-specheli-ivan-atanasov-ot-pobeda-chernomorets.html", "text": "Отлично представяне на държавното първенство по бокс за мъже в Ямбол записа 17-годишният ас на бургаския клуб „Победа Черноморец“ Иван Атанасов. Това съобщиха от Община Бургас. Европейският първенец за юноши от Капошвар-Унгария през 2016-та година заслужено стана шампион на България в категория до 64 килограма. Възпитаникът на треньора Радослав Суслеков и на Спортното училище „Юрий Гагарин“ постигна три убедителни победи с по 3:0 съдийски гласа.\r\nИван Атанасов се справи последователно с Андон Андонов от „Ботев“, Янко Илиев от „Априлци“, а на финала срази Стоян Златев от НСА.\r\nДругият боксьор на „Победа Черноморец“ Якуб Чиновлиев в категория до 60 килограма спечели първата си среща срещу Борислав Михайлов, но във втория двубой отстъпи на бъдещия шампион Кирил Русинов от ЦСКА и отпадна от битката за медалите.", "date": "2018.02.12", "title": "Бургас: Шампионска титла по бокс при мъжете спечели Иван Атанасов от „Победа Черноморец“"}
{"url": "http://www.focus-news.net/news/2018/02/12/2487551/veliko-tarnovo-tri-sluchaya-na-meningiti-i-meningoentsefaliti-sa-registrirani-v-oblastta-prez-yanuari.html", "text": "Три случая на менингити и менингоенцефалити са регистрирани в областта през януари. Два от тях са във Велико Търново, а последният – в Стражица. Това съобщиха за Радио „Фокус“ – Велико Търново от Регионалната здравна инспекция в града. Инфекциозните заболявания не са свързани с качеството на водата в региона. За миналия месец няма отчетени превишени показатели и населени места, в които водата е била негодна. За периода 1 – 31 януари има регистрирани 54 случая на чревни инфекции. Ентероколитите са 47, както следва 11 във Велико Търново, 10 – в Горна Оряховица, 4 в Дебелец, по 2 в Лясковец и Стражица и по един в Килифарево, селата Присово, Пчелище, Ресен, Драганово,  Първомайци,  Горско ново село, Калайджии, Добри дял, Михалци. Лесичери , град Тръмбеш, село Камен, село Кесарево, село Асеново  и Бряговица. През миналия месец има и един заболял от Вирусен Хепатит , както и трима с диагноза Ротавирусен гастроентерит.\r\nЛуиза ТРАНЧЕВА", "date": "2018.02.12", "title": "Велико Търново: Три случая на менингити и менингоенцефалити са регистрирани в областта през януари"}
{"url": "http://www.focus-news.net/news/2018/02/12/2487552/kmetat-na-haskovo-dobri-belivanov-vnesoh-signal-do-okrazhnata-prokuratura-otnosno-zakonnostta-na-poslednite-promeni-v-byudzheta-na-obshtinata.html", "text": "Миналата седмица внесохме сигнал запитване до Окръжната прокуратура относно законността на решенията на Общинския съвет за бюджета на община Хасково за 2018 година и промените, които се направиха в последния момент. Това каза за Агенция „Фокус“ кметът на Хасково Добри Беливанов. „С решенията си общинските съветници увеличиха приходната част, има размествания в разходната част“, обясни той. „Това съгласно изискванията би трябвало да мине през обществено обсъждане“, коментира кметът. Добри Беливанов поясни, че първоначално предложеният бюджет е преминал през обществено обсъждане. „Изпълняваме взетите от Общинския съвет решения и преработваме бюджета. Работата по бюджета продължава“, каза още той.\r\nБиляна ИВАНОВА", "date": "2018.02.12", "title": "Кметът на Хасково Добри Беливанов: Внесох сигнал до Окръжната прокуратура относно законността на последните промени в бюджета на общината"}
{"url": "http://www.focus-news.net/news/2018/02/12/2487546/shumen-zabolevaemostta-v-oblastta-ostava-visoka.html", "text": "Заболеваемостта в област Шумен остава висока, въпреки отчетения лек спад. За изминалата седмица стойностите са 213 на 10 000 души население, срещу 216 на 10 000, съобщи за Радио „Фокус“ - Шумен д-р Марко Марков, директор на Дирекция „Надзор на заразните болести“ в Регионална здравна инспекция. „Има отстъстващи ученици от училищата в Шумен по болест, но засега не са достигнати пределните стойности за грипна ваканция. Към момента няма да бъде обявявана нито такава, нито грипна епидемия“, каза още д-р Марков.\r\nИвелина ИВАНОВА", "date": "2018.02.12", "title": "Шумен: Заболеваемостта в областта остава висока"}
{"url": "http://www.focus-news.net/news/2018/02/12/2487555/burgas-voleybolistite-ot-neftohimik-2010-zapaziha-liderskata-si-pozitsiya-v-natsionalnata-superliga.html", "text": "Волейболистите от „Нефтохимик 2010“ запазиха лидерската си позиция в националната Суперлига след разгром над „Левски“ в дербито на 18-ия кръг. Това съобщиха от Община Бургас. Около 1 000 зрители в зала „Младост“ станаха свидетели на интересен мач, в който определено бургазлии показаха повече аргументи на полето и стигнаха до 3:0 гейма. В отделните части резултатът е 25:19, 25:18, 25:21.\r\nНа мястото на контузения посрещач Валентин Братоев сполучливо се включи опитният Андрей Николов.\r\nЖани Желязков беше най-резултатен с 14 точки. С 11 точки завърши младата надежда на бургаския волейбол Георги Петров. Изключително стабилни бяха разпределителят Георги Братоев, центровете Николай Къртев и Илия Петков и либерото Теодор Салпаров.\r\nВ следващия 19-ти кръг отборът на „Нефтохимик 2010“ гостува на „Марек Ивкони“. Мачът в Дупница е на 17 февруари от 17.00 часа.", "date": "2018.02.12", "title": "Бургас: Волейболистите от „Нефтохимик 2010“ запазиха лидерската си позиция в националната Суперлига"}
{"url": "http://www.focus-news.net/news/2018/02/12/2487556/sliven-s-385-namalyavat-razreshitelnite-za-stroezh-v-oblastta.html", "text": "С 38.5% намаляват разрешителните за строеж в Сливенско. Това съобщи за Радио \"Фокус\" - Сливен Сребрина Ганушева, експерт в Териториалната статистика. Издадени са  разрешителни за строеж на 33 жилищни сгради с 53 жилища в тях и с 8 039 кв. м разгъната застроена площ (РЗП) и на 16 други сгради с 4 195 кв. м РЗП в Сливенска област. Спрямо предходното тримесечие издадените разрешителни за строеж на жилищни сгради остават без промяна, а жилищата в тях и общата им застроената площ се увеличават съответно с 3.9 и 13.7%. Броят на издадените разрешителни за строеж на други сгради  намалява с 38.5%, а разгънатата им застроена площ –  с 65.3%.\r\nВ сравнение с четвъртото тримесечие на 2016 г. издадените разрешителни за строеж на нови жилищни сгради нарастват с 83.3%, жилищата в тях – с 82.8%, а тяхната РЗП е повече със 103.5%. Броят на издадените разрешителни за строеж на други сгради намалява с 50.0%, а съответната им РЗП е по-малко с 82.0%.\r\nПрез четвъртото тримесечие на 2017 г. в област Сливен е започнал строежът на 19 жилищни сгради с 35 жилища в тях и с 5 171 кв. м обща застроена площ и на 17 други сгради с 9 095 кв. м РЗП. Спрямо предходното тримесечие започнатите жилищни сгради намаляват с 47.2%, жилищата в тях –  с 40.7%, а общата им застроена площ –  с 39.5%. Броят на започнатите други сгради бележи спад с 10.5%, а общата им застроена площ – с 4.3%.", "date": "2018.02.12", "title": "Сливен: С 38.5% намаляват разрешителните за строеж в областта"}
{"url": "http://www.focus-news.net/news/2018/02/12/2487557/kyustendil-otborat-na-ezikovata-gimnaziya-e-pobeditel-ot-regionalnoto-sastezanie-evroskola.html", "text": "Отборът на Езиковата гимназия в Кюстендил е победител от регионалното състезание „Евроскола“. Това съобщиха за Радио „Фокус” – Кюстендил от Езикова гимназия „Д-р Петър Берон” – Кюстендил. Състезанието е проведено в залата на читалище „Братство” и в него са участвали представители на средни училища от областите Благоевград и Кюстендил, с организатор Европейският парламент в България. Доброто владеене на един от трите работни европейски езика – английски, френски или немски – е било между главните условия за участие. Победителите ще се присъединят към останалите пет регионални победители от цяла България, а на 3 май ще пътуват до Франция.\r\nВенцеслав ИЛЧЕВ", "date": "2018.02.12", "title": "Кюстендил: Отборът на Езиковата гимназия е победител от регионалното състезание „Евроскола”"}
{"url": "http://www.focus-news.net/news/2018/02/12/2487558/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Традиционният уличен карнавал „Розенмонтаг“ ще изпъстри улиците на редица германски градове с пищни шествия, коментира националният ежедневник Die Frankfurter Allgemeine Zeitung.\r\nСамо в Кьолн броят на участниците в карнавала се очаква да достигне до един милион души. В карнавалното шествие ще се включат около 100 платформи, които потеглят в 10 часа местно време. Празненствата в столицата на провинция Северен Рейн-Вестфалия – Дюселдорф, започват в 12 часа местно време. \r\nКакто в предходните години, така и през тази се очаква политическите теми да преобладават на празника. Най-често търсените костюми са на канцлера на ФРГ Ангела Меркел и на държавния глава на САЩ Доналд Тръмп, отбелязват от редакцията.\r\n*** Европейският комисар по миграцията Димитрис Аврамопулос заяви, че ще заведе съдебно дело във Върховния съд на Гърция, като настоя органът да разкрие защитените свидетели, които обвиниха него и други деветима политици във взимане на подкупи от фармацевтична компания „Новартис“, съобщава електронното издание New Europe.\r\nKогато през 2004 г. „Нова демокрация“ спечели парламентарните избори в Гърция, втората министерска длъжност на Аврамопулос бе на министър на здравеопазването и социалната солидарност – пост, който заемаше от 2006 г. до 2009 г. Анонимни свидетели обвиниха Аврамопулос в получаването на подкупи в замяна на закупуването на повече противогрипни ваксини от „Новартис“.\r\nЕвропейският комисар по миграцията обаче отхвърли обвиненията, определяйки свидетелите срещу него като „псевдомъченици“. \r\n„Това е въпрос на морал и достойнство\", категоричен бе гръцкият политик, като същевременно допълни, че обвиненията подкопават демокрацията и институциите. „Те се прицелват в демокрация, върховенство на закона и политическия ред на страната\", допълни еврокомисарят, като посочи, че случаят директно обхваща политическото представителство на Гърция чрез „пряко предизвикване демокрацията и нейните служители\".\r\n„Аз стоя на страната на държавата си, не ме интересува кой е на власт\", увери Аврамопулос.\r\nДвама бивши премиери на Гърция и осем бивши министри се оказаха в центъра на голям фармацевтичен скандал. Сред замесените фигурират имената на бившия министър-председател Андонис Самарас и на директора на Централната банка Янис Стурнарас, а също и това на еврокомисаря по миграцията Димитрис Аврамопулос. \r\nСъгласно разпространената информация, в периода от 2006 г. до 2015 г. швейцарският фармацевтичен гигант „Новартис\" е давал подкупи на гръцки държавни служители с цел в местните болнични заведения да бъдат издавани по-голям брой рецепти, в които се предписват негови лекарства. Проведено е разследване срещу директора на филиала „Новартис\" в Гърция.\r\n*** Насочвайки вниманието си към въпроси като скандала около фармацевтичната компания „Новартис“ или спора за името на Македония, гръцкото общество рискува да пренебрегне дългогодишната стратегическа заплаха по границата си, коментира Алексис Папахелас в авторска статия за електронното издание Ekathimerini.\r\nТурция е голяма и променлива сила, а последните развития показват, че тя е навлязла в нова фаза. Анкара настъпва в Сирия и се намира в постоянна конфронтация със САЩ и Европа. Реджеп Тайип Ердоган измести битката за политическата си хегемония в областта на сигурността. Много анализатори се питат какво ще прави турския президент, ако се окаже, че на фронта, който бе отворен срещу кюрдските сили, не бъде постигната лесна и бърза победа.\r\nГръцки официални лица предупреждават, че би било грешка да се изключи възможността Анкара да отвори втори фронт в Егейско море или източната част на Средиземноморието. \r\nВ петък началникът на Генералния щаб на Въоръжените сили на Турция Хулуси Акар заяви, че армията има способността да провежда военни операции в Африн и Егейско море едновременно. Едно е ясно - ако турски войници бъдат забелязани на гръцки остров в Егейско море, ще има незабавен отговор от страна на Атина. \r\nОпасността от ескалация поради инцидент във въздуха или в морето винаги е реална. Традиционните медиатори имат свои собствени трудности да комуникират с Анкара в момент на напрежение. Президентът на САЩ Доналд Тръмп изпраща в Анкара държавния секретар Рекс Тилърсън, за да спаси каквото може от турско-американските отношения. Ясно е, че на този етап американците не са отписвали Турция и ще направят всичко, което могат, за да не я загубят. Това прави текущият период както подозрителен, така и опасен.\r\nОт своя страна европейците също са изправени пред трудности с Турция. Всеки, който все още вярва, че перспективите за членство в Европейския съюз са истински лост за оказване на натиск върху Анкара, живеят във фантазия. Турците са осъзнали, че никога няма да станат пълноправен член на ЕС и съответно планират какво да направят. \r\nГърция и Турция ще продължат да играят на котка и мишка около островите Имия/Кардак и цялото Егейско море. Опитните политици в Атина знаят, че ключът е да се избегне неконтролируема ескалация в резултат на инцидент.\r\nБихме се надявали, че нашият политически лидер ще обсъди, най-малкото неофициално, това опасно състояние на събитията чрез неформални канали. За съжаление, такива канали не съществуват, виновно за това е правителството.\r\n*** Младите комунисти на Великобритания излязоха по улиците на градовете в страната в събота в солидарност с техните другари, подложени на тежки репресии в Украйна, пише британското крайно-ляво издание Morning Star.\r\nМладежите се събраха в Лондон, Глазгоу, Единбург и Манчестър, за да протестират срещу „нарушението на политическите и гражданските права на украинците, чрез приемането на закони, забраняващи използването на комунистически символи и идеология“ от киевския режим.\r\nВ Манчестър те се събраха около статуята на Фридрих Енгелс, изнесена от Украйна от певеца Фил Колинс, спасена преди да бъде дадена за скрап – една от жертвите на киевската забрана на комунистическите символи.\r\nПротестиращите в Единбург са предали протестна нота в консулството на Украйна в града, но служителите на посолството в Лондон са отказали да приемат писмото до посланика, като вместо това са извикали въоръжена дипломатическа полиция.\r\nЧленът на ЦК на Лигата на Младите комунист Робин Талбот каза на протестиращите: „Ние организирахме този ден на действието, защото сме изправени пред смразяваща реалност. Тази реалност е, че нацисто-фашизма се завърна на власт в Украйна“.\r\nТой посочи, че на 10 февруари се е навършила 71-ата годишнина от подписването на мирното споразумение в Париж, следвоенно обещание между победилите съюзници за поддържане на мира и демокрацията.\r\n„Великобритания и европейските страни се заклеха никога повече да не позволяват на нацизма да подаде грозната си глава в Европа“, констатира комунистът.\r\nКрай статуята Al Pasionaria в Глазгоу, председателят на младежката комунистическа организация Джони Хънтър попита: „И как изпълнява Тереза Мей и британското правителство това обещание през 2018 година? Великобритания, заедно с другите сили от НАТО, изпращат съветници, обучават и предоставят оръжие на украинската армия, която е съставена от нацистки паравоенни организации“.\r\n***", "date": "2018.02.12", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/02/12/2487559/kardzhali-tyaloto-na-45-godishen-mazh-e-namereno-v-zemlishteto-na-selo-zvezdelina.html", "text": "Тялото на 45-годишен мъж е намерено в землището на село Звезделина. Това съобщиха от ОДМВР - Кърджали. Тялото е открито около 11.30 часа вчера е било намерено тялото на 45-годишен. От направения оглед не са открити следи от насилствена смърт. Образувано е досъдебно производство в РУ - Кърджали, а трупът е транспортиран за аутопсия в кърджалийската болница.", "date": "2018.02.12", "title": "Кърджали: Тялото на 45-годишен мъж е намерено в землището на село Звезделина"}
{"url": "http://www.focus-news.net/news/2018/02/12/2487560/kyustendil-demonstratsiya-i-sastezanie-po-rezitba-na-ovoshtni-darveta-shte-se-provede-v-grada-na-16-fevruari.html", "text": "Демонстрация и състезание по резитба на овощни дървета ще се проведе в Кюстендил. Това съобщи за Радио „Фокус” – Кюстендил професор Димитър Домозетов, директор на Институт по земеделие – Кюстендил. По думите му това е една традиционна инициатива. Тази година тя се организира на 16 февруари от 10.30 часа в насажденията на научния институт. Инициативата е съвместна с Териториален областен офис на Национална служба „Съвети в земеделието” – Кюстендил. Присъстващите ще имат възможност да научат повече за начините на резитба на различните овощни дървета, както и да се запознаят с възможностите за кандидатстване по перки от Програмата за развитие на селските райони.\r\nВенцеслав ИЛЧЕВ", "date": "2018.02.12", "title": "Кюстендил: Демонстрация и състезание по резитба на овощни дървета ще се проведе в града на 16 февруари"}
{"url": "http://www.focus-news.net/news/2018/02/12/2487562/nsi-prez-dekemvri-2017-g-v-stranata-sa-funktsionirali-1-946-mesta-za-nastanyavane-s-nad-10-legla-koeto-e-s-04-poveche-ot-dekemvri-2016-g.html", "text": "През декември 2017 г. в страната са функционирали 1 946 места за настаняване с над 10 легла - хотели, мотели, къмпинги, хижи и други места за краткосрочно настаняване. Броят на стаите в тях е 57.5 хил., а на леглата - 116.6 хиляди. В сравнение с декември 2016 г. общият брой на местата за настаняване, функционирали през периода, се увеличава с 0.4%, а на леглата в тях намалява с 0.1%. Това сочи статистика на Националния статистически институт (НСИ).\r\nОбщият брой на нощувките във всички места за настаняване, регистрирани през декември\r\n2017 г., е 833.3 хил., или с 3.1% повече в сравнение със същия месец на предходната година, като най-голямо увеличение на нощувките (с 6.8%) се наблюдава в местата за настаняване с 3 звезди. \r\nПрез декември 2017 г. в хотелите с 4 и 5 звезди са реализирани 71.3% от общия брой нощувки на чужди граждани и 39.0% - на българи. В местата за настаняване с 3 звезди са осъществени 20.9% от нощувките на чужди граждани и 30.4% - на българи, докато в останалите места за настаняване (с 1 и 2 звезди) те са съответно 7.8 и 30.6%.\r\nБроят на пренощувалите лица в местата за настаняване през декември 2017 г. се увеличава с 2.7% в сравнение със същия месец на 2016 г. и достига 430.4 хил., като е регистрирано увеличение с 11.1% при чужденците и намаление с 0.1% при българите. Българските граждани, нощували в местата за настаняване през декември 2017 г., са 313.7 хил. и са реализирали средно по 1.8 нощувки. Чуждите граждани са 116.7 хил., като 71.3% са нощували в хотели с 4 и 5 звезди и са реализирали средно 2.3 нощувки. \r\nОбщата заетост на леглата в местата за настаняване през декември 2017 г. е 24.1%, като се увеличава с 0.8 процентни пункта в сравнение с декември 2016 година. Най-висока е заетостта на леглата в хотелите с 4 и 5 звезди - 32.3%, следват местата за настаняване с 3 звезди - 23.9%, и с 1 и 2 звезди - 15.7%. \r\nПриходите от нощувки през декември 2017 г. достигат 44.3 млн. лв., или с 6.6% повече в сравнение с декември 2016 година. Регистрирано е увеличение на приходите както от чужди граждани - с 11.9%, така и от български граждани - с 3.2%.", "date": "2018.02.12", "title": "НСИ: През декември 2017 г. в страната са функционирали 1 946 места за настаняване с над 10 легла, което е с 0.4% повече от декември 2016 г."}
{"url": "http://www.focus-news.net/news/2018/02/12/2487561/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Двустранните отношения между Хърватия и Сърбия са на толкова ниско ниво, че дори и малки стъпки за подобряването им биха имали огромно значение, коментират в редакцията на електронното издание  Vecernji List .\r\n„Никога не пропускам да пропусна възможност“, гласи една стара френска поговорка. Трудно е да се каже дали срещата между президентите на двете страни – Александър Вучич и Колинда Грабар-Китарович ще потвърждят тази максима. Но в навечерието на визитата на сръбския държавен глава в Белград го „сплашиха“, че в Загреб ще бъде приветстван по „усташки“. А в Загреб уверяват президента си, че не бива да отваря вратите на дома, преди да получи извинение от своя гост за онова, което причини Сърбия на Слободан Милошевич на хърватите. Извинението обаче идва отвътре, а не по политическа поръчка. Не бива да се очаква внезапно преодоляване на пропастта между Загреб и Белград – нито от страна на Колинда Грабар-Китарович, нито от тази на Александър Вучич. Въпросът, който стои на дневен ред обаче е: ще продължат ли двете съседни държави да копаят окови или ще разрушат старите бункери?\r\n*** Насочвайки вниманието си към въпроси като скандала около фармацевтичната компания „Новартис“ или спора за името на Македония, гръцкото общество рискува да пренебрегне дългогодишната стратегическа заплаха по границата си, коментира Алексис Папахелас в авторска статия за електронното издание Ekathimerini.\r\nТурция е голяма и променлива сила, а последните развития показват, че тя е навлязла в нова фаза. Анкара настъпва в Сирия и се намира в постоянна конфронтация със САЩ и Европа. Реджеп Тайип Ердоган измести битката за политическата си хегемония в областта на сигурността. Много анализатори се питат какво ще прави турския президент, ако се окаже, че на фронта, който бе отворен срещу кюрдските сили, не бъде постигната лесна и бърза победа.\r\nГръцки официални лица предупреждават, че би било грешка да се изключи възможността Анкара да отвори втори фронт в Егейско море или източната част на Средиземноморието. \r\nВ петък началникът на Генералния щаб на Въоръжените сили на Турция Хулуси Акар заяви, че армията има способността да провежда военни операции в Африн и Егейско море едновременно. Едно е ясно - ако турски войници бъдат забелязани на гръцки остров в Егейско море, ще има незабавен отговор от страна на Атина. \r\nОпасността от ескалация поради инцидент във въздуха или в морето винаги е реална. Традиционните медиатори имат свои собствени трудности да комуникират с Анкара в момент на напрежение. Президентът на САЩ Доналд Тръмп изпраща в Анкара държавния секретар Рекс Тилърсън, за да спаси каквото може от турско-американските отношения. Ясно е, че на този етап американците не са отписвали Турция и ще направят всичко, което могат, за да не я загубят. Това прави текущият период както подозрителен, така и опасен.\r\nОт своя страна европейците също са изправени пред трудности с Турция. Всеки, който все още вярва, че перспективите за членство в Европейския съюз са истински лост за оказване на натиск върху Анкара, живеят във фантазия. Турците са осъзнали, че никога няма да станат пълноправен член на ЕС и съответно планират какво да направят. \r\nГърция и Турция ще продължат да играят на котка и мишка около островите Имия/Кардак и цялото Егейско море. Опитните политици в Атина знаят, че ключът е да се избегне неконтролируема ескалация в резултат на инцидент.\r\nБихме се надявали, че нашият политически лидер ще обсъди, най-малкото неофициално, това опасно състояние на събитията чрез неформални канали. За съжаление, такива канали не съществуват, виновно за това е правителството.\r\n*** Президентът на Турция и генерален председател на управляващата Партия на справедливостта и  развитието (ПСР) Реджеп Тайип Ердоган заяви и потвърди, че извънредното положение в страната ще продължи чак до едновременните общи и президентски избори на 3 ноември 2019-та, пише вестник „Джумхуриет”. Поводът за твърдението му са разговорите за коалиционно споразумение с Партията на щастието (ПЩ) със сегашен лидер Темел Карамоллаоглу. По този начин са прекратени и попарени каквито и да е очаквания, че извършеното през януари т.г. пето поредно удължаване на срока на извънредното положение в Турция ще бъде последното. По повод искането на Темел Карамоллаоглу за прекратяване на извънредното положение, Ердоган му е отговорил лаконично: „Има нужда, то ще бъде продължено.”. \r\nЗа разлика от ПСР и от Партията на националистическото движение (ПНД), всички други политически партии в Турция често и постоянно се обявяват против извънредното положение и управлението с президентски укази. През януари след въпросното пето поредно удължаване на извънредното положение, бившият 11-ти турски президент Абдуллах Гюл също  изрази надежда, че то ще бъде последното и по този начин се нареди сред противниците на продължаващата ненормална обстановка в Турция, пише още „Джумхуриет”.\r\nПЩ (у нас е известна и с относително по-релевантния смислов превод като Партията на благополучието (ПБл) – бел. на „Фокус”) е последната откровена ислямистка формация, създадена от безспорния лидер на турските ислямисти Неджметтин Ербакан. Той за кратко време бе и министър-председател, свален с т. нар. „пост военен преврат” - чрез меморандума на турските военни от 28 февруари 1997 год. Когато кмет на Истанбул бе сегашният президент Ердоган, избран именно с листата на турските ислямисти. Тогава това беше Партията на благоденствието (ПБ), междувременно обявена за противоконституционна и закрита. \r\n***", "date": "2018.02.12", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/02/12/2487527/obshtoto-sabranie-na-sindikat-na-sluzhitelite-v-zatvorite-v-balgariya-e-vzelo-reshenie-za-provezhdane-na-seriya-protesti.html", "text": "Общото събрание на Синдикат на служителите в затворите в България взе решение за протестни действия. Това съобщиха от Синдиката на Служителите в Затворите в България. На проведено Общо събрание на Синдикат на служителите в затворите в България 161 делегати на дружества от цялата страна са взети единодушно следните решения:\r\nМеждувременно между отделните протести в гр. София ще се провеждат протести пред затворите и съдебните сгради в следния ред:\r\n28 февруари 2018 г. - Бобов дол\r\n02 март 2018 г. - Ловеч\r\n05 март 2018 г. - Стара Загора\r\n07 март 2018 г. - Варна\r\n09 март 2018 г – Пазарджик\r\nСлед общото събрание на организацията УС на ССЗБ от своя страна взе решение за изготвяне на писмо до министрите на правосъдието на държавите членки на ЕС, които ще вземат участи във втората среща от календара на Българското председателство на Съвета на ЕС 2018 - „Правосъдие и вътрешни работи“ на 26 и 27 март т.г. с искане за съдействие и подкрепа.\r\nОт Синдиката на служителите в затворите в България представят информация, получена по реда за достъп съгласно ЗДОИ,  във връзка с неизползвани дни отпуск, положен извънреден труд и осъдителни решения спрямо Главна дирекция „Изпълнение на наказанията“ от служители на Министерството на правосъдието \r\nКъм месец декември 2017 г. неизползвания от служителите на Главна дирекция „Изпълнение на наказанията“ отпуск, натрупан през годините е 192 550 дни. В писмения отговор от данните на Главна дирекция „Изпълнение на наказанията“ става ясно, че служителите на териториалните подразделения на дирекцията са положили извънреден труд за времето 2015-2017 г. както следва:\r\n2015 год. - 351 977 часа\r\n2016 год. - 703 955 часа\r\n2017 год. - 415 847 часа\r\nОт Синдиката на служителите в затворите в България представят информация и за общия брой на депозираните изпълнителни листа по силата на съдебни решения срещу Главна дирекция „Изпълнение на наказанията“ от служители на Министерството на правосъдието и общия размер на изплатените суми за извънреден труд по тях в т.ч. главници, лихви, осигурителни вноски, адвокатски хонорари, съдебни експертизи и разноски за периода от 2010 год. до момента:\r\nОбщ размер на депозирани изпълнителни листа по силата на осъдителни решения – 863 бр.\r\nОбщ размер на изплатените суми от страна на ГДИН към служителите (в т.ч. адвокатски хонорари, съдебни разноски и др.) – 2 911 070 лв.", "date": "2018.02.12", "title": "Общото събрание на Синдикат на служителите в затворите в България е взело решение за провеждане на серия протести"}
{"url": "http://www.focus-news.net/news/2018/02/12/2487564/kardzhali-54-godishna-zhena-e-stanala-zhertva-na-izmama-za-nad-3-000-lv.html", "text": "54-годишна жена е станала жертва на измама за над 3 000 лв. Това съобщиха от ОДМВР - Кърджали. С постановление на Районната прокуратура в РУ - Кърджали е образувано досъдебно производство за измама. 54-годишна кърджалийка платила 3 150 лв. за резервация на хотел в Гърция с посредничеството на туристическа фирма. След като превела парите, жената не получила ваучери и разбрала, че е измамена. Разследващ полицай продължава изясняването на случая.", "date": "2018.02.12", "title": "Кърджали: 54-годишна жена е станала жертва на измама за над 3 000 лв."}
{"url": "http://www.focus-news.net/news/2018/02/12/2487565/blagoevgrad-74-godishna-peshehodka-e-blasnata-ot-lek-avtomobil-v-sandanski.html", "text": "74-годишна пешеходка е блъсната от лек автомобил в Сандански. Това съобщиха от ОДМВР - Благоевград. Инцидентът е станал около 11.30 часа на 10 февруари 2018 г. на ул. „Пирин“ в Сандански. Правоспособният водач на лек автомобил „Опел Астра“ с инициали К. З. (на 74 г.) при движение на заден ход не пропуска движеща се 74-годишна жена, като я блъска в областта на левия крак. Пострадалата пешеходка е настанена за лечение в МБАЛ „Свети Врач“, със счупени кост на лява ръка и кост на ляво стъпало, без опасност за живота. Пробата за наличие на алкохол в издишания от водача на автомобила въздух е отрицателна. По случая е образувано досъдебно производство.", "date": "2018.02.12", "title": "Благоевград: 74-годишна пешеходка е блъсната от лек автомобил в Сандански"}
{"url": "http://www.focus-news.net/news/2018/02/12/2487566/afp-neobhodimi-sa-882-miliarda-dolara-za-vazstanovyavaneto-na-irak-tvardyat-ot-bagdad.html", "text": "Ирак се нуждае от 88,2 милиарда долара за възстановяване след години на война срещу терористите от „Ислямска държава“. Това заяви министърът по планиране Салман ал Джумайли в понеделник при откриването в Кувейт международна конференция за реконструкцията на страната, предава AFP.\r\nИрак се надява да събере милиарди долари в рамките на тридневната среща, за да финансира реконструкцията на страната, разрушена в хода на бойните действия срещу джихадистите.\r\nБагдад обяви победа срещу „Ислямска държава“ през декември миналата година, след почти три години война срещу джихадистката групировка, която остави големи обекти на страната разрушени, а милиони нейни граждани – разселени. \r\nИзчисленията за сумата от 88,2 милиарда долара се базират на оценки от иракски и международни експерти, подчерта министърът на планирането. От тях 22 милиарда долара са необходими спешно, а останалата част от сумата може да бъде използвана в дългосрочен план.\r\n„Започнахме някои програми за възстановяване в районите, засегнати от войната. Но това, което сме постигнали, е по-малко от един процент от нуждите на Ирак \", заяви Мустафа ал Хити, ръководител на фонда за възстановяване на райони, засегнати от борбата с „Ислямска държава“.\r\nТой предупреди, че спешно са необходими средства за „възстановяване на основни и инфраструктурни услуги\" в редица провинции на страната. „Имаме повече от 138 000 повредени къщи, повече от половината от тях са напълно унищожени\", каза Ал Хити, добавяйки, че повече от 2,5 милиона иракчани са все още разселени.Тереза Герова", "date": "2018.02.12", "title": "AFP: Необходими са 88,2 милиарда долара за възстановяването на Ирак, твърдят от Багдад"}
{"url": "http://www.focus-news.net/news/2018/02/12/2487567/dimitar-dimitrov-kmet-na-vetrino-patishtata-na-teritoriyata-na-obshtinata-sa-prohodimi-pri-zimni-usloviya.html", "text": "Пътищата на територията на община Ветрино са проходими при зимни условия. Това каза в интервю за Радио „Фокус“ – Варна кметът на Община Ветрино Димитър Димитров. Във връзка със снеговалежа през последното денонощие кметът добави, че към момента няма затворени пътни участъци и въведени ограничения за движение на леки и тежкотоварни автомобили.\r\n„До късно снощи снегопочистващите машини работиха и вадиха от преспите закъсали автомобили. Тази сутрин участъците са напълно изчистени заради липса на снегонавявания. Всички пътища са отворени и обстановката се нормализира“, отбеляза кметът. Димитър Димитров подчерта, че проблемът в общината идва от снегонавяванията. „Намираме се на север и има големи снегонавявания. Дори да няма снеговалеж, силният вятър навява снега от полето на пътищата“, каза още той.\r\nОбщина Ветрино сама осъществява зимното почистване на пътищата. „Разполагаме с две верижни машини АТС, както и с три машини ЗИЛ -131. Имаме и влекач БКТ, който ни бе предоставен от „Гражданска защита“. Техниката е стара, но сме една от малкото общини във Варненска област, която се справят със собствена техника. Даваме разходи единствено за гориво. По-миналата година закупихме фадрома и багер“, каза още кметът.\r\nНай-трудни за поддържане заради снегонавявания са участъците от село Добротич до село Доброплодно, от село Доброплодно до село Ягнило и от село Белоградец до кръстовището на второкласния път Девня – Нови пазар. „В следобедните часове при поява на вятър е възможно да има навявания, но имаме готовност да се справим“, заяви Димитър Димитров.\r\nМарияна ВАЛЕНТИНОВА", "date": "2018.02.12", "title": "Димитър Димитров, кмет на Ветрино: Пътищата на територията на общината са проходими при зимни условия"}
{"url": "http://www.focus-news.net/news/2018/02/12/2487569/sport-zapochva-turnirat-po-tenis-v-roterdam.html", "text": "В понеделник започват двубоите от основната схема на турнира по тенис в зала в Ротердам.\r\nПрограмата на Централния корт ще бъде открита в 12 часа с двубой на двойки. По-късно през деня чешкият тенисист Томас Бердих ще играе срещу германеца Александър Зверев. Не преди 20:30 часа ще започне двубоят Александър Зверев-Давид Ферер.\r\nГригор Димитров също ще участва в турнира в Ротердам. Българинът е поставен под номер две в основната схема, а първият му съперник ще бъде японският тенисист Юичи Сугита.", "date": "2018.02.12", "title": "Спорт: Започва турнирът по тенис в Ротердам"}
{"url": "http://www.focus-news.net/news/2018/02/12/2487571/kyustendil-utvarden-e-grafikat-za-zapisvane-na-detsa-v-detskite-gradini-na-teritoriyata-na-obshtina-dupnitsa.html", "text": "Утвърден е графикът за записване на деца в детските градини на територията на община Дупница. Това каза пред Радио „Фокус” – Кюстендил Христо Апостолов, експерт към Община Дупница. По думите му ежегодно кметът на Община Дупница Методи Чимев, утвърждава подобен график, касаещ записване, отписване и преместване на деца в детските градини в града и селата Според определения график обявяването на прием ще започне от 16 февруари, а назначаването на комисията по приема на деца в даденото детско заведение ще стане до 23 февруари. „Приемът на молби от родителите пък ще започне от 1 март и ще продължи до 16 март включително, а на 23 март съответното детско заведение трябва да обяви списъка с приетите. До 30 март трябва да бъдат записани децата”, каза Христо Апостолов. Съгласно графика, ако има непопълнени места, това ще става от 3 до 5 април. Крайният срок за попълване на местата е 1 септември.\r\nВенцеслав ИЛЧЕВ", "date": "2018.02.12", "title": "Кюстендил: Утвърден е графикът за записване на деца в детските градини на територията на община Дупница"}
{"url": "http://www.focus-news.net/news/2018/02/12/2487570/smolyan-27-godishen-mazh-e-zadarzhan-za-napadenie-na-politseyski-sluzhitel.html", "text": "27-годишен мъж е задържан за нападение на полицейски служител. Това съобщиха от ОДМВР - Смолян. На 10 февруари в РУ - Златоград е започнато бързо производство срещу лице с инициали В.З.Б. на 27 години от град Неделино, който на 10 февруари около 02.45 часа в Златоград, пред нощен клуб \"Здравец\", при възникнало нарушение на обществения ред е извършил груби и непристойни действия изразяващи се в нанасяне на два удара с юмрук в областта на лицето на полицейския служител в наряд по опазване на обществения ред при РУ - Златоград. 27-годишният мъж е задържан за срок от 24 часа.", "date": "2018.02.12", "title": "Смолян: 27-годишен мъж е задържан за нападение на полицейски служител"}
{"url": "http://www.focus-news.net/news/2018/02/12/2487572/smolyan-49-godishen-mazh-ot-plovdiv-e-pochinal-na-ski-pista-v-pamporovo.html", "text": "49-годишен мъж от Пловдив е починал на ски писта в Пампорово, съобщиха от ОДМВР – Смолян. На 11 февруари 2018 г. в РУ - Чепеларе в 16.20 часа чрез тел. 112 е получено съобщение за това, че на зелена ски писта „Снежанка - 6“, в кк. Пампорово  на 49-годишен скиор от гр. Пловдив му прилошава и пада на пистата. Незабавно на място му е оказана помощ от ПСС – Пампорово, но в последствие мъжът е починал. Няма данни за насилствена смърт. Извършен е оглед на местопроизшествие, образувано е досъдебно производство.", "date": "2018.02.12", "title": "Смолян: 49-годишен мъж от Пловдив е починал на ски писта в Пампорово"}
{"url": "http://www.focus-news.net/news/2018/02/12/2487573/blagoevgrad-lek-avtomobil-e-izgoryal-pri-pozhar-v-sandanski.html", "text": "Лек автомобил е изгорял при пожар в Сандански. Това съобщиха от ОДМВР - Благоевград.  Около 01.50 часа тази сутрин е съобщено за пожар в лек автомобил на ул. „Любен Каравелов“ в град Сандански. Погасен от екип на РСПБЗН - Сандански. Автомобилът е унищожен.", "date": "2018.02.12", "title": "Благоевград: Лек автомобил е изгорял при пожар в Сандански"}
{"url": "http://www.focus-news.net/news/2018/02/12/2487574/narodniyat-predstavitel-ot-bsp-za-balgariya-rumen-georgiev-i-obshtinskiyat-savetnik-nikolay-nikolov-shte-provedat-priemna-za-grazhdani-na-13-fevruari.html", "text": "Народният представител от „БСП за България“ Румен Георгиев и общинският съветник Николай Николов ще проведат приемна за граждани на 13 февруари. \r\nТова съобщиха от пресцентъра на БСП - София. От 15.00 до 17.00 часа народният представител от „БСП за България“ Румен Георгиев и общинският съветник Николай Николов ще бъдат на разположение на софиянци в постоянната приемна на БСП – София на ул. \"Леге\" №10, етаж 1. Желаещите може да се запишат предварително на телефон 02/987 20 86.", "date": "2018.02.12", "title": "Народният представител от „БСП за България“ Румен Георгиев и общинският съветник Николай Николов ще проведат приемна за граждани на 13 февруари"}
{"url": "http://www.focus-news.net/news/2018/02/12/2487575/the-london-evening-standard-vsichki-poleti-na-letishte-london-siti-za-ponedelnik-sa-otmeneni.html", "text": "Отменени са всички полети на летище „Лондон Сити“ заради обезвреждането на бомба от Втората световна война, открита в района в неделя, припомня столичният вестник The London Evening Standard.\r\nСнарядът бе открит при проучвателни дейности като част от програмата за разширяване на летището. Говорител  поясни, че устройството в под вода в река Темза и вероятно ще бъде премахнато в понеделник вечер.\r\nРобърт Синклер, главен изпълнителен директор на  „Лондон Сити“ потвърди, че всички кацащи и излитащи полети са отменени, и призова всички пасажери да не идват на летището, а да се свържат с техните авикомпании за повече информация.Тереза Герова", "date": "2018.02.12", "title": "The London Evening Standard: Всички полети на летище „Лондон Сити“ за понеделник са отменени"}
{"url": "http://www.focus-news.net/news/2018/02/12/2487568/kyustendil-bez-problemi-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Трафикът на ГКПП „Гюешево” е с нормална интензивност. Това съобщи за Радио „Фокус” – Кюстендил дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. Пътят от и за граничния пункт е проходим при зимни условия.\r\nВенцеслав ИЛЧЕВ", "date": "2018.02.12", "title": "Кюстендил: Без проблеми се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/02/12/2487577/dimitar-margaritov-kzp-potrebitelite-tarsyat-dalgosrochen-i-korekten-partnyor-v-litseto-na-targovtsite.html", "text": "Един от очертаващите се проблеми при анализа на постъпващите в Комисията за защита на потребителите (КЗП) жалби е, че понякога хората остават с впечатлението, че не толкова непросветеността на търговеца е причина за някакъв проблем или спор, колкото опитът да се поддържа манипулативно поведение, което да създаде определени заблуди у клиента относно параметрите на сделката. Това съобщи председателят Димитър Маргаритов в Новините на ТВ+.\r\nСтава дума за „пропускане” да бъде уведомен потребителят, че търговската гаранция ще важи само след регистрация на сайта на търговеца, например. Или при предлагането на нови договори в сферата на телекомуникациите, където по-уязвими са възрастните хора. „Когато им се каже, че новият договор ще бъде при по-изгодни условия – и той настина е такъв досежно плащанията на само една от включените в него услуги, но се включват още две или три, за които се плаща допълнително, а те невинаги са необходими”, обясни Маргаритов. „Повдигаме тази тема, защото от жалбите и сигналите, които получаваме, се прокрадва, а понякога доста ярко личи, че има някакъв проблем в комуникацията между потребителите и търговците, които директно общуват с тях. На какво се дължи той – ние тепърва изследваме и ще продължим да го правим. Но, струва ми се, обучението и подготовката на хората, които влизат в ежедневен директен контакт с гражданите по повод закупуването на различни стоки и услуги, е основното, върху което трябва да се акцентира”, посочи Маргаритов. По думите му те трябва да бъдат подготвени, да знаят всички детайли от периметъра, в който търговецът оперира, да могат коректно и ясно да поднасят на клиентите съответната информация и да са готови да отговарят на всички възникващи въпроси. За целта е необходимо не само да познават материята. „Могат да се поставят и други въпроси, свързани с коректността на поведението, с фирмената политика на дадения търговец и с това дали действително от мениджмънта надолу до последния служител се гради култура на общуване, която да предполага коректност и лоялност спрямо клиентите”, добави председателят. От потребителите не може да се изисква да бъдат прекалено подозрителни и недоверчиви, защото по думите на председателя на КЗП това би създало сериозен дисбаланс в цялата комуникация. Необходимо е обаче да се знаят основни правила. „Когато става въпрос за срочни договори и започва да наближава времето те да изтекат, започват изкусително да Ви предлагат нов договор за нов срок. Достатъчно е само да кажем, че когато изтече срокът, договорът се трансформира в безсрочен при същите условия и винаги може да го прекратите с едномесечно предизвестие”, разясни Маргаритов. Ако са ползвани отстъпки, те ще отпаднат. Но, „вместо да приемете новите условия и да се обвържете за нов двугодишен период, Вие можете за месец или два, докато прецените другите алтернативи, да бъдете при условията, които вече няма да са преференциални, но тогава винаги имате възможност да го прекратите с едномесечно предизвестите, без да сте обвързани с каквито и да било други условия”, обясни още той. \r\nМаргаритов подчерта, че потребителите разполагат с повече възможности, отколкото си представят и понякога търговците използват това, когато ги увещават, че им предоставят специални условия и пропускат да ги информират за другите опции – обикновено свързани с възможността, ако желаят, сравнително лесно да спрат да бъдат техни клиенти. „Може би подобни подходи са част от пазарната стратегия да се задържат клиенти, но в никакъв случай това не бива да бъде с цената на заблуждаването на потребителите или спестяване на верни неща, които е важно те да знаят”, категоричен бе председателят на КЗП. Според Маргаритов в последните години мениджърите все повече осъзнават необходимостта от поставянето на коректността и лоялността в основата на взаимодействието с клиентите. „Ако тази потребност вече е осъзната, стъпките, които трябва да бъдат предприети, са: първо – обучение и възприемане на утвърдените в цивилизованите пазари модели, и второ – контрол”, отбеляза той. \"Разковничето е в мисленето „привличането на клиентите да става чрез това те да видят в съответния търговец дългосрочен партньор, а не този, който днес им предлага едни на пръв поглед добри, а впоследствие да се окаже не чак толкова добри условия, и след това цялата комуникация между клиента и този търговец да бъде подчинена единствено и само на желанието на потребителя вече да не негов клиент\", добави Маргаритов.", "date": "2018.02.12", "title": "Димитър Маргаритов, КЗП: Потребителите търсят дългосрочен и коректен партньор в лицето на търговците"}
{"url": "http://www.focus-news.net/news/2018/02/12/2487581/blagoevgrad-lek-avtomobil-e-izgoryal-pri-pozhar-v-petrich.html", "text": "Лек автомобил е изгорял при пожар в Петрич. Това съобщиха от ОДМВР - Благоевград. Около 03.00 часа на 11 февруари е съобщено за пожар в лек автомобил на ул. „Долна Джумая“ в град Петрич. Погасен от екип на РСПБЗН - Петрич. Автомобилът е унищожен.", "date": "2018.02.12", "title": "Благоевград: Лек автомобил е изгорял при пожар в Петрич"}
{"url": "http://www.focus-news.net/news/2018/02/12/2487582/pazardzhik-138-proverki-sa-izvarshili-prez-yanuari-ekspertite-ot-otdel-zdraveopazvane-na-zhivotnite-kam-oblastnata-direktsiya-po-bezopasnost-na-hranite.html", "text": "Експертите от Областната дирекция по безопасност на храните в Пазарджик са извършили различни проверки през месец януари. Това каза за Радио „Фокус“ – Пазарджик инж. Антоанета Копривщенова от ОДБХ - Пазарджик. Тя уточни, че в отдел „Здравеопазване на животните“ са извършени 138 проверки и 712 заверки на документи. „Издадени са 20 предписания, 9 акта за установяване на административни нарушения“, каза още Копривщенова. Тя добави, че са извършени и 10 проверки по сигнали и повторни проверки. Общият брой на услугите по тарифа е 232, а броят на взетите проби е 71. Инж. Копривщенова обясни, че проверките на различни обекти и продължават.\r\nВаня НИКОЛОВА", "date": "2018.02.12", "title": "Пазарджик: 138 проверки са извършили през януари експертите от отдел „Здравеопазване на животните“ към Областната дирекция по безопасност на храните"}
{"url": "http://www.focus-news.net/news/2018/02/12/2487578/blagoevgrad-normalno-se-osashtestvyava-dvizhenieto-prez-gkpp-ilinden.html", "text": "Нормално се осъществява движението през ГКПП „Илинден“. Това съобщиха за Радио „Фокус“ – Пирин от пункта. Без проблеми се извършва и преминаването на ГКПП „Кулата“, както и на останалите пунктове по българо-гръцката граница.\r\nЛивия НИНОВА", "date": "2018.02.12", "title": "Благоевград: Нормално се осъществява движението през ГКПП „Илинден“"}
{"url": "http://www.focus-news.net/news/2018/02/12/2487576/blagoevgrad-s-tarzhestven-ritual-po-polagane-na-tsvetya-i-ventsi-byaha-otbelyazani-140-godini-ot-parvoto-osvobozhdenie-na-gorna-dzhumaya.html", "text": "С тържествен ритуал по полагане на цветя и венци бяха отбелязани 140 години от първото освобождение на Горна Джумая, предаде репортер на Радио „Фокус“ – Пирин. Церемонията се състоя в двора на църквата „Въведение Богородично“, където се намира паметната плоча на майор Иван Павлович Орлински, който освобождава града с една малка част от отряда на генерал Гурко, състояща се от една дружина пехота, кавалерия и една батарея-артилерия на 12 февруари 1878 година. В двора на благоевградския храм присъстваха заместник-кметът по култура и хуманитарни дейности на Община Благоевград Христина Шопова, заместник-областният управител Иван Стоянов, председателят на Общински съвет – Благоевград Радослав Тасков, Веска Арабаджиева, специалист „Връзки с обществеността“ към Югозападен университет „Неофит Рилски, отец Андон Шавулев, свещеник в църквата „Въведение Богородично“, историци и уредници от Регионален исторически музей – Благоевград, сред които д-р Кирил Алексиев, Елена Чългънова, Елена Александрова и други. Освен тях, за да отбележат годишнината бяха дошли и представители на различни културни институции, политици, общественици и граждани. Ритуалът започна с изпълнение на химнът на Република България, след което деца от Центъра за личностно и творческо развитие на децата на Благоевград припомниха важни моменти от първото освобождение на града. След края на церемонията, част от присъстващите запалиха и свещи в храм „Въведение Богородично“, за да почетат паметта на всички герои, загинали за свободата на България.\r\nЛивия НИНОВА", "date": "2018.02.12", "title": "Благоевград: С тържествен ритуал по полагане на цветя и венци бяха отбелязани 140 години от първото освобождение на Горна Джумая"}
{"url": "http://www.focus-news.net/news/2018/02/12/2487585/varna-okrazhniyat-sad-postanovi-uslovna-prisada-za-sobstvenik-na-firma-obvinen-v-ukrivane-na-danatsi-za-nad-45-mln-leva.html", "text": "Окръжният съд призна за виновен Николай Н. – собственик и управител на фирма „ПХГ Динамик“ ЕООД, в това, че в условията на продължавано престъпление за седем данъчни периода е избегнал установяването и плащането на данъчни задължения в особено големи размери. Той е потвърдил неистина в подадените пред НАП декларации и е приспаднал неследващ се данъчен кредит с общ размер 4 544 975 лева. Това съобщиха от пресцентъра на Окръжен съд – Варна. Според Наказателния кодекс, „данъци в особено големи размери“ са тези, които надхвърлят дванадесет хиляди лева.\r\nНа днешното заседание защитата на 34-годишния собственик на фирмата поиска наказание близко до минималното, тъй като подсъдимият не е бил инициатор на престъплението, докато обвинението настояваше за 4 години ефективна присъда.\r\nПред състав на Окръжен съд – Варна мъжът се призна за виновен, прие фактите и обстоятелствата, посочени в обвинителния акт, и отказа да се събират доказателства в съдебната фаза. Затова присъдата му бе намалена с 1/3, като определеното наказание е „лишаване от свобода“ за срок от 2 години и 8 месеца, като съдът отложи изпълнението му с 5-годишен изпитателен срок. Николай Н. следва да плати на държавата чрез Министерството на финансите обезщетение за причинени имуществени вреди в размер на 4 544 975 лева, ведно със законната лихва от датата на довършване на деяние 14 ноември 2007 г., както и направените по делото разноски в размер на 490.25лв. по сметка на ОДМВР – Варна, 30 лв. по сметка на ОС - Варна, както и държавна такса върху уважения граждански иск в размер на 181 799 лв. по сметка на ОС - Варна в полза на бюджета на съдебната власт.\r\nПрестъплението е извършено от 14 май  до 14 ноември 2007 г. , като обвинителният акт беше внесен в Окръжен съд – Варна на 28 ноември 2017г. В обвинението е записано, че в началото на 2007 год. свидетел по делото предложил на Николай да регистрира фирма на негово име срещу месечно възнаграждение от 300 лева. Част от търговската дейност на дружеството била имитирана чрез оформяне на документи, които според заключението на изготвената по делото съдебно-почеркова експертиза, в повечето случай подсъдимият подписвал лично, като управител на дружеството.\r\nПрисъдата може да се обжалва или протестира пред Апелативен съд – Варна в 15-дневен срок от днес.", "date": "2018.02.12", "title": "Варна: Окръжният съд постанови условна присъда за собственик на фирма, обвинен в укриване на данъци за над 4.5 млн. лева"}
{"url": "http://www.focus-news.net/news/2018/02/12/2487583/sofiya-vremenno-dvizhenieto-se-izvarshva-v-izprevarvashtata-lenta-pri-km-14-na-avtomagistrala-trakiya-v-posoka-sofiya-poradi-chastichni-remontni-deynosti.html", "text": "Временно движението се извършва в изпреварващата лента при км 14 на автомагистрала \"Тракия\", в посока София, поради частични ремонтни дейности. Това съобщиха от пресцентъра на Агенция \"Пътна инфраструктура\".", "date": "2018.02.12", "title": "София: Временно движението се извършва в изпреварващата лента при км 14 на автомагистрала \"Тракия\", в посока София, поради частични ремонтни дейности"}
{"url": "http://www.focus-news.net/news/2018/02/12/2487584/sport-otlozhiha-starta-na-gigantskiya-slalom-v-pyonchan.html", "text": "Силният вятър в Пьончан наложи отмяната старта на гигантския слалом, в което трябваше да участва родната ни състезателка Мария Киркова. Организаторите взеха решение да отложат провеждането на състезанието за четвъртък, 14 февруари, като първият манш трябва да започне в 3:00 часа българско време.", "date": "2018.02.12", "title": "Спорт: Отложиха старта на гигантския слалом в Пьончан"}
{"url": "http://www.focus-news.net/news/2018/02/12/2487563/nedyalko-slavov-oblasten-upravitel-na-smolyan-nyakolko-malki-sela-v-obshtinite-smolyan-i-banite-vse-oshte-sa-bez-tok-zaradi-prekasnati-elektroprovodi.html", "text": "Няколко малки населени места в общините Смолян и Баните все още са без ток заради прекъснати електропроводи вследствие на мокрия сняг, който валя в област Смолян през почивните дни. Това каза за Радио „Фокус“ – Смолян областният управител на Смолян Недялко Славов. Той подчерта, че имат уверение от електроразпределителното дружество, че до края на деня ще бъде възстановено електрозахранването във всички населени места в областта. Няма непроходими пътища в региона, остават само ограниченията за товарните автомобили през прохода Превала и по направленията Доспат – Батак и Борино – Доспат. По думите му още през вчерашния ден електрозахранването в община Неделино е възстановено. \"Там проблемите са били заради обилен дъжд, а в останалата част на област Смолян прекъсването на електрозахранването е заради мокрия и тежък сняг\", каза още Недялко Славов.\r\nНели ГЕРГЬОВСКА", "date": "2018.02.12", "title": "Недялко Славов, областен управител на Смолян: Няколко малки села в общините Смолян и Баните все още са без ток заради прекъснати електропроводи"}
{"url": "http://www.focus-news.net/news/2018/02/12/2487590/pochina-ivan-velinov-bivsh-predsedatel-na-varhovniya-sad-i-na-sayuza-na-yuristite-v-balgariya.html", "text": "Почина Иван Велинов, бивш председател на Върховния съд и на Съюза на юристите в България. Това съобщиха от пресцентъра на ВСС. Със своя висок професионализъм и почтеност, Иван Велинов ще остане в паметта на своите колеги като един уважаван юрист и достоен радетел на правдата. Членовете на Висшия съдебен съвет се присъединяват към скръбта на семейството му..", "date": "2018.02.12", "title": "Почина Иван Велинов, бивш председател на Върховния съд и на Съюза на юристите в България"}
{"url": "http://www.focus-news.net/news/2018/02/12/2487589/mvr-nad-300-kg-kontrabanden-tyutyun-i-blizo-11-000-kasa-tsigari-sa-izzeti-pri-spetsializirani-operatsii-v-stranata.html", "text": "Над 300 кг контрабанден тютюн и близо 11 000 къса цигари са иззети при специализирани операции в страната. Това съобщиха от пресцентъра на МВР. Специализираните операции по противодействието на разпространение на акцизни стоки без бандерол са проведени на територията на Благоевградска, Плевенска и Хасковска област. При проверка на къща в село Буковлък, обитавана от 50-годишен мъж, криминалистите открили 213 чувала и две бали с раздробена жълто-кафява листна маса, с общо тегло около 300 кг. Мъжът доброволно предал тютюна, машината за раздробяване на листната маса и електронна везна. Уведомена е прокуратурата. Образувано е досъдебно производство.\r\nЦигари и тютюн без бандерол са иззели и полицаи от Хасково и Харманли. Контрабандната стока - 4 240 къса контрабандни папироси и 4.7 кг нарязан тютюн били открити при претърсване на няколко частни адреса и на лек автомобил. Тютюневите изделия са предадени с протоколи от собствениците си. Съставени са актове по Закона за акцизите и данъчните складове. \r\nВ хода на предприети полицейски действия на територията на Благоевград е извършена проверка в жилище, обитавано от 62-годишно лице с инициали Б. Б. Там униформените открили и иззели общо 6 420 къса цигари от различни марки, без български акцизен бандерол. В  търговски обект, ползван от лице с инициали С. Б. (на 35 г.), били намерени още 180 къса контрабандни цигари. По случаите в Първо РУ Благоевград са заведени преписки. Докладвани са на прокурор.\r\nРаботата по случаите продължава.", "date": "2018.02.12", "title": "МВР: Над 300 кг контрабанден тютюн и близо 11 000 къса цигари са иззети при специализирани операции в страната"}
{"url": "http://www.focus-news.net/news/2018/02/12/2487588/dzhumhuriet-turtsiya-se-prevarna-v-lyubimata-turisticheska-destinatsiya-za-irantsite-nad-25-miliona-za-2017-ta.html", "text": "През 2017-та повече от 2,5 милиона ирански туристи са посетели Турция, пише вестник „Джумхуриет”. Сдружението  на турските хотелиери отчита, че през миналата година Турция се е превърнала в дестинация № 1 за иранските туристи. По данни на Министерството на културата и туризма, броят на посетилите Турция ирански туристи през 2016-та е бил 1,665 милиона души, а през миналата година увеличението е с 50,2%. Средностатистически иранските туристи имат в Турция по 6 нощувки и всеки от тях изразходва за престоя си по 1000 ЩД. За разлика от средните общи харчове на чужди туристи в Турция – по 630 ЩД на човек, или почти 40% по-малко. Предпочитаните от иранците места за посещение в Турция са Ван (Югоизточен Анадол), Анталия и особено – Истанбул. Не случайно по дестинацията Истанбул - Техеран редовни полети без никакво прекъсване осъществят шест авиокомпании – Турските авиолинии (Türk Hava Yolları), Atlasglobal, Pegasus, Mahan Air, ATA Airlines и Kish Airlines, пише още „Джумхуриет”. Георги Димов", "date": "2018.02.12", "title": "\"Джумхуриет\": Турция се превърна в любимата туристическа дестинация за иранците – над 2,5 милиона за 2017-та"}
{"url": "http://www.focus-news.net/news/2018/02/12/2487580/ria-novosti-razbiliyat-se-an-148-e-bil-tehnicheski-izpraven-uveriha-ot-kompaniyata.html", "text": "Преди излитането си от Орск самолетът Ан-148 е преминал техническа проверка, в рамките на която не са открити неизправности. Това увериха от авиокомпания „Саратовски авиолинии\", предава РИА Новости.\r\n„Преди всеки полет самолетът преминава през оперативно обслужване, преди излитането на полет 6В-703 Москва-Орск на 11 февруари 2018 г. също е извършено техническо обслужване, при което не е открито отклонение“, отбелязаха от компанията. \r\nОт „Саратовски авиолинии“ подчертаха, че имат готовност да предоставят всички необходими документи на следователите, за да „открият истинските причини“ за трагичния инцидент. Компанията също е преустановила временно използването на всички самолети Ан-148, общо шест на брой.Тереза Герова", "date": "2018.02.12", "title": "РИА Новости: Разбилият се Ан-148 е бил технически изправен, увериха от компанията"}
{"url": "http://www.focus-news.net/news/2018/02/12/2487579/spetsializiraniyat-nakazatelen-sad-namali-garantsiyata-na-kmeta-na-septemvri-marin-rachev-na-130-hil-leva.html", "text": "Със свое Определение от 9 февруари Специализираният наказателен съд в София е изменил размера на мярката за неотклонение \"парична гаранция\", която беше наложена от прокуратурата на кмета на Община Септември Марин Рачев. Това съобщиха за Радио „Фокус“ – Пазарджик от администрацията а съда. От 250 000 лева размерът е променен на 130 000 лева. Съдът е потвърдил размера на наложената мярка за неотклонение парична гаранция на Станой Милов – 10 000 лева. В Определението се посочва, че паричните гаранции следва да се внесат в 10-дневен срок от уведомяване на обвиняемите за определението на съда, което е окончателно и не подлежи на обжалване и протест.\r\nВаня НИКОЛОВА", "date": "2018.02.12", "title": "Специализираният наказателен съд намали гаранцията на кмета на Септември Марин Рачев на 130 хил. лева"}
{"url": "http://www.focus-news.net/news/2018/02/12/2487586/ria-novosti-katastrofata-na-ruskiya-an-148-spasitelite-sa-otkrili-209-fragmenti-ot-tela.html", "text": "В района на катастрофата на самолета Ан-148 на „Саратовски авиолинии“ са намерени 209 фрагменти на тела, разказва за РИА Новости източник от оперативния щаб, разгърнат на мястото на инцидента. \r\nПо-рано от компанията увериха, че преди излитането си от Орск самолетът Ан-148 е преминал техническа проверка, в рамките на която не са открити неизправности.\r\n„Преди всеки полет самолетът преминава през оперативно обслужване, преди излитането на полет рейса 6В-703 Москва-Орск на 11 февруари 2018 г. също е извършено техническо обслужване, при което не е открито отклонение“, отбелязаха от компанията. \r\nОт „Саратовски авиолинии“ подчертаха, че имат готовност да предоставят всички необходими документи на следователите, за да „открият истинските причини“ за трагичния инцидент. Компанията също е преустановила временно използването на всички самолети Ан-148, общо шест на брой.\r\nСамолетът се разби в неделя, няколко минути след излитането си от летище „Домодедово“ в руската столица. На борда пътуваха 65 души. Всички те загинаха. Тереза Герова", "date": "2018.02.12", "title": "РИА Новости: Катастрофата на руския Ан-148: Спасителите са открили 209 фрагменти от тела"}
{"url": "http://www.focus-news.net/news/2018/02/12/2487595/dobrich-kmetat-yordan-yordanov-otkri-informatsionen-den-s-tema-evropa-za-grazhdanite-2014-2020.html", "text": "Кметът Йордан Йорданов откри информационен ден с тема „Европа за гражданите 2014-2020“, предаде кореспондентът на Радио „Фокус” – Варна. Организатори на форума са Областният информационен център (ОИЦ), който продължава работа по проект на Община град Добрич, съвместно с Националният център за контакт на Програма „Европа за гражданите 2014-2020“. Събитието се провежда в Голямата заседателна зала на Община град Добрич. Екип от Министерство на културата представи Програма „Европа за гражданите“ 2014 – 2020. Модератор на събитието бе Областен информационен център Добрич, който представи други възможности за финансиране по програмите за европейско териториално сътрудничество 2014-2020. Кметът отправи думи на благодарност към ОИЦ в Добрич, който през годините последователно работи в посока на популяризиране на възможностите за привличане на европейски средства за осъществяване на различни проекти и подкрепа на бенефициентите за подготовка на проектните предложения. Йордан Йорданов акцентира на ползите, които има граждани и фирми и организации имат от такъв вид събития. В контекста на това, че програмният период, който приключва през 2020 година, е напреднал, е необходимо хората да се информират постоянно за актуалните неща и да реализират проекти с европейско финансиране, защото то е осигурено и дава много възможности. Йордан Йорданов приветства подобни информационни срещи, които са от изключителна полза за обществеността. След презентациите специалисти отговарят на запитвания по темата и дават индивидуални консултации. Така и общини, и граждани биха усетили ползата от европейските средства. Йордан Йорданов пожела успех на информационната среща и изрази надежда, че в скоро време ще бъдат видни и първите проекти по Програма „Европа за гражданите“. Добрина Милушева, експерт в Министерство на културата, добави, че през следващия програмен период след 2020 година „участието във всякакви европейски програми ще бъде много по-сложно и ще изисква много повече подготовка, много повече собствени ресурси“. В този смисъл сегашният момент и Програма „Европа за гражданите“ 2014 – 2020 са подходящи за изграждане на капацитет по отношение на разработване на проекти и усвояване на европейски средства. \r\nЖулиета НИКОЛОВА", "date": "2018.02.12", "title": "Добрич: Кметът Йордан Йорданов откри информационен ден с тема „Европа за гражданите 2014-2020“"}
{"url": "http://www.focus-news.net/news/2018/02/12/2487592/veliko-tarnovo-1-785-sa-uchenitsite-zavarshili-7-mi-klas-v-oblastta-prez-uchebnata-20172018-godina-koeto-e-sas-72-ma-po-malko-ot-predhodnata-godina.html", "text": "1 785 са учениците, завършили 7-ми клас в областта през учебната 2017/2018 година, което е със 72-ма по-малко от предходната година. Това каза инж. Розалия Личева, началник на Регионалното управление по образованието, по време на заседание на Постоянната областна комисия по заетост, на което се определя план-приемът за следващата година, предаде репортер на Радио „Фокус“ – Велико Търново. Личева уточни, че предложенията за разкриването на паралелки са съобразени изцяло със Закона за предучилищно и училищно възпитание и са изготвени след обстойни изследвания. „Общите изисквания са да има баланс между броя на завършващите седми клас с броя на заявените паралелки по училища. След представяне на заявката на всяко училище, ние трябваше да обобщим предложението и да преценим дали те отговарят на Областните стратегии за икономическо развитие, дали директорите на училища са се съобразили с нуждата от кадри. Опитахме се да балансираме между желанията на училищата, броят на завършващите ученици, между търсенето на работници по различни професии и степените на квалификация“, уточни инж. Личева. Тя добави, че в област Велико Търново държавният план-прием се реализира във всички професионални гимназии, средните училища и профилираните гимназии. Според направените изчисления 75 е броят на паралелките, които реално могат да бъдат реализирани.\r\nЛуиза ТРАНЧЕВА", "date": "2018.02.12", "title": "Велико Търново: 1 785 са учениците, завършили 7-ми клас в областта през учебната 2017/2018 година, което е със 72-ма по-малко от предходната година"}
{"url": "http://www.focus-news.net/news/2018/02/12/2487591/haskovo-balgarskite-vlasti-sa-zadarzhali-marokanski-grazhdanin-izdirvan-za-terorizam.html", "text": "В Окръжен съд – Хасково е образувано ЧНД № 96/2018 г. по внесено от Окръжна прокуратура – Хасково искане за вземане на мярка за неотклонение „задържане под стража“ на Н. З. (N. Z.), мароканец, поданик на Кралство Мароко, обявен за международно издирване от Интерпол – Рабат във връзка с извършване на терористична дейност и членство в терористична организация ИДИЛ. Това съобщиха от Окръжен съд -Хасково Съгласно предоставената от Интерпол информация, престъплението, за извършването на което е издирван Н. З., е „лоялно членство в терористична организация ИДИЛ, като е работил към принадлежащата в ИДИЛ служба „Механизация към Главна дирекция – Военни лагери“ в гр. Ал – Маядин, област Дер – Алзор, Сирия, като в изпълнение на тази дейност Н. З. се е придвижвал в Сирия, носейки колан с експлозиви, ръчни гранати, огнестрелно оръжие и боеприпаси“. Искането за задържане е отправено на основание чл. 13, ал. 7 ЗЕЕЗА вр. чл. 9 от Договор за екстрадиция между Република България и Кралство Мароко. \r\nРазглеждането на делото е за 15.00 часа.", "date": "2018.02.12", "title": "Хасково: Българските власти са задържали марокански гражданин, издирван за тероризъм"}
{"url": "http://www.focus-news.net/news/2018/02/12/2487596/komisar-elzhbeta-benkovska-shte-uchastva-v-neformalna-sreshta-na-ministrite-na-turizma-v-sofiya-na-13-fevruari.html", "text": "Елжбета Бенковска, европейски комисар отговарящ за вътрешния пазар, промишлеността, предприемачеството  и малките и средни предприятия, ще участва в среща на високо ниво на министрите на туризма на държавите-членки на ЕС на тема \"Туризъм и икономически растеж\" на 13 февруари. Това съобщиха от пресцентъра на Представителство на ЕК в България. Срещата ще се фокусира върху туристическата индустрия като устойчив фактор за икономически растеж, регионална интеграция и мир. Участниците ще разгледат развитието на споделената икономика и развитието на регулаторните политики на ЕС, свързани с туризма. \r\nПресконференцията от събитието е насрочена за 10.30 часа и ще се предава на живо по сателитния канал Ebs+ .", "date": "2018.02.12", "title": "Комисар Елжбета Бенковска ще участва в неформална среща на министрите на туризма в София на 13 февруари"}
{"url": "http://www.focus-news.net/news/2018/02/12/2487600/gabrovo-74-godishna-zhena-e-stanala-zhertva-na-izmama-sas-sumata-ot-6-000-leva.html", "text": "74-годишна жена е станала жертва на измама със сумата от 6 000 лева. Това съобщиха от ОДМВР – Габрово. В петък в Районното управление в областния център е получен сигнал от 74-годишна жена от същия град, че по-рано през деня е станала жертва на измама. Възрастната жена обяснила, че около 17.00 часа пред блока, в който живее, я заговорил непознат мъж. Той се представил за колега на неин роднина, на когото дължал пари, и поискал да ѝ остави сумата, за да може тя да я предаде на своя близък. По този повод двамата влезли в дома на потърпевшата. Там, използвайки невниманието ѝ, непознатият извършил кражба на 6 000 лв. След краткия престой, непознатият побързал да напусне адреса, като обяснил, че трябва да „развали“ пари в близкия магазин и ще се върне, за да остави точната дължима сума. По случая е образувано досъдебно производство.", "date": "2018.02.12", "title": "Габрово: 74-годишна жена е станала жертва на измама със сумата от 6 000 лева"}
{"url": "http://www.focus-news.net/news/2018/02/12/2487594/hristina-shopova-zamestnik-kmet-na-blagoevgrad-12-fevruari-e-sveshtena-data-za-gorna-dzhumaya-tya-e-simvol-na-ustrema-kam-svobodata-sled-vekovnoto-robstvo.html", "text": "12 февруари е една много свещена дата за Горна Джумая, днес Благоевград. Това каза за Радио „Фокус“ – Пирин заместник-кметът на Община Благоевград по култура и хуманитарни дейности Христина Шопова по повод 140 години от първото Освобождение на града. По думите ѝ датата символизира истинското Освобождение на града и устремът на много хора, които са дали живота си, за да може Горна Джумая да се докосне до свободата след пет века турско робство. „Надявам се хората днес да оценяват саможертвата, която са направили нашите герои, за да се стигне до свободата на България. Наш дълг е да предаваме на поколенията спомена за събитията в родната история. Много се зарадвах от ретроспекцията, която направиха децата на Благоевград за историята на града по време на церемонията за отбелязването на годишнината“, каза още Христина Шопова. Тя добави, че всеки град има важни моменти от миналото, които трябва да се знаят както от възрастните, така и от децата. „За съжаление през годините се получи така, че много от децата не знаеха важни моменти от историята, но сега виждам, че нещата се променят. В училищата и в домовете много се работи по въпроса, което е важно, за да може да съхраняваме спомена, но и за да бъдем отговорни както към миналото, така и към това да има по-добро бъдеще за нашите деца“, подчерта заместник-кметът на Община Благоевград Христина Шопова. Тя заяви, че за цялото ръководство на Община Благоевград историята е изключително важна, затова се стремят да възпитават децата в дух на родолюбие и патриотизъм. „Ако не предадем на децата спомена за славното ни минало, то все едно нищо не сме направили. Това е нашата отговорност – да знаят, да помнят и най-вече да се гордеят с това кои са. Децата ни трябва да знаят, че в този град са израснали герои, но най-важното е да помнят, че свободата на Благоевград е била изстрадана от много хора“, коментира Христиан Шопова. Според нея днес е лесно да се говори за свободата, защото сме свободни, но не трябва да приемаме това за даденост. „Виждаме какво става в цял свят, затова трябва да сме отговорни към това което ни се случва и ревностно да пазим града и традициите си, за да може да не бъдем затрити като народ“, заяви Христина Шопова.\r\nЛивия НИНОВА", "date": "2018.02.12", "title": "Христина Шопова, заместник-кмет на Благоевград: 12 февруари е свещена дата за Горна Джумая, тя е символ на устрема към свободата след вековното робство"}
{"url": "http://www.focus-news.net/news/2018/02/12/2487597/ministar-nikolina-angelkova-balgariya-mozhe-da-ima-vodeshta-rolya-v-populyariziraneto-na-turizma-v-chernomorskiya-region.html", "text": "България може да има водеща роля в популяризирането на туризма в Черноморския регион. Имаме идея акцентът да е поставен върху винения и гурме туризъм, които за Министерството на туризма са сред приоритетните за развитие продукти. Предстои темата да бъде дискутирана на среща на работна група „Сътрудничество в туризма“ на Организацията за черноморско икономическо сътрудничество (ОЧИС), която в момента се председателства от България. Това каза министърът на туризма Николина Ангелкова на среща с Майкъл Христидес, председател на ОЧИС, съобщиха от пресцентъра на Министерство на туризма. Тя посочи още, че по този начин ще се засили фокусът върху развитието на сектора в региона. \"А за нас от голямо значение е съвместната помощ в туризма с държавите-членки на ОЧИС\", коментира министър Ангелкова.\r\nМинистърът благодари на г-н Христидес за участието му в срещата на високо равнище на министрите на туризма на страните членки на ЕС „Туризъм и икономически растеж“, събитие от най-високия клас „А“ в календара на Българското председателство на съвета на ЕС.  \r\nТази година обръщаме специално внимание на инициативата „ЕС-Китай-2018 година, посветена на туризма“, обясни министър Ангелкова. Тя уточни, че затова тази тема е основен фокус на съвета на министрите утре. България има изключително ползотворно сътрудническо с Китай и активно участва с различни проекти по известния маршрут „Път на коприната“, каза още министърът.  \r\nДвамата дискутираха и напредъка в организацията на среща на министрите с ресор туризъм на страните-членки на ОЧИС. Събитието също е част от програмата на председателството ни на съвета на ЕС и е от най-висока категория. Планира се то да бъде проведено през юни във Варна. Там Министерство на туризма ще представи извършеното в периода на координация на работната група по туризъм към ОЧИС, който започна през юли 2016 г. и завършва в края на юни тази година. \r\nПредседателят на ОЧИС предложи Министерство на туризма да обмисли възможността за поемането на втори мандат като координатор на работна група „Сътрудничество в туризма“ за още един двугодишен мандат. Христидес заяви още, че оценява високо добрата работа на ведомството както при ръководството на групата, така и за напредъка на туризма в България и Черноморския регион. Той постави акцент върху круизния туризъм в района на Черно море, като поясни, че трябва да се предприемат действия за развитието му. \r\nМинистър Ангелкова покани Майкъл Христидес за участие във втория Международен конгрес на световните цивилизации и древните маршрути. Той се организира съвместно от Министерството на туризма и Световната организация по туризъм и ще се проведе в София през ноември. Основен акцент на събитието ще е връзката между икономиката и туризма.", "date": "2018.02.12", "title": "Министър Николина Ангелкова: България може да има водеща роля в популяризирането на туризма в Черноморския регион"}
{"url": "http://www.focus-news.net/news/2018/02/12/2487587/pazardzhik-roditeli-na-2-godishno-dete-bito-v-dg-prolet-v-panagyurishte-prez-2017-godina-zapochvat-delo-po-sluchaya.html", "text": "Родителите на битото на 5 септември 2017 година 2-годишно дете в Детска градина „Пролет“ в Панагюрище започват частно дело  по случая с побоя, тъй като Прокуратурата е прекратила досъдебното производство поради липса на достатъчно доказателства. Това каза за Радио „Фокус“ – Пазарджик Теодора Налбантова, баба на детето.  По думите ѝ въпросната учителка, която си е позволила побоя над детето, е подала оставка от детското заведение, освободена е и ще бъде пенсионирана преждевременно. „По-необяснимото за нас е, че по непотвърдена още информация въпросната учителка от Детска градина „Пролет“ е получила награда от Община Панагюрище „Златно ключе“ по повод пенсионирането си“, уточни Налбантова. Тя каза още, че частното дело, което семейството завежда, е насрочено за 13 март.„Фокус“ припомня, че на 7 септември 2017 година родителите на 2-годишния Кристиян от Панагюрище подават сигнал, че детето им е било пребито от учител в детска градина „Пролет“ в средногорския град, на втория ден, откакто посещавал детското заведение. Лицето на детето било в синини, то плачело и твърдяло, че учителката го е била и дърпала, тъй като плачело.\r\nАлбена ЖИЛЕКОВА", "date": "2018.02.12", "title": "Пазарджик: Родители на 2-годишно дете, бито в ДГ „Пролет“ в Панагюрище през 2017 година, започват дело по случая"}
{"url": "http://www.focus-news.net/news/2018/02/12/2487603/pregled-na-mezhdunarodnite-novini-do-13-chasa-agentsiya-fokus.html", "text": "Преговорите за решаване на спора за името между Македония и Гърция не бива да са за сметка на България. Това заяви в понеделник бившият  президент на България Георги Първанов в предаване по местна телевизия, предава скопската електронна медия „Мета“.\r\nПърванов призна, че диалогът между Гърция и Македония  е положителен, но добави, че е притеснен, защото „започват да се водят разговори в посока на няколко решения, някои от които противоречат на българската позиция\".\r\n„Да, ние признаваме Македония под конституционното й име, преди всичко, но представете си варианти като Горна Македония или Северна Македония, това са решения, които са в полза на Гърция, но за сметка на България“, твърди Първанов.\r\nБившият български президент (от 2002 г. до 2012 г.) смята, че не е все едно за София и за нейната дипломация как ще приключат преговорите, добавяйки, че в един момент трябва да има и някаква съвместимост на решението и с позицията на България.\r\n„Името Северна или Горна Макеодния включва и региона на Пирин, Егейският регион не ни засяга и не коментираме, а същевременно претенциите към България плават в пространството. Най-малкото това трябва да бъде обсъдено между правителствата на двете страни“, препоръча Първанов.\r\nСпоред бившия държавен глава на България, деблокирането на преговорите между Атина и Скопие е заради натиск от Запада, най-вероятно от отвъд океана, т.е. САЩ.\r\n*** На мястото на катастрофата на руския Ан-148 в Подмосковието е открито устройство, което вероятно е черната кутия на самолета. Това съобщи началникът на Главното управление на Министерството на извънредните ситуации в Московската област Сергей Полетикин.\r\n„В 18-ти сектор (на проучвателните работи) е открито полетно записващо устройство. Сега Междудържавната авиационна комисия (МАК) работи за потвърждение и определяне на устройството“, разкри Полетикин.\r\n*** В района на катастрофата на самолета Ан-148 на „Саратовски авиолинии“ са намерени 209 фрагменти на тела, разкри източник от оперативния щаб, разгърнат на мястото на инцидента. \r\nПо-рано от компанията увериха, че преди излитането си от Орск самолетът Ан-148 е преминал техническа проверка, в рамките на която не са открити неизправности.\r\n„Преди всеки полет самолетът преминава през оперативно обслужване, преди излитането на полет рейса 6В-703 Москва-Орск на 11 февруари 2018 г. също е извършено техническо обслужване, при което не е открито отклонение“, отбелязаха от компанията. \r\nОт „Саратовски авиолинии“ подчертаха, че имат готовност да предоставят всички необходими документи на следователите, за да „открият истинските причини“ за трагичния инцидент. Компанията също е преустановила временно използването на всички самолети Ан-148, общо шест на брой.\r\nСамолетът се разби в неделя, няколко минути след излитането си от летище „Домодедово“ в руската столица. На борда пътуваха 65 души. Всички те загинаха.\r\n***\r\n*** Президентът на Турция и генерален председател на управляващата Партия на справедливостта и  развитието (ПСР) Реджеп Тайип Ердоган заяви и потвърди, че извънредното положение в страната ще продължи чак до едновременните общи и президентски избори на 3 ноември 2019-та, пише вестник „Джумхуриет”. Поводът за твърдението му са разговорите за коалиционно споразумение с Партията на щастието (ПЩ) със сегашен лидер Темел Карамоллаоглу. По този начин са прекратени и попарени каквито и да е очаквания, че извършеното през януари т.г. пето поредно удължаване на срока на извънредното положение в Турция ще бъде последното. По повод искането на Темел Карамоллаоглу за прекратяване на извънредното положение, Ердоган му е отговорил лаконично: „Има нужда, то ще бъде продължено.”. \r\nЗа разлика от ПСР и от Партията на националистическото движение (ПНД), всички други политически партии в Турция често и постоянно се обявяват против извънредното положение и управлението с президентски укази. През януари след въпросното пето поредно удължаване на извънредното положение, бившият 11-ти турски президент Абдуллах Гюл също  изрази надежда, че то ще бъде последното и по този начин се нареди сред противниците на продължаващата ненормална обстановка в Турция, пише още „Джумхуриет”.\r\nПЩ (у нас е известна и с относително по-релевантния смислов превод като Партията на благополучието (ПБл) – бел. на „Фокус”) е последната откровена ислямистка формация, създадена от безспорния лидер на турските ислямисти Неджметтин Ербакан. Той за кратко време бе и министър-председател, свален с т. нар. „пост военен преврат” - чрез меморандума на турските военни от 28 февруари 1997 год. Когато кмет на Истанбул бе сегашният президент Ердоган, избран именно с листата на турските ислямисти. Тогава това беше Партията на благоденствието (ПБ), междувременно обявена за противоконституционна и закрита. \r\n*** Отменени са всички полети на летище „Лондон Сити“ заради обезвреждането на бомба от Втората световна война, открита в района в неделя.\r\nСнарядът бе открит при проучвателни дейности като част от програмата за разширяване на летището. Говорител  поясни, че устройството в под вода в река Темза и вероятно ще бъде премахнато в понеделник вечер.\r\nРобърт Синклер, главен изпълнителен директор на  „Лондон Сити“ потвърди, че всички кацащи и излитащи полети са отменени, и призова всички пасажери да не идват на летището, а да се свържат с техните авикомпании за повече информация.\r\n*** Ирак се нуждае от 88,2 милиарда долара за възстановяване след години на война срещу терористите от „Ислямска държава“. Това заяви министърът по планиране Салман ал Джумайли в понеделник при откриването в Кувейт международна конференция за реконструкцията на страната.\r\nИрак се надява да събере милиарди долари в рамките на тридневната среща, за да финансира реконструкцията на страната, разрушена в хода на бойните действия срещу джихадистите.\r\nБагдад обяви победа срещу „Ислямска държава“ през декември миналата година, след почти три години война срещу джихадистката групировка, която остави големи обекти на страната разрушени, а милиони нейни граждани – разселени. \r\nИзчисленията за сумата от 88,2 милиарда долара се базират на оценки от иракски и международни експерти, подчерта министърът на планирането. От тях 22 милиарда долара са необходими спешно, а останалата част от сумата може да бъде използвана в дългосрочен план.\r\n„Започнахме някои програми за възстановяване в районите, засегнати от войната. Но това, което сме постигнали, е по-малко от един процент от нуждите на Ирак \", заяви Мустафа ал Хити, ръководител на фонда за възстановяване на райони, засегнати от борбата с „Ислямска държава“.\r\nТой предупреди, че спешно са необходими средства за „възстановяване на основни и инфраструктурни услуги\" в редица провинции на страната. „Имаме повече от 138 000 повредени къщи, повече от половината от тях са напълно унищожени\", каза Ал Хити, добавяйки, че повече от 2,5 милиона иракчани са все още разселени.\r\n*** Европейският комисар по миграцията Димитрис Аврамопулос заяви, че ще заведе съдебно дело във Върховния съд на Гърция, като настоя органът да разкрие защитените свидетели, които обвиниха него и други деветима политици във взимане на подкупи от фармацевтична компания „Новартис“.\r\nKогато през 2004 г. „Нова демокрация“ спечели парламентарните избори в Гърция, втората министерска длъжност на Аврамопулос бе на министър на здравеопазването и социалната солидарност – пост, който заемаше от 2006 г. до 2009 г. Анонимни свидетели обвиниха Аврамопулос в получаването на подкупи в замяна на закупуването на повече противогрипни ваксини от „Новартис“.\r\nЕвропейският комисар по миграцията обаче отхвърли обвиненията, определяйки свидетелите срещу него като „псевдомъченици“. \r\n„Това е въпрос на морал и достойнство\", категоричен бе гръцкият политик, като същевременно допълни, че обвиненията подкопават демокрацията и институциите. „Те се прицелват в демокрация, върховенство на закона и политическия ред на страната\", допълни еврокомисарят, като посочи, че случаят директно обхваща политическото представителство на Гърция чрез „пряко предизвикване демокрацията и нейните служители\".\r\n„Аз стоя на страната на държавата си, не ме интересува кой е на власт\", увери Аврамопулос.\r\n***", "date": "2018.02.12", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/02/12/2487599/blagoevgrad-muzeen-urok-posveten-na-parvoto-osvobozhdenie-na-gorna-dzhumaya-shte-se-provede-v-regionalen-istoricheski-muzey.html", "text": "Музеен урок, посветен на Първото освобождение на Горна Джумая, ще се проведе в Регионален исторически музей – Благоевград. Това съобщи за Радио „Фокус“ – Пирин Елена Чалгънова, историк и уредник в културната институция. Събитието ще се състои от 13.30 часа. Мероприятието, организирано от д-р Елена Чалгънова, ще се проведе с ученици от VІІІ СУ „Арсени Костенцев“.\r\nЛивия НИНОВА", "date": "2018.02.12", "title": "Благоевград: Музеен урок, посветен на Първото освобождение на Горна Джумая, ще се проведе в Регионален исторически музей"}
{"url": "http://www.focus-news.net/news/2018/02/12/2487604/burgas-uchilishtnata-obshtnost-na-neg-gyote-organizira-blagotvoritelen-kontsert-pod-nadslov-obich-za-vsichki.html", "text": "Училищната общност на НЕГ „Гьоте“ за пореден път организира благотворителен концерт под надслов „Обич за всички“. Това съобщиха от пресцентъра на Община Бургас. Чрез него ще бъдат събрани средства за подпомагане на нуждаещите се от защитеното жилище в кв. „Акациите“ и Сдружение „Социален център Бургас“. Концертът ще се състои от 17.30 часа в залата на НХК – Бургас.", "date": "2018.02.12", "title": "Бургас: Училищната общност на НЕГ „Гьоте“ организира благотворителен концерт под надслов „Обич за всички“"}
{"url": "http://www.focus-news.net/news/2018/02/12/2487605/sofiya-21-godishen-mladezh-e-zadarzhan-za-pritezhanie-i-razprostranenie-na-kanabis-i-amfetamin.html", "text": "21-годишен младеж е задържан за притежание и разпространение на канабис и амфетамин. Това съобщиха от ОДМВР - София. Той е задържан в хода на полицейска операция на криминалисти от областната дирекция и РУ - Ихтиман. Младежът е криминално проявен от Ихтиман и е задържан в района на главен път 1-8 в момент на пренасяне на найлонов плик, съдържащ 198 грама суха зелена тревиста маса и 29 грама бяло прахообразно вещество, реагиращи съответно на канабис и амфетамин. По случая било образувано досъдебно производство, в рамките на което извършителят е привлечен в качеството на обвиняем и материалите са изпратени в районната прокуратура в Ихтиман с мнение за съд.", "date": "2018.02.12", "title": "София: 21-годишен младеж е задържан за притежание и разпространение на канабис и амфетамин"}
{"url": "http://www.focus-news.net/news/2018/02/12/2487598/index-harvatiya-vizitata-na-aleksandar-vuchich-v-zagreb-sazdade-reditsa-neudobstva-za-zhitelite-na-harvatskata-stolitsa.html", "text": "Посещението на държавния глава на Сърбия Александър Вучич в Хърватия създаде редица затруднения за жителите на столицата Загреб, предава Index.\r\nВучич пристига в Хърватия в условия на строги мерки за сигурност. Посещението му бе определено като „високорисково“ и поради тази причина сръбският президент ще бъде охраняван от многобройни полицейски служители, тайни агенти и дори снайперисти. Придвижването му ще бъде осъществявано с брониран автомобил. \r\nСъгласно разпространената информация, движението в хърватската столица е реорганизирано във връзка с визитата на Вучич. Затворен е площад „Марков“, което наложи преместването на протеста на ветераните на площад „Бан Йелачич“.\r\n„По силата на член 51, параграф 5 от Закона за полицейските въпроси и органите полицията, въз основа на оценки на сигурността, свързани с прилагането на специални мерки за сигурност, т.е. защита на защитени лица и предмети, временно ограничава достъпа до площад „Марков\", се казва в съобщението от правоохранителните органи. Тереза Герова", "date": "2018.02.12", "title": "Index (Хърватия): Визитата на Александър Вучич в Загреб създаде редица неудобства за жителите на хърватската столица"}
{"url": "http://www.focus-news.net/news/2018/02/12/2487601/ivan-stoyanov-zam-oblasten-upravitel-na-blagoevgrad-12-fevruari-e-edna-ot-nay-vazhnite-dati-v-istoriyata-na-blagoevgrad-zashtoto-se-svarzva-s-parvoto-osvobozhdenie-na-grada.html", "text": "12 февруари е една от най-важните дати в историята на Благоевград, защото се свързва с Първото освобождение на града след пет века турско робство. Това каза за Радио „Фокус“ – Пирин Иван Стоянов, историк и заместник областен управител на Благоевград. По думите му за съжаление свободата, изгряла над главния град на Пиринска Македония преди 140 години не трае дълго. „В последствие българското население тук трябва да води нови дългогодишни борби, за да се стигне до повторното освобождение през 1912 година, което окончателно връща Пиринският край в пределите на майка България“, каза още Иван Стоянов. Той добави, че Първото освобождение на Горна Джумая е важно, защото то дава основният тласък за борбите, които по-късно населението води. „Първото освобождение ни показва, че ние сме дорасли за свободата, но трябва да се борим за нея“, подчерта Иван Стоянов. Според заместник областният управител днес българите сме свободни хора щом можем да взимаме решения за своите животи. По отношение на това дали оценяваме свободата, която е била извоювана с кръвта на стотици хиляди български герои, Стоянов коментира, че за съжаление все още не сме я оценили достатъчно. „Не сме отдали по достойнство признателността, която се полага на български герои“, заяви Стоянов.\r\nЛивия НИНОВА", "date": "2018.02.12", "title": "Иван Стоянов, зам. областен управител на Благоевград: 12 февруари е една от най-важните дати в историята на Благоевград, защото се свързва с Първото освобождение на града"}
{"url": "http://www.focus-news.net/news/2018/02/12/2487606/d-r-petko-zhelyazkov-sayuz-na-obshtopraktikuvashtite-lekari-burgas-ima-izvestno-naprezhenie-sred-obshtopraktikuvashtite-lekari-v-stranata-no-nyama-reshenie-za-protesti.html", "text": "Има известно напрежение във всички общопрактикуващи лекари в страната. Няма решение за протести. Това каза за Радио „Фокус“ - Бургас д-р Петко Желязков, председател на Съюза на общопрактикуващите лекари в града. Недоволството на медиците е поради това, че НС и Министерството на здравеопазването не предложили в бюджета за 2018 година увеличение на заплащането в първичната помощ. Освен това лекарите трябва да извършват административен отчет на всяка потребителска такса. „Всеки номер на касов бон трябва ръчно да записваме в амбулаторните листи, а това допълнително обременява работата и това е нов отчет, който не е разписан нито в рамковия договор, нито в нашите индивидуални договори, т.е. поради промяна в Закона за здравното осигуряване, за да си получим доплащането от потребителските такси, трябва да правим този допълнителен отчет“, обясни д-р Желязков. По думите му този отчет може да се види чрез касовите апарати, които са свързани с НАП. Медиците настояват и за промяна на потребителската такса, която не била променяна около 6 - 7 години . „Тя е въведена в началото на реформата, за да ограничи безразборното използване на медицинска помощ“, каза още д-р Желязков. В момента от цялата страна се събират предложения, които ще се обобщят и изпратят до министъра на здравеопазването.\r\nМария РУСЕВА", "date": "2018.02.12", "title": "Д-р Петко Желязков, Съюз на общопрактикуващите лекари - Бургас: Има известно напрежение сред общопрактикуващите лекари в страната, но няма решение за протести"}
{"url": "http://www.focus-news.net/news/2018/02/12/2487602/ivan-totev-kmet-na-plovdiv-bul-vasil-aprilov-shte-bade-otvoren-predsrochno-do-3-mart.html", "text": "Булевард ”Васил Априлов” ще бъде отворен окончателно до 3 март. Това съобщи на пресконференция кметът на Пловдив Иван Тотев, предаде репортер на Радио „Фокус” - Пловдив. До тогава ще бъде поставен и последният пласт асфалт. Първоначалната идея на общината беше булевардът да се отвори временно и после да се довършат работите по последния пласт. Но тъй като шахтите са повдигнати в момента и за да не става двойна работа, отварянето на булеварда ще стане наведнъж на 3 март, след като бъде положен и последния слой асфалт. Според строителя са нужни два дни с температура над 5 градуса, за да се случи това. По този начин отварянето на възловия булевард ще стане предсрочно поне с две месеца. Това е и срокът за затваряне на следващото платно от бул. „Руски”, в  участъка от ул.”Данаил Николаев” до ул. „Гладстон”.\r\nЦветана ТОНЧЕВА", "date": "2018.02.12", "title": "Иван Тотев, кмет на Пловдив: Бул. “Васил Априлов“ ще бъде отворен предсрочно до 3 март"}
{"url": "http://www.focus-news.net/news/2018/02/12/2487607/sofiya-vazstanoveno-e-dvizhenieto-po-avtomagistrala-trakiya-pri-km-14-v-posoka-sofiya.html", "text": "Възстановено е движението по автомагистрала \"Тракия\" при км 14 в посока София. Това съобщиха от пресцентъра на Агенция \"Пътна инфраструктура\".", "date": "2018.02.12", "title": "София: Възстановено е движението по автомагистрала \"Тракия\" при км 14 в посока София"}
{"url": "http://www.focus-news.net/news/2018/02/12/2487609/burgas-vtori-sluchay-na-hiv-pozitiven-e-registriran-v-oblastta.html", "text": "Втори случай на ХИВ позитивен е регистриран в област Бургас, сочи справка на сайта на Регионалната здравна инспекция в града за изминалата седмица. Първият такъв е отчетен в периода 8 януари 2018 г. до 14 януари 2018 г. Всеки, който желае, може да се изследва безплатно в Кабинета за анонимно и безплатно консултиране и изследване за ХИВ/СПИН.  Споделената с консултанта информация и резултатът от изследването за ХИВ са поверителни. Кабинетът се намира на ул „Александровска“ 120, ет.1.", "date": "2018.02.12", "title": "Бургас: Втори случай на ХИВ позитивен е регистриран в областта"}
{"url": "http://www.focus-news.net/news/2018/02/12/2487608/sport-laura-dalmayer-specheli-vtori-zlaten-medal-ot-olimpiadata-v-pyonchan-emiliya-yordanova-se-klasira-na-55-to-myasto.html", "text": "Лаура Далмайер спечели втори златен медал в биатлона от Зимните олимпийски игри в Пьончан. След като в неделя германката финишира първа на спринта на 7,5 километра, днес Далмайер победи и в преследването на 10 километра за 30:35.3 минути.\r\nНа второ място завърши рускинята Анастасия Кузмина, която се състезава за Словакия. Французойката Анеиз Бескон спечели бронзовият медал. \r\nПредставителката на България Емилия Йорданова се класира на 55-то място с шест грешки и време от 37:04.3 минути.\r\nВ преследването участваха общо 58 състезателки.", "date": "2018.02.12", "title": "Спорт: Лаура Далмайер спечели втори златен медал от Олимпиадата в Пьончан, Емилия Йорданова се класира на 55-то място"}
{"url": "http://www.focus-news.net/news/2018/02/12/2487611/diskusiyata-vsichki-patishta-vodyat-kam-evropai-perspektivi-za-federalen-sayuz-shte-se-provede-v-natsionalniya-dvorets-na-kulturata-na-22-fevruari.html", "text": "Дискусията „Всички пътища водят към Европа? Перспективи за федерален съюз“ ще се проведе в Националния дворец на културата на 22 февруари от 16.15 часа в София. Тя е организирана от Групата „Спинели“, Европейското движение, Съюза на европейските федералисти и Бюрото за връзка на ЕП в България. Дискусията е част от официалната програма на Българското председателство на Съвета на ЕС и има за цел да допринесе към дебата за бъдещето на Европа. Събитието ще бъде излъчвано на живо на www.europarl.bg, както и на Facebook страницата на Бюрото за връзка на Европейския парламент. Това съобщиха от пресцентъра на Информационното бюро на Европейския парламент в България.  \r\nСъбитието ще бъде открито от вицепрезидента на България Илияна Йотова. Своите виждания по темата ще споделят заместник-министърът за Българското председателство на Съвета на ЕС 2018 Моника Панайотова, заместник-министърът на външните работи Георг Георгиев, членовете на Европейския парламент Андрей Ковачев (ЕНП), Ева Майдел (ЕНП) и Елмар Брок (ЕНП, Германия), Ана Гомеш (С&Д, Португалия), президентът на Групата „Спинели“ Андрю Дъф, бившият евродепутат и бивш вицепремиер на България Ивайло Калфин. \r\nДискусията ще се проведе в два панела: \r\n- Накъде отива Европа? Съединени европейски щати или разединена Европа на държавите? \r\n- Всички пътища водят към Европа: с различни скорости към „все по-тесен съюз“ \r\nСъбитието ще продължи от 16.15 до 19.00 часа и ще бъде осигурен превод на български и английски език. Пълната програма на събитието ще намерите на www.europarl.bg.", "date": "2018.02.12", "title": "Дискусията „Всички пътища водят към Европа? Перспективи за федерален съюз“ ще се проведе в Националния дворец на културата на 22 февруари"}
{"url": "http://www.focus-news.net/news/2018/02/12/2487610/ivan-totev-kmet-na-plovdiv-obshtinata-sklyuchi-dogovori-za-proektirane-na-nyakolko-vazhni-infrastrukturni-proekta.html", "text": "Община Пловдив сключи договори за проектиране на няколко важни инфраструктурни проекта. Това съобщи на пресконференция кметът на Пловдив Иван Тотев, предаде репортер на Радио „Фокус” - Пловдив. Сключен е договор за проектирането на бул.„Хаджи Димитър”– от Коматевския мост до ул. „Царевец”. Цената на проекта е 44 000 лева. Има подписан договор и за реконструкцията на ул. „Полет”, от предприятието „Ален мак” към ул. „Брезовска”. „Това е много важна улица за изнасянето на движението на ТИР-овете. Там за първи път общината възлага проектиране с технология студено рецикрилиране”, каза кметът. Досега тази технология не е използвана. Тя се прилага най-вече за улици, които нямат подземна инфраструктура. Общината е сключила договор и за „Рогошко шосе”,  където ще бъде изградена и велоалея от моста на Адата до Рогошките гробища. Изготвя се проект до землищната граница с Пловдив, като договорът е за 75000 лева. Ще се прави и разширение на ул. „Цар Симеон”- глухият прелез с „Цариградско шосе”. Този договор е за 26000 лева. Продължението на бул. „Ал. Стамболийски”, където е пътната връзка между Район „Южен“ и Район „Тракия“ ще струва 240000 лева. Срокът за  изпълнението на този договор е 150 дни. Сред проектите е и изграждането на продължението на бул. „Македония”, за 46500 лева. „Успяхме да сключим договорите и до средата на годината повечето от проектите ще излязат, а през 2019 година ще работим активно по тях”, добави кметът. Той каза още, че директни договори ще бъдат сключени за два от проектите – за ул. „Даме Груев” и за изпълнението на велоалейната мрежа, тъй като за тях няма кандидатствали изпълнители.\r\nЦветана ТОНЧЕВА", "date": "2018.02.12", "title": "Иван Тотев, кмет на Пловдив: Общината сключи договори за проектиране на няколко важни инфраструктурни проекта"}
{"url": "http://www.focus-news.net/news/2018/02/12/2487593/meta-makedoniya-georgi-parvanov-predupredi-che-pregovorite-mezhdu-makedoniya-i-gartsiya-za-reshavane-na-spora-za-imeto-ne-biva-da-sa-za-smetka-na-balgariya.html", "text": "Преговорите за решаване на спора за името между Македония и Гърция не бива да са за сметка на България. Това заяви в понеделник бившият  президент на България Георги Първанов в предаване по местна телевизия, предава скопската електронна медия „Мета“.\r\nПърванов призна, че диалогът между Гърция и Македония  е положителен, но добави, че е притеснен, защото „започват да се водят разговори в посока на няколко решения, някои от които противоречат на българската позиция\".\r\n„Да, ние признаваме Македония под конституционното й име, преди всичко, но представете си варианти като Горна Македония или Северна Македония, това са решения, които са в полза на Гърция, но за сметка на България“, твърди Първанов.\r\nБившият български президент (от 2002 г. до 2012 г.) смята, че не е все едно за София и за нейната дипломация как ще приключат преговорите, добавяйки, че в един момент трябва да има и някаква съвместимост на решението и с позицията на България.\r\n„Името Северна или Горна Макеодния включва и региона на Пирин, Егейският регион не ни засяга и не коментираме, а същевременно претенциите към България плават в пространството. Най-малкото това трябва да бъде обсъдено между правителствата на двете страни“, препоръча Първанов.\r\nСпоред бившия държавен глава на България, деблокирането на преговорите между Атина и Скопие е заради натиск от Запада, най-вероятно от отвъд океана, т.е. САЩ. Тереза Герова", "date": "2018.02.12", "title": "„Мета“ (Македония): Георги Първанов предупреди, че преговорите между Македония и Гърция за решаване на спора за името не бива да са за сметка на България"}
{"url": "http://www.focus-news.net/news/2018/02/12/2487613/rumen-georgiev-bsp-ministar-dimov-da-kazhe-dokoga-upravlyavashtite-shte-bavyat-izgotvyaneto-na-plana-za-vitosha.html", "text": "Три правителства и толкова години управление на София от ГЕРБ, а така и не успяхте да изготвите и да приемете план за управление на Природен парк \"Витоша\". С тези думи народният представител от ПГ на \"БСП за България\" Румен Георгиев се обърна към министъра на околната среда и водите Нено Димов, съобщиха от пресцентъра на БСП - София. Депутатът от групата на социалистите, избран от 23-ти МИР в София, не остана доволен от отговора на въпроса, който зададе заедно с колегите си Христо Проданов, Димитър Данчев и Николай Цонков. Четиримата народни представители настояха министър Нено Димов да обясни на какъв етап е изготвянето и приемането на плана за Природен парк \"Витоша\", въз основа на който се осъществява устройството му, съгласно чл. 7 от Закона за устройство и застрояване на Столична община (ЗУЗСО).\r\n\"От министър Димов чух хронология на събитията до момента, нищо повече, коментира Румен Георгиев. - Очаквах да науча неговото мнение дали трябва да бъде извършена екологична оценка. Граждани, с които се срещам в постоянната приемна на Градския съвет на БСП - София, постоянно ми задават въпроси защо лифтовете на Витоша не работят, защо планината е недостъпна за софиянци. До кога ще продължава всичко това? Кога Витоша ще бъде върната на софиянци? С колегите от БСП ще продължим да задаваме въпроси и да търсим отговори за бездействието на администрацията по отношение на изготвянето и приемането на плана за Природен парк \"Витоша\", посочи Георгиев.", "date": "2018.02.12", "title": "Румен Георгиев, БСП: Министър Димов да каже докога управляващите ще бавят изготвянето на плана за Витоша"}
{"url": "http://www.focus-news.net/news/2018/02/12/2487616/plovdiv-1-mln-leva-iskat-ot-obshtinata-sobstvenitsite-koito-postaviha-ograda-na-ploshtad-tsentralen.html", "text": "1 млн. лева искат от Общината собствениците, които поставиха ограда на площад „Централен“. 1 000 000 лева искат от Община Пловдив собствениците, които поставиха ограда на площад „Централен“. Това съобщи на пресконференция днес кметът Иван Тотев, предаде репортер на Радио „Фокус” - Пловдив. „Само така те са съгласни да продадат оградения терен“, каза кметът. Той посочи, че това предложение ще бъде разглеждано от Общинския съвет, но изказа съмнение, че изобщо трябва да се прави това, тъй като теренът си е общински. Кметът за пореден път коментира спънките от страна на фирмата от Антоново, със собственик „Анка овчарката“, която спира големи проекти на Пловдив, като ги обжалва в последния ден от изтичането на срока за това. Последният пример за това е внесената жалба срещу реконструкцията на площад „Централен“. По този повод днес кметът Иван Тотев отново заяви, че Анка няма да попречи на Пловдив да стане Европейска столица на културата. „Анка може да е всеки един от нас, може да я виждаме по Главната, може да е някой адвокат, може да е някой учител, може да е някой участник в управлението на Пловдив. Анка може да е всеки. Но понеже идвам от молитвена закуска, а Господ дава предизвикателства на хората, които обича, то ако Анка смята, че ще попречи на реализирането на проекта за културна столица, много се лъже“, каза Тотев. Той добави, че няма да успее и този, който смята, че така може да се печелят избори.\r\nЦветана ТОНЧЕВА", "date": "2018.02.12", "title": "Пловдив: 1 млн. лева искат от Общината собствениците, които поставиха ограда на площад „Централен“"}
{"url": "http://www.focus-news.net/news/2018/02/12/2487615/dobrich-narastva-broyat-na-proektnite-predlozheniya-u-nas-koito-tarsyat-evropeysko-finansirane-po-razlichni-programi.html", "text": "Все повече проектни предложения у нас търсят европейско финансиране по различни програми. Това заяви по време на информационната среща за популяризиране на Програма „Европа за гражданите“ 2014 – 2020 Геновева Друмева, ръководител на Областния информационен център в Добрич, който е домакин на събитието, предаде кореспондент на Радио „Фокус” – Варна. Според Геновева Друмева гражданите са повече информирани и все повече се възползват от възможностите за европейско финансиране, за да реализират полезни идеи. От друга страна се наблюдават и процеси, които изискват коригиране – забелязва се закъснение в подготовката на проектни предложения. Според специалистите хората се подвеждат от лесното кандидатстване с проекти, което не означава, че подготовката се случва също лесно и за кратко време. \"Въпреки че документите не са много, подготовката и установяването на едно добро партньорство при международни и трансгранични проекти изисква проучване и време\", подчерта Геновева Друмева. Тя отбеляза, че не е достатъчно да се кандидатства по дадена програма само защото тя е отворена. Необходимо е да има идея, която да бъде развита и осъществена. Това дава възможност да бъде разработен проект не по механичен начин. Геновева Друмева посочи, че през последните години е нараснал броя на зрелите идеи, депозирани чрез проектни предложения и това е наблюдение за цялата страната. Все още обаче се отчита не достатъчно добра комуникация с партньори по проектите. Затова е необходимо партньорството да бъде стабилно и да се гради на вече осъществявани проекти и дейности съвместно. \"Наблюдава се и тенденция бенефициенти да предлагат проектни предложения, които са извън тяхната компетенеция\", посочи Геновева Друмева. Отчитат се и съществени пропуски в разработване на инвестиционни проекти, което води до невъзможност за финансиране. Въпреки, че се организират регулярно обучения, кръгли маси и са налични интернет сайтове с информация, необходима е и креативност в разработването на идеи и проекти. „Иновативността и креативността се оценяват от Европа в критериите за оценка“, подчерта Геновева Друмева. Тя посочи и един съществен проблем – непознаването на правилата за държавни помощи. „Знаете, че много се говори за тези държавни помощи. Има регистър в Министерство на финансите, който всяка организация, която е получила финансиране от европейски средства и не само, е регистрирана там. И трябва много да внимаваме. Обикновено в насоките за кандидатстване много обстойно е описано какво представляват тези помощи, до каква сума може да се кандидатства и дали ако веднъж има одобрени такива, какъв е „таванът“, каза Геновева Друмева. Тя посъветва добре да се внимава и да се четат много внимателно насоките относно това. \r\nЖулиета НИКОЛОВА", "date": "2018.02.12", "title": "Добрич: Нараства броят на проектните предложения у нас, които търсят европейско финансиране по различни програми"}
{"url": "http://www.focus-news.net/news/2018/02/12/2487612/d-r-kiril-aleksiev-istorik-parvoto-osvobozhdenie-na-gorna-dzhumaya-e-vazhno-zashtoto-naselenieto-v-tozi-kray-za-prav-pat-se-dokosva-do-svobodata-sled-500-godini.html", "text": "Първото освобождение на Горна Джумая е важно, защото населението в този край за пръв път се докосва до свободата след 500 години робство. Това каза за Радио „Фокус“ – Пирин д-р Кирил Алексиев, историк и уредник в Регионален исторически музей – Благоевград. По думите му това е акт, който е временен, защото по силата на Берлинския договор градът е върнат „под ботуша“ на османския султан. „Въпреки това самото докосване до свободата, това че ние отхвърляме вековния гнет на 12 февруари 1878 година, с помощта на руските войски, е важно, защото когато един човек се почувства свободен, то няма какво да го спре“, каза още д-р Алексиев. Според него първото освобождение на града се превръща в импулс за последвалите борби – Кресненско-разложкото въстание; Горноджумайското въстание от 1902 година и Илинденско-Преображенското въстание от 1093 година. „Всички тези събития показват, че жителите на този край са искали силно своята свобода и са били готови на всичко, за да я извоюват“, подчерта д-р Алексиев. Историкът допълни, че първото освобождение на града показва пътя, по който трябва да върви населението в Пиринският край, за да може да стигне отново до свободата през 1912 година. Д-р Алексиев добави, че присъствието на много жителите на града, но и на представители на различни институции по време на церемонията по отбелязването на годишнината е символ, че героите и саможертвите, които са направени пред 140 години не са забравени.\r\nЛивия НИНОВА", "date": "2018.02.12", "title": "Д-р Кирил Алексиев, историк: Първото освобождение на Горна Джумая е важно, защото населението в този край за пръв път се докосва до свободата след 500 години"}
{"url": "http://www.focus-news.net/news/2018/02/12/2487621/kyustendil-protsedurite-po-izgotvyane-na-ustroystveni-planove-v-obshtinata-shte-se-provezhdat-sled-provezhdane-na-obshti-sabraniya-na-sobstvenitsite.html", "text": "Процедурите по изготвяне на устройствени планове в Кюстендил ще се провеждат след провеждане на общи събрания на собствениците. Това съобщи пред журналисти кметът на Община Кюстендил Петър Паунов, предаде репортер на Радио „Фокус” – Кюстендил. Според кмета е имало огромен заявителски интерес от страна на жители на Кюстендил, касаещ изработване на устройствени планове за „Лозенски механи”, „Белият камък”, „Гърленски черешарник”, „Кандило” и „Хисарлъка”. „Поради многобройните възражения се оказва, че има несъглашателства, дали само заради слабостите които фирмата допуска, или и заради съседски недоразумения, спрях процедурата. Ще бъдат проведени общи събрания, ще действаме както при процедурата по санирането”, каза Петър Паунов. По думите му плановете ще се изработват само при наличие на цялостно съгласие, а в противен случай няма да се провежда процедурата, но това може да доведе до проблеми при бъдещо изграждане на инфраструктура в районите. Ще бъде изготвен график за провеждане на общи събрания, всеки собственик ще бъде поканен за да изрази мнение.\r\nВенцеслав ИЛЧЕВ", "date": "2018.02.12", "title": "Кюстендил: Процедурите по изготвяне на устройствени планове в общината ще се провеждат след провеждане на общи събрания на собствениците"}
{"url": "http://www.focus-news.net/news/2018/02/12/2487620/pazardzhik-poetesata-tsvetanka-ubinova-shte-predstavi-stihosbirkata-si-parchentsa-zalez-v-grada.html", "text": "Поетесата Цветанка Убинова представя тази вечер стихосбирката си „Парченца залез“ в Пазарджик, съобщиха за Радио „Фокус“ – Пазарджик от ХГ „Станислав Доспевски“. За книгата си авторката беше отличена със съпътстващата награда в Националния конкурс на името на Теодор Траянов. На тържествена церемония в Художествена галерия „Станислав Доспевски“ книгата ще бъде представена от литературния критик Никола Иванов. Илюстрациите в изданието са на пазарджишкия художник Никола Стоименов. Премиерата е от 17:30 часа.", "date": "2018.02.12", "title": "Пазарджик: Поетесата Цветанка Убинова ще представи стихосбирката си „Парченца залез“ в града"}
{"url": "http://www.focus-news.net/news/2018/02/12/2487529/sliven-4-mashini-sa-v-gotovnost-da-reagirat-pri-eventualen-snezhovalezh-v-planinata.html", "text": "Пътните настилки в Сливенска област в равнинната част са сухи, в планинската край Котел заснежени, но обработени, съобщиха от Областно пътно управление. Няма затворени пътища. 4 машини са в готовност да реагират при евентуален снежовалеж в планината. Температурата в областта е от 0 до +3 градуса. Трафикът е интензивен, но без задръствания. Затворени за тежки автомобили над 10 т. са проходите Твърдишки и Вратник. Отворен е пътят Котел – Омуртаг. Движението по пътя Елхово – Изгрев е ограничено поради компрометирано експлоатационно състояние на дървен мост над река Тунджа. Обходният маршрут е до моста с ограничение на скоростта до 30 км/ч.  Движението по пътя  Малък манастир – Голям манастир  се осъществява в една лента, поради пропаднали настилка и насип. Движението се регулира чрез пътни знаци. Срокът и на двата ремонта е  31 март.", "date": "2018.02.12", "title": "Сливен: 4 машини са в готовност да реагират при евентуален снежовалеж в планината"}
{"url": "http://www.focus-news.net/news/2018/02/12/2487618/dha-mevlyut-chavushoglu-kam-sasht-ili-shte-korigirame-otnosheniyata-si-ili-te-napalno-shte-se-provalyat.html", "text": "Министърът на външните работи Мевлют Чавушоглу присъства на Втората среща на министерско равнище във формат Турция-Африка и след нея отговори на въпроси на журналисти, с акцент върху изострените отношение на Анкара с Вашингтон, предаде информационната агенция Догу хабер ажансъ (ДХА). „САЩ не изпълниха дадените ни обещания. Вече не искаме думи и обещания; очакваме конкретни стъпки. Или ще оправим отношенията си, или те напълно ще се влошат.”, декларира Мевлют Чавушоглу, цитиран от ДХА. Георги Димов", "date": "2018.02.12", "title": "ДХА: Мевлют Чавушоглу към САЩ: Или ще коригираме отношенията си, или те напълно ще се провалят"}
{"url": "http://www.focus-news.net/news/2018/02/12/2487624/petar-paunov-kmet-na-kyustendil-obshtinata-parva-izrazi-gotovnost-za-postavyane-na-kameri-za-videonablyudenie-v-detskite-gradini.html", "text": "Общината първа изрази готовност за поставяне на камери за видеонаблюдение в детските градини. Това каза пред журналисти кметът на Община Кюстендил Петър Паунов, предаде репортер на Радио „Фокус” – Кюстендил. Според Петър Паунов, още преди 3 - 4 години е изразено това предложение за инвестиране в подобна система. „Тогава общите събрания на родители и на учители не стигнаха до някакъв консенсус, поне нямаме заявления някой да е проявил интерес. Затова не сме инвестирали. Който има желание, ще се проведат събрания, ще намерят и средства, защото според нас обществени средства не би трябвало да се влагат, след като това вече сме го предлагали. За нас спокойствието е когато има камера – за всеки”, каза Петър Паунов. По думите му по този начин учителите ще бъдат спокойно относно методите им, както и родителите – относно това което се случва в детските градини. Според кмета идеята не е била натрапвана. В момента сигурността се гарантира за това, което се случва около детските заведения.\r\nВенцеслав ИЛЧЕВ", "date": "2018.02.12", "title": "Петър Паунов, кмет на Кюстендил: Общината първа изрази готовност за поставяне на камери за видеонаблюдение в детските градини"}
{"url": "http://www.focus-news.net/news/2018/02/12/2487617/kyustendil-bez-problemi-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Движението от и за граничния пункт се осъществява при зимни условия. Пътните настилки са мокри и хлъзгави.\r\nВенцеслав ИЛЧЕВ", "date": "2018.02.12", "title": "Кюстендил: Без проблеми се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/02/12/2487622/ministarat-na-turizma-na-harvatiya-kam-ministar-nikolina-angelkova-pravite-balgarskiya-turizam-razpoznavaem-v-sveta-privetstvam-tova.html", "text": "Министърът на туризма Николина Ангелкова проведе работна среща с Гари Капели, министър на туризма на Република Хърватия. Двамата разговаряха в рамките на срещата на високо ниво на министрите на туризма на страните членки на ЕС „Туризъм и икономически растеж“ в София. Това съобщиха от пресцентъра на Министерство на туризма.\r\nМинистър Капели приветства усилията на Министерството на туризма да направи българските туристически продукти разпознаваеми на световния пазар. Той изказа задоволство от създаването на самостоятелно Министерство на туризма в България, което е оценка за важността на отрасъла в страната, и заяви готовността си за двустранно сътрудничество.\r\nМинистър Ангелкова представи пред хърватския си колега положителните данни за туризма в България. Над 8.8 млн. са чуждестранните туристически посещения за цялата 2017 г. Ръстът, който се отчита, е 7.6% в сравнение с предходната година. \"Общо над 630 700 повече чуждестранни посетители са дошли в България. Бележим ръст от над 26% на туристите от Република Хърватия, посетили България през 2017 г. 23 хил. хърватски туристи са избрали страната ни за своята ваканция. Така Хърватия се нарежда на 35-о място сред най-големите входящи дестинации у нас\", отбеляза министър Ангелкова. \r\n\"Българското председателство на Съвета на Европейския съюз е възможност, която ни дава шанс да се подчертае ролята на туризма като устойчив фактор за икономически растеж и като мост между хората, държавите и културите. Европредседателството е чудесна възможност да популяризираме страната си като туристическа дестинация за четири сезона, заяви българският министър. Планират се опознавателни турове във всички страни от Западните Балкани през втората половина на 2018 г.\", посочи още тя. Ангелкова добави, че планираме да представим в Хърватия възможностите за морски, културно-исторически, балнео- и СПА туризъм у нас.\r\nДвамата министри обсъдиха и потенциала за развитие у нас на филмовия туризъм. В България са заснети много боливудски филми при изключително добро съотношение на качество и цена. \"Очакваме включването на дигиталните технологии да допринесе за положителното развитие на туризма в страната\", заяви министър Ангелкова. И обясни, че българското Министерство на туризма е първото в международен план, което пуска услуга с възможност за директно споделяне на туристически обекти чрез Chat Extension на Вайбър.\r\nОбсъдена бе и възможността за засилване на авиолиниите към далечни дестинации, която да допринесе за насърчаване на туристическия обмен между страните. Ангелкова и Капели заявиха, че  туризмът е общ продукт и за него е важно сътрудничеството между държавните институции, частните организации и местните общности.", "date": "2018.02.12", "title": "Министърът на туризма на Хърватия към министър Николина Ангелкова: Правите българския туризъм разпознаваем в света, приветствам това"}
{"url": "http://www.focus-news.net/news/2018/02/12/2487614/hrt-harvatiya-poveche-ot-hilyada-dushi-protestirat-v-zagreb-sreshtu-poseshtenieto-na-aleksandar-vuchich.html", "text": "Повече от хиляда протестиращи се събраха на площад „Бан Йелачич\" в хърватската столица, за да изразят несъгласието си с посещението на сръбския президент Александър Вучич в страната, предава  Hrvatska radiotelevizija (HRT).\r\nВ ранните часове на деня полицията разпространи съобщение, в което бе посочено, че властите ограмничават достъпа до площад „Марков“, където трябваше да се проведе демонстрацията. В последствие мястото на протеста бе променено.  \r\nС оглед на решението на полицията, броят на участниците в акцията е по-малък от очакваното, обясниха организаторите. Въпреки това районът е оживен – участниците скандират „предателство“ и надуват силно свирки, особено при споменаването на името на Вучич от трибуната.Тереза Герова", "date": "2018.02.12", "title": "HRT (Хърватия): Повече от хиляда души протестират в Загреб срещу посещението на Александър Вучич"}
{"url": "http://www.focus-news.net/news/2018/02/12/2487627/sofiya-mobilniyat-sabiratelen-punkt-za-opasni-otpadatsi-v-rayon-vitosha-shte-bade-na-16-fevruari.html", "text": "Мобилният събирателен пункт за опасни отпадъци в район „Витоша“ ще бъде на 16 февруари. Това съобщиха от пресцентъра на Столична община. От 8.30 до 14.30 часа ще работи мобилният събирателен пункт за район „Витоша“.\r\nБезвъзмездно ще се приемат следните опасни отпадъци, образувани от домакинствата:\r\n- Живак и живаксъдържащи уреди (живачни термометри, прекъсвачи и други подобни);\r\n- Лакове и бояджийски материали;\r\n- Домакински препарати и химикали;\r\n- Мастила и замърсени опаковки;\r\n- Фармацевтични продукти (лекарства с изтекъл срок на годност).\r\nПунктът ще бъде разположен в кв. Павлово на ул. „Слънце“ № 2, пред районна администрация „Витоша“.\r\n0700 11 750 е универсалният тел. номер за запитвания и заявки.\r\nСистемата за събиране на опасни отпадъци от домакинствата е плод на съвместните усилия на Столична община и БалБок Инженеринг АД. Тя се прилага с успех на територията на София от началото на 2012 г.\r\nДопълнителна информация можете да намерите на интернет страниците на БалБок (www.balbok.com), Столична община (www.sofia.bg/waste) и Столичен инспекторат, както и на страницата на БалБок във Facebook (https://www.facebook.com/pages/BalBok/485845981464869).", "date": "2018.02.12", "title": "София: Мобилният събирателен пункт за опасни отпадъци в район „Витоша“ ще бъде на 16 февруари"}
{"url": "http://www.focus-news.net/news/2018/02/12/2487626/petar-paunov-kmet-na-kyustendil-grazhdanskata-initsiativa-za-zasazhdane-na-darveta-e-perfekten-rezultat-ot-investiranoto-s-godini-v-grazhdanskoto-obshtestvo.html", "text": "Гражданската инициатива за засаждане на дървета е перфектен резултат от инвестираното с години в гражданското общество. Това каза пред журналисти кметът на Община Кюстендил Петър Паунов относно инициатива на жители на Кюстендил за засаждане на повече дървета и за възстановяване на зелени площи, предаде репортер на Радио „Фокус” – Кюстендил. „Оказва се действително, че има хора които милеят за Кюстендил. Подкрепяме на 100 процента, вече беше проведена среща с основния организатор”, каза Петър Паунов. По думите му екипите от професионалисти на Община Кюстендил са на разположение на инициаторите. Ще бъдат обсъдени всички детайли. Ще бъдат съобразени и дърветата които са подходящи за засаждане в градски условия. „През годините сме свидетели какво се случва с кореновата система, колко плочки бяха подменени. Има и сгради които страдат от коренова система на дървета, които някога не са били съобразени. Общината подкрепя, аплодира и съдейства за идеята”, каза Петър Паунов. По думите му към момента е изпратено от страна на областния управител предложение до Министерски съвет, теренът на бившето военно поделение да бъде предоставен за стопанисване от страна на Община Кюстендил.\r\nВенцеслав ИЛЧЕВ", "date": "2018.02.12", "title": "Петър Паунов, кмет на Кюстендил: Гражданската инициатива за засаждане на дървета е перфектен резултат от инвестираното с години в гражданското общество"}
{"url": "http://www.focus-news.net/news/2018/02/12/2487628/sport-ivelin-popov-premina-v-rubin-kazan-pod-naem-do-kraya-na-sezona.html", "text": "Полузащитникът на Спартак (Москва) Ивелин Попов официално премина в Рубин Казан под наем до края на сезона. Информацията бе потвърдена и от двата клуба. \r\nСпоред медийни доклади футболист номер едно на България за 2017 година ще играе в Рубин без опция за купуването му. Уточнява се, че две трети от заплатата му ще бъде изплащана от Спартак. \r\nДоговорът на Ивелин Попов със Спартак (Москва), който се бори за титлата в Русия, изтича през лятото на 2019-та година.", "date": "2018.02.12", "title": "Спорт: Ивелин Попов премина в Рубин Казан под наем до края на сезона"}
{"url": "http://www.focus-news.net/news/2018/02/12/2487625/inzh-rozaliya-licheva-ruo-veliko-tarnovo-uvelichava-se-broyat-na-zayavkite-za-razkrivane-na-novi-profesii-i-spetsialnosti-v-uchilishtata-ot-oblastta.html", "text": "Увеличава се броят на заявките за разкриване на нови професии и специалности в училищата от областта. Това е резултат на съвместната работа на Регионалното управление по образованието с школата и общинските програми за развитие, каза пред журналисти началникът на РУО инж. Розалия Личева, предаде репортер на Радио „Фокус“ – Велико Търново. Заявените нови професии са общо 19, а документите за тях са подадени от 13 училища. „Някои от тези заявки може би не са одобрени, предвид дублирането им, но в обобщеното предложение имаме включени следните нови професии за област Велико Търново – „Приложен програмист“ в ПМГ- Велико Търново, „Компютърен график“ в СУ „Димитър Благоев“  – Свищов, „Графичен дизайнер“ в СУ „Емилиян Станев“, „Библиотекар“ в Хуманитарна гимназия „Св. св. Кирил и Методий“, „Техник по автоматизация“ в СУ „Владимир Комаров“ – Велико Търново, „Спедитор – логистик“ в Професионална гимназия по транспорт – Стражица, „Хлебар“ в СУ „Ангел Каралийчев“ – Стражица, „Сладкар“ в СУ „Св. св. Кирил и Методий“ – Златарица, „Помощник инструктор по спортно- туристическа дейност“  в СУ „Св. св. Кирил и Методий“ – Златарица“, допълни началникът на РУО. Тя уточни, че при дуалното обучение, през миналата година реализираните класове са били три, а сега заявките за такива са шест. „Силните страни са в това, че училищата продължават да търсят начини за разкриване на нови професии чрез диалога със социалните партньори – работодателите. Търсенето на потребностите от кадри и заявяването на нови специалности също продължава“, коментира още инж. Личева и подчерта, че голяма част от новите професии са заявени от средните училища в областта. През миналата година, при общо утвърдени 80 паралелки, 40 от тях са били професионални, а останалите 40 – профилирани, сега заявките са за 54 професионални и 29 профилирани.\r\nЛуиза ТРАНЧЕВА", "date": "2018.02.12", "title": "Инж. Розалия Личева, РУО - Велико Търново: Увеличава се броят на заявките за разкриване на нови професии и специалности в училищата от областта"}
{"url": "http://www.focus-news.net/news/2018/02/12/2487619/gabrovo-rayonna-prokuratura-obrazuva-dosadebno-proizvodstvo-za-iztezavane-na-detsa-v-tsentar-za-nastanyavane-ot-semeen-tip.html", "text": "На основание  достатъчно данни за извършено престъпление от общ характер Районна прокуратура – Габрово образува досъдебно производство за това, че в град Габрово, в Център за настаняване от семеен тип за деца и младежи с увреждания са били изтезавани малолетно лице и непълнолетно лице, намиращи се под грижите на служителите в центъра, като извършеното не представлява по-тежко престъпление. Това съобщиха от пресцентъра на Апелативна прокуратура - Велико Търново.\r\nПод ръководството на прокуратурата се извършват действията по разследването. Дадени са указания за назначаване на експертизи относно получените от децата телесни увреждания, както и относно тяхното психическо състояние и годността им да бъдат свидетели. Освен това ще се разследва в посока изясняване действията на целия персонал на дома, както и на длъжностните лица от Община Габрово с цел установяване на евентуално извършени и други престъпления от лица, извън заснетите във видеоматериалите. \r\nЦелта е да бъдат изяснени всички релевантни факти и доказателства, за да се прецени дали има извършено престъпление и кой е неговия автор.", "date": "2018.02.12", "title": "Габрово: Районна прокуратура образува досъдебно производство за изтезаване на деца в Център за настаняване от семеен тип"}
{"url": "http://www.focus-news.net/news/2018/02/12/2487623/gd-granichna-politsiya-intenziven-e-trafikat-na-gkpp-kapitan-andreevo.html", "text": "Интензивен е трафикът на ГКПП \"Капитан Андреево\". Това съобщиха от пресцентъра на ГД \"Гранична полиция\". Информацията за трафика на граничните пунктове е към 13.30 часа. Днес на ГКПП \"Дунав мост\" - Русе за времето от 12.00 до 13.00 временно ще бъде затруднено на  пропускането на лица и МПС на вход и изход поради профилактика. На българо-сръбската, българо-македонската, българо-гръцката и българо-румънската граница трафикът е нормален на всички гранични контролно-пропускателни пунктове.\r\nНа ГКПП \"Капитан Андреево\" трафикът е интензивен, а  на всички останали гранични контролно-пропускателни пунктове е нормален. \r\nНа", "date": "2018.02.12", "title": "ГД \"Гранична полиция\": Интензивен е трафикът на ГКПП \"Капитан Андреево\""}
{"url": "http://www.focus-news.net/news/2018/02/12/2487629/petar-paunov-kmet-na-kyustendil-lyubovta-i-smirenieto-sa-nay-golyamoto-bogatstvo-za-hristiyanina-a-nay-visshiyat-izraz-na-tyah-e-proshkata.html", "text": "Любовта и смирението са най-голямото богатство за християнина, а най-висшият израз на тях е прошката. Това каза пред журналисти кметът на Община Кюстендил Петър Паунов в началото на прощалната седмица, предаде репортер на Радио „Фокус” – Кюстендил. „Огромна сила трябва да имаш за да поискаш прошка, още по-голяма сила – за да я дадеш. Като човек, който е най-грешен пред всички вас, днес искам прошка от всеки един. Ако някой съм обидил, наскърбил със своите думи, дела и мисли, простете ми. С надеждата, че повече няма да повтарям тези грешки. Прощавайки на всеки един от нашите съграждани и сънародници, се надявам да заживеем в този спокоен и мирен свят”, каза Петър Паунов. Кметът пожела леки прошки на всички.\r\nВенцеслав ИЛЧЕВ", "date": "2018.02.12", "title": "Петър Паунов, кмет на Кюстендил: Любовта и смирението са най-голямото богатство за християнина, а най-висшият израз на тях е прошката"}
{"url": "http://www.focus-news.net/news/2018/02/12/2487632/blagoevgrad-spektakalat-patyat-kam-afrodita-shte-bade-predstaven-v-zala-peyo-yavorov-na-13-fevruari.html", "text": "Бойка Велкова ще преведе жители и гости на Благоевград по „Пътят на Афродита“, съобщиха от пресцентъра на общината. На 13 февруари от 19.00 часа в зала „Пейо Яворов“ по оригинален и непредвидим начин, до носителката на редица награди и една от водещите актриси в България, ще застанат и Татяна Лолова, Владимир Карамазов, Ути Бъчваров. На благоевградска сцена ще се срещнат една жена и една актриса, за да си подадат ръка, за да си признаят няколко тайни, за да си споделят забавни истории и да заявят своя вкус към изкуството, храната и силата на прошепнатите слова. Дали ще успеят да си простят една на друга ?\r\n„Пътят към Афродита” е спектакъл за връзката между прегрешенията и духовното израстване, за съвместното съществуване на Небесната и Телесната Афродита. Има подправки, без които животът ни би бил напълно безвкусен, точно тях и някои други афродизиаци описва този красив сценичен разказ. Исабел Алиенде посвещава тези еротични фантазии на веселите, влюбените и - защо не? – на уплашените господа и унилите дами.\r\nИсабел Алиенде е сред най-добрите латиноамерикански автори на всички времена. Преподава литература в престижни университети в САЩ, пише романи, пиеси и произведения за деца. Книгите й са превеждани на повече от 35 езика и от тях са продадени над 65 милиона копия. Родена е през 1942 г. в Лима, Перу, а днес – по нейните думи - живее с едния крак в Чили, а с другия в Калифорния. Носителка е на Националната награда за Литература на Чили за 2010 г. Бойка Велкова пък  е актриса със забележителни качества и вроден аристократизъм, които неминуемо се отразяват във всичките й роли. „Театърът е моя любов, моя работа” – казва самата тя, а зрителите за пореден път ще се убедят, че работата й в този спектакъл е изпълнена с майсторство и професионализъм. Билети на касата на зала „Пейо Яворов“.", "date": "2018.02.12", "title": "Благоевград: Спектакълът „Пътят към Афродита“ ще бъде представен в зала „Пейо Яворов“ на 13 февруари"}
{"url": "http://www.focus-news.net/news/2018/02/12/2487636/zamestnik-ministar-valentin-yovev-shte-otkrie-nov-ofis-na-agentsiyata-po-geodeziya-kartografiya-i-kadastar-v-plovdiv.html", "text": "Заместник-министърът на регионалното развитие и благоустройството Валентин Йовев ще открие нов офис на Агенцията по геодезия, картография и кадастър в Пловдив. Това съобщиха от пресцентъра на Министерство на регионалното развитие и благоустройството. Офисът се намира на пл. „Съединение“ №3 в града. Събитието ще започне в 11.00 часа на 13 февруари.  \r\nНовата придобивка е част от активната кампания на Агенцията по геодезия, картография и кадастър за повишаване ефективността на административното обслужване на гражданите и бизнеса.", "date": "2018.02.12", "title": "Заместник-министър Валентин Йовев ще открие нов офис на Агенцията по геодезия, картография и кадастър в Пловдив"}
{"url": "http://www.focus-news.net/news/2018/02/12/2487634/veliko-tarnovo-fotografska-izlozhba-shte-predstavi-krasotata-na-shotlandiya-v-izlozhbeni-zali-rafael-mihaylov-na-21-fevruari.html", "text": "Фотографска изложба ще представи във Велико Търново красотата на Шотландия. Това съобщиха от пресцентъра на Община Велико Търново. Експозицията ще подредена в Изложбени зали „Рафаел Михайлов“ и ще бъде открита на 21 февруари. Автор на кадрите е популярният фотограф Антони Георгиев, организатори са Британското посолство и Община Велико Търново. Гост в Старата столица за откриването на изложбата „Горният път: Фотографии от Шотландия“ ще бъде посланикът на Великобритания Н. Пр. Ема Хопкинс.\r\nЕкспозицията е придружена от есе на българската писателка Капка Касабова. Представени ще бъдат също любопитни факти за Шотландия, даващи отговори на въпросите защо страната е специално място и атрактивна дестинация за туризъм и образование.\r\nАнтони Георгиев е фотограф, журналист и писател, а фотографиите му намират място в редица европейски и американски галерии. Творецът е главен редактор на англоезичното списание Vagabond, което е на книжния пазар от 2006 година. Изложбата включва 30 избрани фотографии, представящи исторически градове като Единбург, Каледонските планини, шотландските замъци и езера, богатата култура, познатите и непознатите страни на Шотландия. Фотосите ще останат подредени в залите до 7 март включително.\r\nКапка Касабова е български писател, носител на наградата „Салтайър“ за книга на 2017 година в Шотландия.", "date": "2018.02.12", "title": "Велико Търново: Фотографска изложба ще представи красотата на Шотландия  в Изложбени зали „Рафаел Михайлов“ на 21 февруари"}
{"url": "http://www.focus-news.net/news/2018/02/12/2487631/dobrich-izlozhba-nayden-petkov-nezhniyat-klasik-e-predstavena-v-zala-1-na-hudozhestvenata-galeriya-v-grada.html", "text": "В Зала 1 на Художествената галерия (ХГ) е представена изложба „Найден Петков – нежният класик“. Това съобщи Пенка Дамбулова, уредник в галерията в Добрич, предаде репортер на Радио „Фокус” – Варна. Това е първата за годината изложба в ХГ. Представя 26 творби на художника - живопис и рисунки от фонда, които са малка част от значимото му и многостранно творчество. С нея екипът на галерията припомня и отдава почит на творческото дело на този голям български художник. Творбите са рисувани в периода 1965 – 1981 г., като някои от тях са откупувани от Общите художествени изложби „Земята и хората“, които са откривани в Добрич, и от самостоятелната му изложба в галерията през 1981 г. Приятелите и колегите му описват Найден Петков като „дълбок, мъдър, надарен с тънката чувствителност на поет, съчетаващ артистичност и благородство, майсторство и човешко достойнство.“ Този аристократ на духа е свързан трайно с Добруджа и за това една част от живописните платна и рисунки в изложбата тематично са свързани с добруджанския край – полета, терени, балчишки пейзажи. За разлика от смисловия материал, с който изграждаме думите и понякога усещаме тяхната старост от платната, „Из Добруджа“ продължава да носи необята и тайнството на добруджанската шир. „Пейзаж с кран“ осветлява пространството извън съоръжението-символ на социалния строй, а в „Първа атомна“ погледът към небето е все по-съвременен. „Обичаните от майстора мотиви са къс от родната природа, градски пейзаж, натюрморт или интимен портрет, Добруджа трайно вълнува художника. Чертите й той търси и опоетизира в цикъла платна, в които изначалния, философски възторг от силата на земята ражда експресивни с осезаемата си пластичност платна“, пише Ирина Аврамова, изкуствовед. Изложбата е придружена с биографични данни, фотоси и текстове на изкуствоведи за творчеството на художника. Може да бъде разгледана до края на месец март. \r\nЖулиета НИКОЛОВА", "date": "2018.02.12", "title": "Добрич: Изложба \"Найден Петков - нежният класик\" е представена в Зала 1 на Художествената галерия в града"}
{"url": "http://www.focus-news.net/news/2018/02/12/2487630/ivan-totev-kmet-na-plovdiv-kam-proekta-za-remont-na-ul-otets-paisiy-vlizat-i-ulitsite-stanislav-dospevski-rilski-metoh-d-r-g-valkovich-i-arhimandrit-damaskin.html", "text": "Към проекта за ремонт на ул.”Отец Паисий” влизат и улиците „Станислав Доспевски”, „Рилски метох”, Д-р Г.Вълкович” и „Архимандрит Дамаскин”. Това съобщи на пресконференция кметът на Пловдив Иван Тотев, предаде репортер на Радио „Фокус” - Пловдив.  „По тези улици също ще се работи”, каза кметът. По думите му в рамките на този проект ще се види какво е пропадането и по ул. ”Доспевски”. „Сутринта разпоредихме на зам.-кмета Златин Велев да ни донесе това златно паве, да бъде на съхранение в общината и на още две бордюрни плочки”, каза кметът по повод коментарите, свързани с паветата на улица „Отец Паисий”. „Железните бордюри също ще бъдат на съхранение в общината и ще бъдат поставени на същото място, за да бъдат върнати на същите места”, добави Тотев. По думите му коментарите за паветата по улицата са „странна истерия”. Понеже Пловдив е древен град всичко, което се сваля при ремонтите от него се използват по няколко пъти пак. Затова при ремонта по ул. „Отец Паисий” има наблюдаващи археолози. „Ще опитаме да не се бави ремонта на тази улица”, каза Иван Тотев. Той уточни, че ще се изчака със затварянето на следващия участък.\r\nЦветана ТОНЧЕВА", "date": "2018.02.12", "title": "Иван Тотев, кмет на Пловдив: Към проекта за ремонт на ул. “Отец Паисий“ влизат и улиците „Станислав Доспевски“, „Рилски метох“, „Д-р Г. Вълкович“ и „Архимандрит Дамаскин“"}
{"url": "http://www.focus-news.net/news/2018/02/12/2487633/veliko-tarnovo-rayonna-prokuratura-elena-protestira-parichnite-garantsii-na-mazhete-zadarzhani-za-napadenie-nad-politsay-v-zlataritsa.html", "text": "Районна прокуратура - Елена протестира определенията на съда с които на двама мъже, задържани за хулиганство в центъра на град Златарица е взета мярка за неотклонение „парична гаранция“. Прокуратурата иска от втората съдебна инстанция, по отношение на двамата обвиняеми да бъде взета мярка за неотклонение „задържане под стража“. Това съобщиха от пресцентъра на Апелативна прокуратура - Велико Търново.\r\nС постановление на прокурор, Н. Н. и М. К. са привлечени в качеството на обвиняеми  за това, че на 05 февруари 2018 г. около 22.00 часа в гр. Златарица извършили непристойни действия грубо нарушаващи обществения ред и изразяващи явно неуважение към обществото, като деянието се отличава с изключителен цинизъм и  дързост:  \r\nН. Н. в центъра на града, в присъствието на  граждани и служители на МВР нанесъл побой  на К. К., причинявайки  разстройство на здравето му и  провокативно отказвал да предостави на органите на МВР документи за самоличност и да изпълни техните разпореждания да преустанови побоя над К. К. \r\nМ. К. счупил и изтръгнал огледало на лек автомобил, като противозаконно повредил  тази чужда движима вещ, удрял с огледалото автомобила, опитал се да преобърне автомобила с ръце, псувал и се заканвал, хвърлял стъклени бутилки по пътното платно. Както и причинил чрез нанасяне удари на  инспектор в  РУ на  МВР Елена,  при  изпълнение на службата му,  временно  разстройство на здравето му.\r\nПървоинстаницонният съд не е уважил искането на прокуратура за вземане на мярка за неотклонение „задържане под стража“, като е определил на Н. Н. парична гаранция в размер на 1000 лв., а на М. К.  парична гаранция в размер на 1500 лева. \r\nПо делото е установено авторството на деянието, за което се предвижда наказание наказание лишаване от свобода до пет години. Прокуратурата счита, че събраните доказателства сочат, че съществува реална опасност лицата  да се укрият или извършат престъпление. /Н.Н. има полицейски нови регистрации, временно е в България, няма добри характеристични данни. Лицата след употребата на алкохол стават агресивни, а поведението им  на площада, не изпълняване на полицейски разпореждания и хулигански действия, дава основания, че съществува реална опасност да се укрият или извършат престъпление, като окажат натиск върху свидетели. Поради това прокуратурата протестира определенията с искане за вземане на мярка н за неотклонение  \"задържане под стража\".", "date": "2018.02.12", "title": "Велико Търново: Районна прокуратура - Елена  протестира паричните гаранции на мъжете, задържани за нападение над полицай в Златарица"}
{"url": "http://www.focus-news.net/news/2018/02/12/2487639/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "Само след броени дни ще бъде 14 февруари. На пръв поглед ден като всеки друг, но не съвсем, защото на този ден се празнуват три празника. Денят на лозарите и винарите – Трифон Зарезан, денят на влюбените – Свети Валентин и на археолозите. Поради тази причина днешното издание на предаването „Петрич – древен и вековечен“ по Радио „Фокус“ – Пирин ще посветим именно на този ден, като основен акцент ще поставим върху празникът на археолозите, тъй като в Община Петрич се намира един от най-популярните в последните години у нас археологически обект – Античен град Хераклея Синтика, който в края на януари бе включен и в 100-те Национални туристически обекта. За легендите около града, но и за съвременните предизвикателства пред археологията у нас предстои да говорим с директорът на Исторически музей – Петрич Сотир Иванов и с ръководителят на проучванията, които ежегодно се извършват на обекта доц. д-р Людмил Вагалински, който е и директор на Националния археологически институт с музей към Българската академия на науките.\r\nВ днешното предаване ще отправим и въпрос към всички вас, нашите слушатели, а той е: „Кой от трите празника ще отбележите на 14 февруари и какво е за Вас този ден?“. Очакваме Ви на телефоните в студиото 0885 303 373 и 073/ 88-55-81 или на имейл: pirin@focus-news.net.\r\nПредаването „Петрич – древен и вековечен“ се излъчва на честотите на Радио „Фокус“ – Пирин всеки понеделник от 15.00 до 16.00 часа с водещ Ливия Нинова.", "date": "2018.02.12", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2018/02/12/2487642/varna-myarka-za-neotklonenie-zadarzhane-pod-strazha-e-vzeta-po-otnoshenie-na-mazh-darzhal-narkotitsi-s-tsel-razprostranenie.html", "text": "Състав на Варненския окръжен съд уважи днес, 12 февруари 2018 г., искането на Окръжната прокуратура във Варна и взе мярка за неотклонение „Задържане под стража“ спрямо 43-годишния Симеон И. Той е бил привлечен като обвиняем за държане с цел разпространение на наркотични вещества и за управление на МПС след употреба на наркотици. Това съобщиха от пресцентъра на Апелативна прокуратура - Варна.\r\nПри претърсване на жилището, където живеел, и в помещение, наето от Симеон И. като база за разфасоване на наркотиците, били намерени и иззети различни видове наркотични вещества - 110 г марихуана и 30 г амфетамини. \r\nПреди по-малко от месец – на 19 януари тази година, Симеон И. е бил привлечен към наказателна отговорност за държане на наркотични вещества. Срещу него тогава било образувано бързо полицейско производство, което е висящо към момента.", "date": "2018.02.12", "title": "Варна: Мярка за неотклонение „Задържане под стража“ е взета по отношение на мъж, държал наркотици с цел разпространение"}
{"url": "http://www.focus-news.net/news/2018/02/12/2487637/ep-evropeyska-sreshta-vsichki-patishta-vodyat-kam-evropai-perspektivi-za-federalen-sayuz-na-22-fevruari-v-sofiya.html", "text": "На 22 февруари 2018 г. от 16.15 ч. в Националния дворец на културата в София ще се проведе дискусия под наслов „Всички пътища водят към Европа? Перспективи за федерален съюз“, организирана от Групата „Спинели“, Европейското движение, Съюза на европейските федералисти и Бюрото за връзка на ЕП в България. Дискусията е част от официалната програма на Българското председателство на Съвета на ЕС и има за цел да допринесе към дебата за бъдещето на Европа. Събитието ще бъде излъчвано на живо на www.europarl.bg, както и на Facebook страницата на Бюрото за връзка на Европейския парламент, се казва в съобщение от пресслужбата на ЕП.\r\nСъбитието ще бъде открито от вицепрезидента на България Илияна Йотова. Своите виждания по темата ще споделят заместник-министърът за Българското председателство на Съвета на ЕС 2018 Моника Панайотова, заместник-министърът на външните работи Георг Георгиев, членовете на Европейския парламент Андрей Ковачев (ЕНП), Ева Майдел (ЕНП) и Елмар Брок (ЕНП, Германия), Ана Гомеш (С&Д, Португалия), президентът на Групата „Спинели“ Андрю Дъф, бившият евродепутат и бивш вицепремиер на България Ивайло Калфин. \r\nДискусията ще се проведе в два панела: \r\n•         Накъде отива Европа? Съединени европейски щати или разединена Европа на държавите? \r\n•         Всички пътища водят към Европа: с различни скорости към „все по-тесен съюз“ \r\nРегистрацията за дискусията се извършва предварително. Участието в събитието (име + имейл адрес) се потвърждава тук. \r\nВсеки участник ще получи обратен имейл с уникален линк, на който се осъществява същинската регистрация за събитието в рамките на Председателството, поради изискванията за мерки за сигурност. \r\nКрайният срок за регистрация е 16 февруари 2018 г. \r\nДопълнителна информация \r\nСъбитието ще продължи от 16.15 до 19.00 часа и ще бъде осигурен превод на български и английски език. Пълната програма на събитието ще намерите на www.europarl.bg.", "date": "2018.02.12", "title": "ЕП: Европейска среща „Всички пътища водят към Европа? Перспективи за федерален съюз“ на 22 февруари в София"}
{"url": "http://www.focus-news.net/news/2018/02/12/2487643/sofiya-do-1700-chasa-dvizhenieto-shte-se-osashtestvyava-v-edna-lenta-po-avtomagistrala-hemus-pri-tunel-echemishka-v-posoka-sofiya-poradi-remontni-deynosti.html", "text": "Днес до 17.00 часа движението ще се осъществява в една лента по автомагистрала \"Хемус\", при тунел \"Ечемишка\" в посока София, поради ремонтни дейности. Това съобщиха от пресцентъра на Агенция \"Пътна инфраструктура\".  Движението се извършва в изпреварваща лента.", "date": "2018.02.12", "title": "София: До 17.00 часа движението ще се осъществява в една лента по автомагистрала \"Хемус\", при тунел \"Ечемишка\" в посока София, поради ремонтни дейности"}
{"url": "http://www.focus-news.net/news/2018/02/12/2487641/sofiya-do-1700-chasa-dvizhenieto-shte-se-osashtestvyava-v-edna-lenta-po-avtomagistrala-trakiya-ot-km-12-do-km-13-v-posoka-burgas-poradi-remontni-deynosti.html", "text": "Днес до 17.00 часа движението ще се осъществява в една лента по автомагистрала \"Тракия\", от км 12 до км 13 в посока Бургас, поради ремонтни дейности. Това съобщиха от пресцентъра на Агенция \"Пътна инфраструктура\". Движението се извършва в изпреварваща лента.", "date": "2018.02.12", "title": "София:  До 17.00 часа движението ще се осъществява в една лента по автомагистрала \"Тракия\", от км 12 до км 13 в посока Бургас, поради ремонтни дейности"}
{"url": "http://www.focus-news.net/news/2018/02/12/2487644/pazardzhik-zadarzhan-e-kriminalno-proyaven-mazh-v-chieto-zhilishte-e-otkrita-laboratoriya-za-proizvodstvo-na-sintetichen-narkotik-ot-vida-piko.html", "text": "Поредната успешна реализация по противодействие на производството на наркотици проведоха служители от сектор „Криминална полиция“ при РУ - Пазарджик, съобщиха от ОД МВР - Пазарджик. Самата полицейска акция е проведена в петък и събота на територията на областния град. Екипите от сектора извършили претърсване в жилището на криминално проявен мъж с инициали Й. Ж. (на 48 г.) от Пазарджик. Вътре била открита мини лаборатория за производство на синтетичен наркотик от вида „пико“. Полицаите намерили химически вещества използвани за изработката на опасния наркотик, 37 кутии с таблетки на лекарствени продукти използвани за извличане на психоактивно вещество, везни, епруветки. Открита е и над 23 грама готова продукция , която реагирала положително на метамфетамин. В автомобила ползван от Й. Ж. криминалистите намерили още 120 кутии, съдържащи блистери с хапчета от два вида лекарства. Мъжът е задържан в ареста, а оборудването заедно с вече готовия наркотик са иззети. По случая е образувано полицейско производство за производство на високорискови наркотични вещества. Процесуалните действия продължават под наблюдението на Районната прокуратура в областния град.", "date": "2018.02.12", "title": "Пазарджик: Задържан е криминално проявен мъж, в чието жилище е открита лаборатория за производство на синтетичен наркотик от вида „пико“"}
{"url": "http://www.focus-news.net/news/2018/02/12/2487638/targovishte-obvinyaem-za-telefonnata-izmama-za-76-000-leva-poluchi-myarka-zadarzhane-pod-strazha-sauchastnikat-mu-e-s-parichna-garantsiya-ot-10-000-leva.html", "text": "22-годишният Силвестър П. - един от тримата обвиняеми, които успяха да измамят по телефона жена от Търговище със сумата от 76 000 лева, остава в ареста с мярка за неотклонение „Задържане под стража“, след като състав на Търговищкия окръжен съд потвърди определението на първата съдебна инстанция. Това съобщиха от пресцентъра на Апелативна прокуратура - Варна. Съучастникът му в престъплението – 21-годишният Йордан П., излиза на свобода срещу парична гаранция от 10 000 лева, след като въззивната инстанция отмени определението на Търговищкия районен съд, с което му е била наложена мярка за неотклонение „Задържане под стража“. И двамата обвиняеми в измама в големи размери, при която деецът се е представил за длъжностно лице, са от великотърновското село Камен. \r\nНа третия в схемата – непълнолетния Никола Р. от Търговище, който отишъл да прибере пакета с парите, оставени от въведената в заблуждение жена, Окръжният съд в Търговище измени мярката му за неотклонение от „Задържане под стража“ в „Надзор на родителя“ на 29 януари тази година. \r\nРайонната прокуратура в Търговище привлече 16-годишния ученик Никола Р. като обвиняем на 20 януари тази година. Съучастниците в телефонната измама, извършена на 19 януари тази година, Силвестър П. и Йордан П. са привлечени към наказателна отговорност на 3 февруари. \r\nСилвестър се обадил по телефона на нарочената за жертва жена от Търговище и се представил за служител на криминална полиция. Убедил я да съдейства да бъдат задържани опасни телефонни измамници. По-късно в ролята на измамник се обадил Йордан. Той затвърдил заблуждението, в което била въведена 66-годишната жена, че наистина съдейства на полицията. \r\nЖената изтеглила наличните си 76 000 лева от банка и по указанията на мнимия полицай оставила пакета с парите в храсти. \r\nДействията й били наблюдавани от истински полицейски служители. Те засекли 16-годишния Никола, който дошъл да прибере парите. След преследване момчето било задържано. Пред разследващите то развило версията, че било заплашено да участва в телефонната измама.", "date": "2018.02.12", "title": "Търговище: Обвиняем за телефонната измама за 76 000 лева получи мярка „Задържане под стража“, съучастникът му е с парична гаранция от 10 000 лева"}
{"url": "http://www.focus-news.net/news/2018/02/12/2487647/smolyan-praznikat-trifoniada-shte-sabere-mestni-proizvoditeli-na-vino-za-osma-poredna-godina-v-zlatograd-na-17-fevruari.html", "text": "Празникът Трифониада ще събере местни производители на вино за осма поредна година в Златоград на 17 февруари. Това каза за Радио „Фокус“ – Смолян Александър Митушев, организатор на събитието в града. В него ще участват производители на вино от Златоград и региона. „Тук нямаме лозя, но температурата в нашия край и фактът, че виното отлежава в избите на местните къщи се оказа, че е предпоставка за получаването на доста хубави вина“, посочи Митушев. Той отбеляза, че всяка година в надпреварата за най-добро вино се включват около 10 - 15 производители. За да оцени качеството на напитките в Златоград се кани изтъкнат сомелиер. Митушев посочи, че за всички гости на Трифониадата, са предвидени безплатни вина и мезета. За настроението на гостите ще има и фолклорна програма от певчески и танцови групи от читалището в Златоград. Очакват се много гости от България и Гърция, като местата за настаняване в комплекса на Стария град в Златоград вече за пълни на 100% за празника.\r\nАликсандър Митушев отбеляза, че се стараят всеки месец да има различни прояви в Златоград, свързани с църковните и българските празници през годината. Той издаде, че вече се подготвят и за предстоящите Тодоровден и 3-ти март. „По този начин първо гостите на града ни се запознават с обичаите и традициите и така съхраняваме българщината. От друга страна това е предпоставка и за повишаване на посещаемоста на града от туристи“, каза още Митушев.\r\nНели ГЕРГЬОВСКА", "date": "2018.02.12", "title": "Смолян: Празникът Трифониада ще събере местни производители на вино за осма поредна година в Златоград на 17 февруари"}
{"url": "http://www.focus-news.net/news/2018/02/12/2487645/kyustendil-nov-priem-na-dokumenti-za-priemni-semeystva-shte-se-provede-za-teritoriyata-na-obshtina-dupnitsa.html", "text": "Нов прием на документи за приемни семейства се обявява за територията на община Дупница. Това каза пред Радио „Фокус” – Кюстендил Ели Подгорска, началник на отдел „Социални проекти с европейски и национално финансиране” към Община Дупница. Приемът е във връзка с продължаващото изпълнение на проект „Приеми ме” в партньорство с Агенцията за социално подпомагане. Услугата „Приемна грижа“ се предоставя на местно ниво като алтернативна форма за отглеждане на деца в риск в семейна среда. Общата продължителност на проекта става 63 месеца и ще продължи до 28 февруари 2021 година. Към настоящия момент в община Дупница има 10 утвърдени професионални приемни семейства, като в 8 от тях са настанени 9 деца. От началото на тази година едно дете е осиновено и едно е настанено в приемно семейство. Необходимо е да бъдат утвърдени 10 семейства с профил за децата от 10 до 16 години, както и поне три приемни семейства за деца от 0 до 3-годишна възраст.\r\nВенцеслав ИЛЧЕВ", "date": "2018.02.12", "title": "Кюстендил: Нов прием на документи за приемни семейства ще се проведе за територията на община Дупница"}
{"url": "http://www.focus-news.net/news/2018/02/12/2487651/dha-turski-vitsepremier-skochi-sreshtu-sasht-poveche-nedeyte-da-idvate-u-nas-za-da-ni-ubezhdavate.html", "text": "Вицепремиерът и говорител на турското правителство Бекир Боздаг буквално изригна срещу САЩ заради тяхната позиция и действия в Сирия, предаде информационната агенция Догу хабер ажансъ (ДХА). „Някои американски военни се снимат с „терористите” от Отрядите за народна самозащита (ОНС) на сирийските кюрди и гордо споделят тези снимки в социалните медии. Те не ни признават нас; държат „сопа под абата”. Турция не е държава, която може да бъде плашена със сопа – независимо дали под абата, или над абата. … Откажете се да подлагате на тест търпението на Турция. Повече недейте да идвате у нас да ни убеждавате. По-добре отидете и се поинтересувайте от терористичните организации, на които дадохте оръжие и осигурихте логистична подкрепа; съберете това оръжие и повече не им го давайте. Не предприемайте терористични действия срещу Турция.”, мотивира се турският вицепремиер, цитиран от ДХА. Георги Димов", "date": "2018.02.12", "title": "ДХА: Турски вицепремиер скочи срещу САЩ: Повече недейте да идвате у нас за да ни убеждавате"}
{"url": "http://www.focus-news.net/news/2018/02/12/2487646/pleven-trima-mazhe-sa-zadarzhani-za-poboy-nad-semeystvo-v-gulyantsi.html", "text": "Трима мъже са задържани във връзка със случай на нанесен побой. Това съобщиха от пресцентъра на МВР. Вечерта към 21.00 часа на 9 февруари в РУ - Никопол е получен сигнал за нанесен побой на семейство в Гулянци. Към адреса незабавно бил насочен екип от районното управление. Те установили на място мъж и жена  (на 43 и 31 г.), които потвърдили че четирима души - двама 40-годишни, 45-годишен и 35-годишен, от същия град,  нахлули в дома им, нанесли им побой с дървени  колове и избягали. Потърпевшите са откарани за преглед с охлузвания и наранявания, без опасност за живота. Извършен е оглед на лек автомобил, собственост на един от нападателите. Той и още двама мъже, на 45 и 35 г., са задържани за срок до 24 часа. Образувано е досъдебно производство. Уведомен е дежурен прокурор при РП - Никопол. Работата продължава разследващ полицай.", "date": "2018.02.12", "title": "Плевен: Трима мъже са задържани за побой над семейство в Гулянци"}
{"url": "http://www.focus-news.net/news/2018/02/12/2487650/30-darzhavi-ot-es-i-balkanite-shte-obsadyat-turizma-na-neformalna-sreshta-v-sofiya-na-13-fevruari.html", "text": "Как туризмът да се развива устойчиво и да е двигател за икономиките в Европа и региона ще обсъждат ресорните министри на неформална среща в София на 13 февруари. Това съобщиха от пресцентъра на Министерство на туризма. Събитието е от най-високия клас „А“, т.е. на министерско ниво, в календара на  Българското председателство на Съвета на Европейския съюз. \r\nТуризмът има водеща роля в икономиките на България и на ЕС и създава съответно 13% и 10% от техния брутен вътрешен продукт (БВП).  Приходите от международен туризъм в страните от Съюза са над 341 млрд. евро през 2016 г. Очаква се те да са още по-високи през 2017 г. \r\nДомакин на събитието е българският министър на туризма Николина Ангелкова. Ще участват еврокомисарят по вътрешния пазар, промишлеността, предприемачеството и малките и средни предприятия Елжбета Биенковска, генералният секретар на Световната организация по туризъм към ООН г-н Зураб Пололикашвили, министри на туризма от ЕС 28, от Балканите и представители на бизнеса. Очаква се в София да пристигнат делегации от около 30 държави. \r\nМинистрите ще обсъдят последователно три теми: политиките на Съюза в туризма, сигурността и възможностите за сътрудничество в сектора между Европа и Китай  \r\nТе ще дебатират ролята на туризма като фактор за икономически растеж и регионална интеграция. Предмет на обсъжданията ще бъдат споделената икономика и прилагането на регулаторните политики на ЕС в туризма. \r\nПодобряването на сигурността и привлекателността на туристическата дестинация ще е в центъра на втората дискусия. \r\nИнициативата „2018 г. – Година на туризма ЕС – Китай“ ще е третата основна тема на срещата. Потенциалът на китайския пазар е огромен.  По предварителни данни през 2017 г. в европейските страни са отчетени 12.4 млн. туристически посещения на китайски граждани като ръстът спрямо 2016 г. е 18%.", "date": "2018.02.12", "title": "30 държави от ЕС и Балканите ще обсъдят туризма на неформална среща в София на 13 февруари"}
{"url": "http://www.focus-news.net/news/2018/02/12/2487652/aktsenti-v-predavaneto-sadovo-v-sartseto-na-trakiya-po-radio-fokus-plovdiv.html", "text": "В предаването „Садово в сърцето на Тракия“ по Радио „Фокус“-Пловдив днес ще разговаряме с трима от кметовете на селища в община Садово. Ще ви срещнем с Павел Павлов, кмет на село Кочево, с кмета на село Катуница – Красимир Юруков и кмета на село Ахматово – Йордан Йорданов. Ще ги попитаме какви са традициите там за Трифон Зарезан, както и за текущите техни кметски дейности.\r\nЩе разговаряме и с Маринела Ставрева, председател на читалището в село Поповица, която ще ни разкаже повече за самодейността там – колко са самодейните състави, как се поддържат те, как се осигуряват носиите на самодейците и др.\r\nПредаването „Садово в сърцето на Тракия“ се излъчва всеки понеделник от 16.00 до 17.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2018.02.12", "title": "Акценти в предаването „Садово в сърцето на Тракия“ по Радио „Фокус“ – Пловдив"}
{"url": "http://www.focus-news.net/news/2018/02/12/2487649/miliet-binali-yaldaram-kam-sasht-krayno-vreme-e-da-se-vrazumite.html", "text": "Турският премиер Бинали Йълдъръм се срещна в Резиденция „Чанкая” с министър-председателя на Македония Зоран Зев и след това двамата дадоха съвместна пресконференция, пише вестник „Милиет”. В изявленията си турският министър-председател се опълчи на Вашингтон и обясни турската военна операция „Маслинова клонка” в Африн. Позицията му е, че действията на турската армия в Сирия са не само да защити сигурността и имуществото на своите собствени граждани, а в същото време – и да „гарантира сигурността на целия ЕС и на Балканите”. Според Бинали Йълдъръм, ако Турция не е господар на положението в Сирия, тогава „както бежанската криза, така и терористичната вълна ще залеят цяла Европа и тя ще плати висока цена”.  \r\nУспоредно с това турският премиер отправи и сериозни предупреждения към САЩ, че „вече е дошло времето да се вразумят”. „Америка, която е наш съюзник в НАТО и дългогодишен наш стратегически партньор, е крайно време да се осъзнае и да вземе честното решение. Необходимо е Вашингтон да види, че заемането на страната на терористични организации не подхожда на сериозността на тази държава. Ако го види – добре; ако не го види, тогава ние ще направим това, което е нужно.”, декларира Бинали Йълдъръм, цитиран от „Милиет”. Георги Димов", "date": "2018.02.12", "title": "\"Милиет\": Бинали Йълдъръм към САЩ: Крайно време е да се вразумите"}
{"url": "http://www.focus-news.net/news/2018/02/12/2487654/sport-marten-furkad-specheli-zlatniya-medal-v-presledvaneto-na-125-kilometra.html", "text": "Френският биатлонист Мартен Фуркад защити титлата си в преследването на 12,5 километра на Зимните олимпийските игри в Пьончан.\r\nЧетирикратният световен шампион в дисциплината  финишира за 32:51.7 минути, което му донесе златния медал. Втори завърши шведът Себастиан Самуелсон, а трети – Бенедикт Дол.\r\nБългарските състезатели – Красимир Анев и Владимир Илиев, завършиха съответно на 45-то и 46-то място. Другият наш биатлонист – Антон Синапов финишира на последното, 60-то място.", "date": "2018.02.12", "title": "Спорт: Мартен Фуркад спечели златния медал в преследването на 12,5 километра"}
{"url": "http://www.focus-news.net/news/2018/02/12/2487656/avtomatichen-prevodach-na-24-ezika-e-integriran-na-sayta-na-balgarskoto-predsedatelstvo.html", "text": "Автоматичен преводач от и на български език, на 24 езика, вече е достъпен на интернет страницата на Българското председателство на адрес . Новият софтуер беше представен от министъра за Българското председателство на Съвета на ЕС Лиляна Павлова и проф. Светла Коева, директор на Института за Български език на БАН.\r\nВсички знаем колко е труден българският език за превод, още повече чрез машина. Вярвам обаче, че новият автоматичен преводач пресъздава максимално богатството на езика ни, каза министърът за Българското председателство Лиляна Павлова. Тя припомни заявената позиция Българското председателство да се води на български език. Това е още един начин да направим българският език популярен в Европа, той да се чува и използва все повече, а също така и възможност да преведем от и на български цялата „брюкселска“ терминология. Вярвам, че технологиите не могат да изместят човека, но могат да му служат и този речник ще е от изключителна помощ на филолози и преводачи, допълни министър Павлова.\r\nПрофесор Светла Коева сподели, че за реализирането на превод, максимално близък по смисъл и съдържание до текстовете на български, е използвана т. нар. „невронна мрежа“, наподобяваща човешкото мислене. Изкуствен интелект изучава целия контекст на изречението, за да предложи гладък, четивен, почти „човешки“ превод. С новият инструмент могат да се превеждат текстове, документи и цели уебсайтове. \r\nЗа реализацията на проекта са работили български и чужди научни институти. Българската версия на преводаческия инструмент е разработена в партньорство с Института за български език на БАН и Виенския университет, с подкрепата на Главна дирекция „Преводи“ на ЕК, в партньорство с държавите от тройката Австрия и Естония и водещата технологична компания в областта на езиковите и преводните услуги Tilde.\r\nВече съществува версия на естонски – езикът на предходната държава-ротационен председател. Инструментът ще бъде предоставен и на Австрия, която поема щафетата през юли 2018 г.\r\nПреводачът на ротационното председателство на Съвета на ЕС съчетава услугата eTranslation – един от основните елементи на Механизма за свързване на Европа, разработена от ГД „Преводи“ на ЕК, с инструменти за превод на националните езици на ротационните председателства, специално разработени от водещата европейска технологична компания в областта на езиковите и преводните услуги Tilde.\r\nУслугата eTranslation на Механизма за свързване на Европа помага на европейски и публични администрации да обменят информация, прескачайки езиковите бариери в ЕС, като осигурява капацитет за електронен превод, благодарение на който се изгражда многоезична дигиталната инфраструктура.", "date": "2018.02.12", "title": "Автоматичен преводач на 24 езика е интегриран на сайта на Българското председателство"}
{"url": "http://www.focus-news.net/news/2018/02/12/2487653/plovdiv-zhitelite-na-selo-katunitsa-shte-posreshtnat-trifon-zarezan-s-narodna-muzika-i-konkurs-za-nay-dobro-domashno-vino.html", "text": "Жителите на село Катуница ще посрещнат празника Трифон Зарезан с народна музика и конкурс за най-добро домашно вино. Това каза за Радио „Фокус“ – Пловдив Красимир Юруков, кмет на село Катуница. „Тази година ще зарежем лозята в сградата на Клуба на пенсионера в селото“, каза Красимир Юруков. Той коментира, че в празника ще вземат участие самодейни групи и състави. В Катуница има над 40 деца, които са част от няколко състава, като са разпределени в различни възрастови групи - деца до 6 годишна възраст, от първи до четвърти клас и от пети до седми клас. В празника на 14 февруари участие ще вземе и певческата група на селото, така наречените баби. „Те са лицето на самодейците в едно населено място“, каза Красимир Юруков. Събитието ще се проведе късния следобед на 14 февруари.\r\nВесела КРЪСТЕВА", "date": "2018.02.12", "title": "Пловдив: Жителите на село Катуница ще посрещнат Трифон Зарезан с народна музика и конкурс за най-добро домашно вино"}
{"url": "http://www.focus-news.net/news/2018/02/12/2487640/blagoevgrad-urok-posveten-na-parvoto-osvobozhdenie-na-gorna-dzhumaya-se-provede-v-regionalen-istoricheski-muzey.html", "text": "Първото освобождение на Горна Джумая бе тема на урок, който се проведе в Регионален исторически музей – Благоевград, предаде репортер на Радио „Фокус“ – Пирин. Събитието е организирано от историкът в културната институция Елена Чългънова. Музейният урок се проведе с ученици в начален етап от СУ „Арсени Костенцев“ – Благоевград. На децата бе представена презентация, свързана със събитията, които се случват по време на Руско-турската освободителна война в страната и по-специално в днешният град Благоевград. Учениците участваха активно в инициативата, като отговаряха на въпроси, а също така задаваха такива. Историкът Елена Чългънова представи пред децата и интересни снимки на личности, свързани със събитията от преди 140 години, както и оригинални оръжия като пушки и револвери, които са част от фонда на благоевградския исторически музей.\r\nЛивия НИНОВА", "date": "2018.02.12", "title": "Благоевград: Урок, посветен на Първото освобождение на Горна Джумая, се проведе в Регионален исторически музей"}
{"url": "http://www.focus-news.net/news/2018/02/12/2487648/kyustendil-14-kandidatki-sa-dopusnati-do-uchastie-v-tazgodishnoto-izdanie-na-konkursa-devoyka-kyustendilska-prolet.html", "text": "14 кандидатки са допуснати до участие в тазгодишното издание на конкурса „Девойка кюстендилска пролет”. Това съобщи за Радио „Фокус” – Кюстендил Дима Укалска, началник на отдел „Култура и духовно развитие” в Община Кюстендил. По думите ѝ тази година са се записали 25 момичета, а на предварителния кръг са се явили 23 от тях. „В рамките на предварителния кръг бяха определени 14 девойки, който ще участват тази година в конкурса. На предварителния кръг кандидатките преминаха през няколко оценки, попълниха и атестационни карти. Сега ни предстои много работа с тях, за да бъдат подготвени за самия конкурс”, каза Дима Укалска. Изборът на девойката, символ на празника „Кюстендилска пролет”, ще се проведе на 17 март на площад „Велбъжд”. Според Дима Укалска през 1966 година се поставя началото на традицията за избор на девойка ”Кюстендилска пролет”. Това е първият в страната конкурс за най-красиво момиче, а по традиция, победителката става символ не само на празника – „Кюстендилска пролет”,  но и на топлотата и вярата в по-добри и хубави дни.\r\nВенцеслав ИЛЧЕВ", "date": "2018.02.12", "title": "Кюстендил: 14 кандидатки са допуснати до участие в тазгодишното издание на конкурса „Девойка кюстендилска пролет”"}
{"url": "http://www.focus-news.net/news/2018/02/12/2487659/panorama-armeniya-v-erevan-se-sastoyaha-pregovori-mezhdu-prezidentite-na-armeniya-i-balgariya.html", "text": "В рамките на посещението си в Ереван президентът на България Румен Радев проведе преговори, първоначално на четири очи, а след това в разширен състав, със своя арменски колега Серж Саркисян, предава арменската медия Panorama.\r\nПо данни на пресслужбата на президентството на Армения, след това се е състояла церемония по подписването на редица документи за разширяване и задълбочаване на двустранното сътрудничество между Армения и България в редица сфери. \r\nВ частност са подписани споразумение „Между правителството на Република Армения и правителството на Република България за взаимна защита на конфиденциалната информация“, споразумение „Между Република Армения и Република България за регулиране на трудовата миграция“ , споразумение \"Между правителството на Република Армения и правителството на Република България за сътрудничество в сферата на информационните технологии и връзки“, програма „За сътрудничество с сферата на културата за 2018-2020 г. между министерствата на културата на Армения и България“.  Виктор Турмаков", "date": "2018.02.12", "title": "Panorama (Армения): В Ереван се състояха преговори между президентите на Армения и България"}
{"url": "http://www.focus-news.net/news/2018/02/12/2487657/pazardzhik-pozharnikari-politsai-i-gorski-rabotnitsi-pomognaha-na-dve-semeystva-zakasali-s-avtomobilite-si-v-mestnostta-kaval-tepe-kray-batak.html", "text": "Пожарникари, полицаи и горски работници съдействаха на няколко семейства закъсали с автомобилите си в планината, съобщиха от ОДМВР - Пазарджик. Сигнал за случая е получен вчера около 12.30 часа на телефона за спешни повиквания - 112. Няколко семейства решили да прекарат почивката си в планината и отседнали в местността Кавал тепе край Батак. Две от тях решили да се прибират и потеглили с автомобилите си. Пътят е горски, не е част от пътната мрежа и по неговото протежение имало солидна снежна покривка. В резултат на това на около 4 километра преди да излязат на пътя Батак - Доспат двете коли заедно с хората в тях заседнали в снега. След получаване на сигнал за случилото се към мястото били насочени дежурен екип с високопроходим противопожарен автомобил от РСПБЗН - Батак, полицейски автопатрул от участъка в родопския град. На помощ се притекли и служители от местното горско стопанство. С помощта на тежка техника пътя бил изчистен и три часа по-късно автомобилите продължили по пътя към дома.", "date": "2018.02.12", "title": "Пазарджик: Пожарникари, полицаи и горски работници помогнаха на две семейства, закъсали с автомобилите си в местността Кавал тепе край Батак"}
{"url": "http://www.focus-news.net/news/2018/02/12/2487658/sport-grigor-dimitrov-zapochva-uchastieto-si-na-turnira-v-roterdam-v-sryada.html", "text": "Григор Димитров започва участието си на турнира по тенис в зала в Ротердам в сряда. Това стана ясно след публикуването на програмата на състезанието за вторник, в която българинът не фигурира.\r\nНай-добрият български тенисист е поставен под №2 в основната схема и стартира в двубой срещу японеца Юичи Сугита. Мачът ще бъде от дневната сесия в сряда, тъй като във вечерната е срещата меджу Роджър Федерер и Рубен Бемелманс.\r\nПри победа във втори кръг Григор ще очаква победителя от мача между Филип Крайнович и младия Феликс Оже-Алиасим. Лука Пуй пък е най-високопоставеният тенисист, когото Григор може да срещне на четвъртфинал, а в половината на българина отново е и Давид Гофен, като този път двамата могат да се изправят един срещу друг на полуфинал.\r\nМиналата година българинът отпадна на четвъртфинал именно от Гофен, само няколко дни след като бе победил белгиеца на финал в София.", "date": "2018.02.12", "title": "Спорт: Григор Димитров започва участието си на турнира в Ротердам в сряда"}
{"url": "http://www.focus-news.net/news/2018/02/12/2487663/blagoevgrad-direktorat-na-dgs-sandanski-inzh-svetla-kostadinova-e-s-prekraten-dogovor-za-upravlenie.html", "text": "Досегашният директор на „ДГС Сандански” инж. Светла Костадинова е с прекратен договор за управление. Това съобщиха от пресцентъра на Югозападно държавно предприятие. Заповедта е на директора на ЮЗДП инж. Дамян Дамянов, а основание за освобождаването ѝ е неизпълнение на годишната производствена програма на стопанството. От днес временно териториалното поделение на ЮЗДП ще се управлява от зам.-директора инж. Георги Кирилов.", "date": "2018.02.12", "title": "Благоевград: Директорът на „ДГС Сандански” инж. Светла Костадинова е с прекратен договор за управление"}
{"url": "http://www.focus-news.net/news/2018/02/12/2487664/kyustendil-rezultatite-ot-arheologicheskoto-prouchvane-na-bazilikata-pri-cherkvata-sveti-spas-kray-selo-cherven-breg-shte-badat-predstaveni-v-dupnitsa-na-14-fevruari.html", "text": "Резултатите от археологическото проучване на базиликата при черквата „Свети Спас” край село Червен брег ще бъдат представени в Дупница. Това съобщи за Радио „Фокус” – Кюстендил Анелия Геренска, директор на Общински исторически музей – Дупница. Представянето на резултатите ще се проведе на 14 февруари от 11.00 часа в заседателната зала на Община Дупница. „Това е практика, която ние спазваме. Тя е посветена на Деня на българския археолог. Тогава ще представим резултатите от проучването на раннохристиянската базилика при църквата „Свети Спас” в село Червен брег, извършени през 2017 година”, каза Анелия Геренска. В района на днешното село Червен брег е имало селище, предшестващо създаването на древна Германея. На терена са открити керамични материали от първи век, строителни материали от предримската епоха, множество зидове, стигащи до 1.80 - 2 метра. Разкрити са и строежи, потвърдили очакванията на археолозите там да има раннохристиянски и по-ранни градежи.\r\nВенцеслав ИЛЧЕВ", "date": "2018.02.12", "title": "Кюстендил: Резултатите от археологическото проучване на базиликата при черквата „Свети Спас” край село Червен брег ще бъдат представени в Дупница на 14 февруари"}
{"url": "http://www.focus-news.net/news/2018/02/12/2487661/pernik-evrodeputatat-andrey-novakov-gostuva-na-uchenitsi-ot-soriche-d-r-petar-beron-koito-sa-poslanitsi-na-evropeyskiya-parlament.html", "text": "Евродепутатът Андрей Новаков гостува на ученици от СОРИЧЕ „Д-р Петър Берон“, които са посланици на Европейския парламент. Това съобщиха от пресцентъра на Община Перник. Той представи пред младите хора първата българска програма на Европейския съюз – АЛЕКО, чиито създател е той. В срещата взеха участие и зам.-кметовете Денислав Захариев и  Севделина Ковачева.\r\n„Скъпи ученици, благодаря ви, че сте толкова активни, с вашите резултати  вдигате нивото на образование. Фактът, че вие сте училище посланик на Европейския парламент, не е случаен и искам да благодаря на вашия директор и вашите преподаватели, че успявате по този хубав и приятен начин да показват вашите умения“, заяви Севделина Ковачева в началото на срещата.\r\nРазработването на програмата АЛЕКО има огромен български принос, затова и очакванията са в нея да участват колкото е възможно повече българи.\r\n„Аз се радвам, че след десетилетия наред в Европейския съюз, в които е имал програми кръстени на холандци, немци, французи, най-после има и една българска. Така че с бюджет от 1 млн. евро ще можем да изпратим повече от 100 души на три континента да се  учат на занаят, на бизнес“, обясни евродепутатът.   \r\nПо думите му това, което получава един млад предприемач от програмата, е 1 000 евро на месец издръжка в тези  държави и в зависимост от дестинацията - 800 или 600 евро за билет. Новаков обясни и значението на „млади предприемачи“ - нови в бизнеса, такива, които стартират сега и са млади в сферата.\r\n„Всички млади хора ще могат да видят как се управлява една фирма от сектора, в който те искат да се развиват. Откъде се купува, как се продава, как се наемат хора, как се развиват нови продукти, как се рекламират, маркетинг, реклама. На практика ще имате достъп  до вашата конкуренция отвътре“, добави Новаков и уточни, че идеята му е всички млади да се върнат по родните си места и да направят същия бизнес. И не да търсят работа, а да предлагат такава.\r\nПред учениците в Перник Новаков разказа как е стигнал до Европарламента, какво е учил и какви позиции е заемал преди това. Какви са били неговите мотиви  и какво иска да реализира до края на неговия мандат. Една от целите, които си поставя е да разработи програма за обезлюдените райони в страната. \r\n„Силен си затова не колко пъти можеш да удариш, а колко пъти можеш да станеш“ е един девизите на Новаков, който е бил и два поредни мандата голямата студентска организация в Европа .", "date": "2018.02.12", "title": "Перник: Евродепутатът Андрей Новаков гостува на ученици от СОРИЧЕ „Д-р Петър Берон“, които са посланици на Европейския парламент"}
{"url": "http://www.focus-news.net/news/2018/02/12/2487655/balgariya-i-armeniya-shte-rabotyat-za-nasarchavane-na-dvustranniya-ikonomicheski-i-investitsionen-obmen-i-za-razvitieto-na-regionalnata-infrastruktura.html", "text": "На среща в Ереван с президента Серж Саргсян, българският държавен глава потвърди подкрепата на страната ни за всеобхватното задълбочаване на отношенията на Република Армения с ЕС. Това съобщиха от прессекретариата на държавния глава. Перспективите за насърчаване на двустранния обмен между България и Армения в икономиката, инвестициите, технологиите, образованието и туризма бяха във фокуса на срещата на президента Румен Радев с неговия арменски колега президента Серж Саргсян в Ереван. По покана на президента Саргсян, президентът Радев е на държавно посещение в Република Армения и в ръководената от него делегация са министърът на труда и социалната политика Бисер Петков, народни представители от парламентарната Група за приятелство България-Армения в 44-тото НС, представители на работодателски организации и на деловите среди. \r\nДвамата държавни глави бяха единодушни, че подписаното Споразумение за всеобхватно и засилено партньорство на Европейския съюз и Армения ще създаде предпоставки и за всестранното развитие на двустранните отношения и призоваха за повече прагматизъм в диалога между институциите и бизнеса от България и Армения. В присъствието на президентите Румен Радев и Серж Саргсян бяха подписани двустранни споразумения в различни области: за взаимна защита и обмен на класифицирана информация; Програма за сътрудничество в областта на културата за периода 2017-2019 г.; Спогодба за регулиране на трудовата миграция; Споразумение за сътрудничество в областта на информационните технологии и съобщенията.  \r\nПрез юли т.г. България ще бъде домакин на Българо-арменски бизнес форум, по време на който ще бъдат обсъдени конкретни проекти от взаимен интерес, а в резултат на подписаните днес споразумения утре в Ереван ще бъде подписан и Меморандум за сътрудничество между Асоциацията на индустриалния капитал в България и Съюза на работодателите в Армения. Споразумението ще улесни достъпа на арменски професионалисти до трудовия пазар у нас, както и двустранния технологичен обмен, беше подчертано на срещата. \r\nРазвитието на регионалната транспортна, енергийна и дигитална инфраструктура, която свързва държавите от Черноморския регион и Кавказ, е задължително условие за постигането на ръст в търговията и туризма, беше позицията на двамата президенти. Румен Радев и Серж Саргсян изразиха подкрепата на България и Армения за изграждането на мултимодалния транспортен коридор „Персийски залив - Черно море”, който ще улесни достъпа до нови пазари за държавите от нашия регион. Обсъдена беше и възможността за създаването на пряка въздушна линия София-Ереван. \r\n„Приоритет на Българското председателство на Съвета на ЕС е европейската перспектива на Западните Балкани, но България е изключително ангажирана и с Източното партньорство на Европейския съюз. За нас от съществено значение са както сигурността, така и развитието на отношенията с държавите от Черноморския регион и Кавказ“, подчерта Румен Радев. \r\nБългарският държавен глава определи въпроса за Нагорни Карабах като изключително важен не само за Армения, но и за целия регион. „Този конфликт може да бъде разрешен само чрез мирни преговори чрез посредничеството на Минската група на ОССЕ и съпредседателите Русия, Франция и САЩ, със съдействието на Европейския съюз, и много важно чрез активния диалог между държавните глави на Република Армения и Република Азербайджан, който диалог считаме, че трябва да се основава по-малко на емоции и повече на здрав разум, каквато е и общата позиция на ЕС“, категоричен беше Румен Радев. \r\nС приетите на референдум конституционни промени в Армения и засилването на правомощията на парламента се създават нови предпоставки за активизиране на диалога между законодателните институции на България и Армения, беше подчертано на срещата на президента Румен Радев и българската делегация с председателя на парламента Ара Баблоян. Ара Баблоян заяви, че арменските народни представители ще продължат да работят за утвърждаването на демокрацията и парламентаризма в Армения и разчитат на българската подкрепа за задълбочаване на отношенията на страната с Европейския съюз.  \r\nПо време на срещите си в Ереван президентът Румен Радев подчерта и ролята на арменската общност в България, която е естествена връзка между двете държави и има съществен принос за развитието на културните връзки. Българският държавен глава беше посрещнат с официална церемония пред президентския дворец в Ереван от своя колега Серж Саргсян. Президентът Радев положи венец и отдаде почит пред паметта на жертвите на насилствената масова депортация и убийства на арменци в Османската империя в началото на XX век. \r\nПо-късно днес Румен Радев ще бъде гост на 131-во Основно училище „Пейо Яворов“ в арменската столица. В учебното заведение президентът ще участва в откриването на кабинет за интерактивно обучение и в представянето на книга, посветена на големия български поет Пейо Яворов. \r\nПрезидентът Радев ще посети и Центъра за креативни технологии „Тумо“ в Ереван.", "date": "2018.02.12", "title": "България и Армения ще работят за насърчаване на двустранния икономически и инвестиционен обмен и за развитието на регионалната инфраструктура"}
{"url": "http://www.focus-news.net/news/2018/02/12/2487667/inzh-emiliya-darakchieva-inspektsiyata-po-truda-smolyan-nad-3-500-narusheniya-na-trudovoto-zakonodatelstvo-sa-konstatirani-ot-inspektsiyata-prez-2017-g.html", "text": "През 2017 г. служителите на Инспекцията по труда в Смолян са извършили общо 924 проверки. Това каза за Радио „Фокус“ – Смолян инж. Емилия Даракчиева, директор на Инспекцията по труда в Смолян. При извършване на контролната дейност през 2017 г. са констатирани общо 3 556 нарушения на нормативните актове на трудовото законодателство, като по Закона за здравословни и безопасни условия на труд – 2 264, по трудовите правоотношения – 1 257 нарушения, по Закона за трудовата миграция и трудова мобилност – 33 нарушения и по Закона за държавния служител – 2. През 2017 г. установените неизпълнени предписания са 28 и всички са по трудовите правоотношения, пояс инж. Даракчиева.\r\n„През 2017 г. за преустановяването и предотвратяването на констатираните нарушения са приложени  3 359 принудителни административни мерки, като 3 349 от тях са задължителни за изпълнение предписания. Спрени са 3 машини, съоръжения, работни места и производства, които са представлявали непосредствена опасност за живота и здравето на работещите с тях. За отстраняване на нарушения, свързани с начисляване във ведомостта за заплати на суми, по-малки от сумата, която работодателят е изплатил на работника, са приложени 2 принудителни мерки и са издадени 5 предписания за изпращане на уведомление за сключен трудов договор след законоустановения в Кодекса на труда тридневен срок“, добави инж. Даракчиева. Тя отбеляза, че са съставени 143 актове за установяване на административни нарушения на работодатели и длъжностни лица. „За предоставяне на работна сила без сключен писмен трудов договор са съставени 24 акта, а 32 акта са съставени за допускане до работа на работника преди да му бъдат връчени необходимите документи – екземпляр от трудовия договор и копие от уведомлението за заверяването му в ТД на НАП. Най-много нарушения на тези трудово-правни норми са установени в икономически дейности „Строителство“ – 22 и „Ресторантьорство” – 11. Работодатели са санкционирани още за наемане на непълнолетни лица без разрешение от Инспекцията по труда и за създаване пречки на контролните органи. За нарушения на Закона за трудовата миграция и трудовата мобилност, свързани с незаконно наемане на чужденци – граждани на държави извън ЕС, са съставени 12 акта за работа на чужденци без разрешение или регистрация в Агенцията по заетостта и 6 акта за приемане на работа на чужди граждани без право на достъп до пазара на труда у нас. Най-много нарушения по Закона за трудовата миграция и трудовата мобилност са установени в предприятия, извършващи строително-монтажни работи“, посочи инж. Даракчиева. Тя каза още, че през 2017 г. влезлите в сила наказателни постановления са 120, с обща сума на наложените имуществени санкции и глоби на работодатели и длъжностни лица в размер на 135 200 лв.\r\nНели ГЕРГЬОВСКА", "date": "2018.02.12", "title": "Инж. Емилия Даракчиева, Инспекцията по труда - Смолян: Над 3 500 нарушения на трудовото законодателство са констатирани от Инспекцията през 2017 г."}
{"url": "http://www.focus-news.net/news/2018/02/12/2487666/aneliya-peycheva-obshtinskiya-detski-kompleks-veliko-tarnovo-osnovnata-ni-deynost-v-momenta-e-nasochena-kam-organiziraneto-na-razlichni-sabitiya-za-praznika-na-grada-22-mart.html", "text": "Основната  дейност на младежите от Общинския детски комплекс в момента е насочена към организирането на различни събития за Празника на Велико Търново – 22 март. По традиция членовете на Клуба по екскурзоводство ще проведат няколко туристически беседи в района на Паметника на Асеневци, обясни за Радио „Фокус“ – Велико Търново директорът на Комплекса Анелия Пейчева. Тя уточни, че целта е да се запознаят гостите на града с историята и величието на Търново. „Нашите младежи им представят по интересен начин различни факти и истории“, заяви Пейчева. Децата подготвят и различни концерти на вокални групи, на модерен балет, на ансамбъл „Българче“, отново по случай Празника. „На 1 март ще направим работилница за мартенички. Тя се провежда в ОУ „Патриарх Евтимий“, тъй като там се събира групата ни по История на родния край. Децата правят различни украшения, които после отнасят вкъщи. Целта е да ги запознаем с традициите и техниката за изработка на мартеници“, посочи директорът на ОДК.\r\nЛуиза ТРАНЧЕВА", "date": "2018.02.12", "title": "Анелия Пейчева, Общинския детски комплекс - Велико Търново: Основната ни дейност в момента е насочена към организирането на различни събития за празника на града – 22 март"}
{"url": "http://www.focus-news.net/news/2018/02/12/2487660/elena-aleksandrova-istorik-parvoto-osvobozhdenie-na-gorna-dzhumaya-e-znakovo-sabitie-v-istoriyata-na-balgarskoto-naselenie-ot-tozi-kray.html", "text": "Първото освобождение на Горна Джумая на 12 февруари 1878 година е знаково събитие в историята на българското население в града. Това каза за Радио „Фокус“ – Пирин историкът и уредник в Регионален исторически музей – Благоевград Елена Александрова. По думите ѝ причината е, че за няколко месеца то се докосва до свободата, а това дава импулс в следващите няколко десетилетия, населението да не остане безучастно в извоюването на политическа автономия за християнското население в Македония. „В хода на Руско-турската война единственият град, освободен в Пиринския край е Горна Джумая, тъй като руските войскови части навлизат на юг до Симитли и Железница. Има данни, че Симитли и околните села също са били освободени, но това са данни предимно по спомнена устна традиция. Макар и само за няколко месеца наистина жителите на Джумая почувстват полъха на свободата, защото се създават граждански органи на управление; турските военни части са отблъснати на юг и започва едно мирно изграждане административно на града. Това дава стимул за една непрестанна борба и за последващите години за населението в Горна Джумая“, добави Александрова. Още през 1902 година избухва Горноджумайското въстание. В Илинденско-Преображенското въстание от 1903 година също се включват много голяма част от хората в региона, организирани от четите на ВМРО и Върховния комитет. „Но ако се върнем малко назад, трябва да кажем, че първият въоръжен отпор на решенията на Берлинския договор идва още през есента същата година. Това е Кресненско-Разложкото въстание, именно център, на което се оказва Горноджумайският регион. Идеологически ръководител и подбудител на въстанието е митрополит Натанаил Охридски, а то е организирано с финансовата и материалната подкрепа на комитетите „Единство“ в Княжество България, начело на които застават Стефан Стамболов в Търново и Захари Стоянов в Пловдив“, уточни Александрова. Според нея населението в града макар и само за няколко месеца почувствало едно самостоятелно развитие и еманципираност за такова, вече трудно би могло да остане примиримо към това, което се случва с него в Берлин през 1878 година.\r\nЛивия НИНОВА", "date": "2018.02.12", "title": "Елена Александрова, историк: Първото освобождение на Горна Джумая е знаково събитие в историята на българското население от този край"}
{"url": "http://www.focus-news.net/news/2018/02/12/2487668/doklad-na-ek-zaetostta-i-sotsialnoto-polozhenie-v-es-prodalzhavat-da-se-podobryavat.html", "text": "Подкрепена от стабилен икономически растеж, заетостта в ЕС е продължила да нараства по-силно от очакваното през третото тримесечие на 2017 г., а безработицата е спаднала още повече, показва последният тримесечен преглед на заетостта и социалното развитие в Европа. Това съобщиха от Представителството на ЕК в България.\r\nМариан Тейсен, комисар по заетостта, социалните въпроси, уменията и трудовата мобилност, заяви: Европа отново бележи растеж. Заетостта в ЕС достигна най-високо си ниво досега — над 236 млн. души. В същото време безработицата продължава да намалява. Трябва да се възползваме максимално от този положителен за икономиката импулс и да постигнем резултати във връзка с новите и по-ефективни права на гражданите, които заложихме в европейския стълб на социалните права: справедливи условия на труд, равен достъп до трудовия пазар и достойна социална закрила. Сега е моментът да направим така, че всички граждани и работници да могат да се възползват от тези положителни тенденции на трудовия пазар.\r\nЗаетостта в ЕС е нараснала с 1,7 % в сравнение с година по-рано. Това означава, че още 4 млн. души (2,7 млн. от тях — в еврозоната) са си намерили работа. Постоянните работни места и заетостта на пълно работно време са допринесли най-много за това увеличение. В периода между третото тримесечие на 2016 г. и 2017 г. броят на наетите на работа с постоянни договори е\r\nнараснал с 2,8 млн души. Това увеличение е три пъти по-голямо от увеличението на броя на временните договори (900 000). Броят на работещите на пълно работно време е нараснал с около 3 млн. — до 181 млн. души, а броят на работещите на непълно работно време се е увеличил с около 300 000 — до 42,7 млн. души. \r\nРавнището на заетост във възрастовата група 20—64 години в ЕС се увеличава постоянно през последните три години, като през третото тримесечие на 2017 г. е било най-високото досега — 72,3 %. Въпреки това се запазват големи различия между отделните държави членки. Равнищата на заетост варират от 58 % в Гърция до 82 % в Швеция. Докладът също така показва, че\r\nбезработицата в ЕС доближава със стабилно темпо равнищата отпреди кризата. Броят на безработните е намалял с около 8,6 млн. души в сравнение с пика на безработицата през април 2013 г., като е останал под 18 млн. души през декември 2017 г. Това е най-ниското равнище от ноември 2008 г.\r\nДруги данни за трудовия пазар в тримесечния преглед също потвърждават подобряването на състоянието на икономиката на ЕС:\r\nПроизводителността на труда в ЕС се е повишила с 0,8 % в сравнение с третото тримесечие на 2016 г. Досега най-голямо увеличение е регистрирано в Латвия, Литва, Полша и Румъния (3 % или повече на годишна основа).\r\nФинансовото положение на домакинствата в ЕС е продължило да се подобрява, като темпото на нарастване е било около 1,5 % на годишна основа. Основният фактор за това е било увеличението на доходите от труд. В почти всички държави членки през\r\nгодината до първата половина на 2017 г. е наблюдавано продължаващо нарастване на доходите на домакинствата. Въпреки това в някои държави, по-специално Хърватия, Гърция, Италия, Португалия и Испания, както и в Нидерландия, брутният разполагаем доход на домакинствата все още е бил под равнищата от 2008 г.\r\nТърсенето и недостигът на работна ръка са продължили да нарастват. Процентът на свободните работни места в ЕС е достигнал 2 % през третото тримесечие на 2017 г. Процентът на свободните работни места е бил по-висок в сектора на услугите, отколкото в промишлеността и строителството. Недостигът на работна ръка се е увеличил, а наемането на работа се е повишило с 3,7 % през годината до второто тримесечие на 2017 г. Равнището на напускане на работа е спаднало доста под нивата отпреди кризата, а равнището на намиране на работа е продължило да нараства с ускорено темпо, като е доближило предкризисните си стойности.\r\nТримесечният преглед на заетостта и социалното развитие в Европа предоставя преглед на актуалните тенденции, свързани със социалната сфера и трудовия пазар в ЕС. В него се разглеждат краткосрочните промени на БВП и на тенденциите в заетостта.\r\nНа 17 ноември 2017 г. Европейският парламент, Съветът и Комисията провъзгласиха европейския стълб на социалните права, в който са изложени 20 основни принципа и права в подкрепа на справедливи и ефективно работещи трудови пазари и социални системи. Комисията вече започна да превръща съдържанието на стълба в конкретни действия, например с инициативата за\r\nравновесие между професионалния и личния живот, предложението за директива относно прозрачните и предвидими условия на труд в Европейския съюз, както и предстоящия пакет за социална справедливост.\r\nЕвропейският семестър е ключов инструмент за ежегодното управление на процеса на икономическо и социално сближаване. От цикъла 2017—2018 г. принципите и приоритетите на стълба са включени във всички основни документи във връзка със семестъра. По-специално проектът на съвместен доклад за заетостта включва новия набор от социални показатели, за да се следят резултатите в основни области, обхванати от стълба, като делът на преждевременно напусналите училище, равнището на младежката безработица или въздействието на социалните плащания върху намаляването на бедността.", "date": "2018.02.12", "title": "Доклад на ЕК: Заетостта и социалното положение в ЕС продължават да се подобряват"}
{"url": "http://www.focus-news.net/news/2018/02/12/2487672/dobrich-v-kavarna-shte-se-provede-traditsionniya-obichay-zaryazvane-na-lozata-na-14-fevruari.html", "text": "В Каварна ще се проведе традиционния обичай “Зарязване на лозата” на 14 февруари. Това съобщиха от пресцентъра на Общината. Община Каварна и Етнографски комплекс – Каварна канят всички жители и гости на града на традиционния обичай “Зарязване на лозата”. Събитието ще се състои на 14 февруари от 10:00 часа в двора на Етнографски комплекс –Каварна на ул. \"Сава Ганчев\" 16.", "date": "2018.02.12", "title": "Добрич: В Каварна ще се проведе традиционния обичай “Зарязване на лозата” на 14 февруари"}
{"url": "http://www.focus-news.net/news/2018/02/12/2487670/washington-post-donald-tramp-predricha-golyama-sedmitsa-za-infrastrukturata-na-sasht.html", "text": "Президентът на САЩ Доналд Тръмп ще разкрие дългоочаквания си инфраструктурен план, предложение за 1,5 трилиона долара, което ще изпълни част от неговите предизборни обещания, пише   Washington Post.\r\nТръмп на няколко пъти обвини „разпадащото“ се състояние на държавните пътища и магистрали, че не позволява на американската икономика да постигне пълния си потенциал. Мнозина във Вашингтон предполагат, че идеите на президента най-вероятно ще получат подкрепа и от двете основни партии в страната. \r\nСамият Тръмп предрича „голяма седмица“ за представянето на инфраструктурния план на неговата администрация. \r\n„Толкова е глупаво, че сме изразходвали седем трилиона долара за Близкия изток, но сега е време да започнем да инвестираме в собствената си страна“, написа той на профила си в социалната мрежа „Туитър“. \r\nОчаква се той да се срещне с представителите на местните и на щатските власти в Белия дом, за да обсъди плана с тях.  Виктор Турмаков", "date": "2018.02.12", "title": "Washington Post: Доналд Тръмп предрича „голяма седмица“ за инфраструктурата на САЩ"}
{"url": "http://www.focus-news.net/news/2018/02/12/2487671/voennite-moryatsi-otbelyazaha-150-godini-ot-rozhdenieto-na-kapitan-rang-dimitar-dobrev.html", "text": "Днес от 11.00 часа, по случай 150 години от рождението на капитан І ранг Димитър Добрев – командир на отряда торпедоносци, извършили атаката срещу крайцера „Хамидие”, се проведе военен ритуал и бяха поднесени венци и цветя пред паметника му до Военноморския музей в град Варна. Това съобщиха от пресцентъра на Военноморските сили. В ритуала участваха кметът на град Варна Иван Портних, командирът на Военноморските сили контраадмирал Митко Петев, районните кметове, представители на Съюз на офицерите и сержантите от запаса и резерва и Съюза на ветераните от войните, граждани и гости.", "date": "2018.02.12", "title": "Военните моряци отбелязаха 150 години от рождението на капитан І ранг Димитър Добрев"}
{"url": "http://www.focus-news.net/news/2018/02/12/2487673/sitel-politseyskite-sluzhiteli-v-sloveniya-sa-izlezli-na-stachka-za-po-visoki-zaplati.html", "text": "Полицаите, както  и другите служители на Министерството на вътрешните работи на Словения започват стачка с искане за увеличение на заплатите с около 15 на сто. Това е първият от очакваната  вълна от протести на служителите в публичния сектор, които целят натиск върху правителството, предава македонската медия „Сител“.\r\n„Стачката на полицейските служители ще продължи, докато техните искания не бъдат изпълнени“, заяви председателят на Синдиката на полицейските служители в Словения  (ПСС) Радивой Урошевич. Той допълни, че полицейските служители са подценени и заслужават повече поради работното си време.\r\n„ Средната месечна брутна заплата на полицаите е около 1400 евро, а ние искаме да бъде увеличена с около 200-220 евро“, отбеляза той.\r\nОколо 9000 полицейски служители са обявили, че ще участват на протеста пред сградата на словенското правителство. Виктор Турмаков", "date": "2018.02.12", "title": "„Сител“ : Полицейските служители в Словения са излезли на стачка за по-високи заплати"}
{"url": "http://www.focus-news.net/news/2018/02/12/2487674/kmetat-na-ruzhintsi-aleksandar-aleksandrov-poluchi-nagradata-byalata-ptitsa-za-2017-g.html", "text": "Кметът на Община Ружинци Александър Александров стана носител на наградата на БТА „Бялата птица” за 2017 година. Отличието бе връчено на тържествена церемония в Регионалния пресклуб на БТА във Видин, съобщиха от пресцентъра на ПП ГЕРБ. Сребърната статуетка - дело на българския скулптор Александър Пройнов, се връчва за осма поредна година и е признание за значим обществен принос. На церемонията присъстваха генералният директор на БТА Максим Минчев, народният представител от ГЕРБ - Видин и областен координатор на партията Владимир Тошев, областният управител на Видин Албена Георгиева, видинският митрополит Даниил, представители на местната власт, държавни институции, медии и граждани. Церемонията по връчването на \"Бялата птица\" бе посветена на 120-ата годишнина от създаването на Българската телеграфна агенция, която ще бъде отбелязана на 16 февруари. \r\n„Изключително ми е приятно, че в годината на 120-годишния юбилей на Българска телеграфна агенция отличаваме с \"Бялата птица\" човек, който  в рамките на половината от мандата си успя да превърне една малка община от около 4000 души в общност, която градивно и обединено работи за своето бъдеще и се превърна в пример за всички кметове на малки населени места. Благодарение на хора като него скоро няма да говорим за Северозапада като за най-бедния регион, а като за област, която е пример за възстановяване и развитие\", каза генералният директор на БТА Максим Минчев, който връчи наградата на кмета на Община Ружинци Александър Александров. \r\nТази награда е признание за целия ми екип, защото сам човек не може да направи нищо. С тези думи кметът на Ружинци Александър Александров прие статуетката и подчерта, че  до края на мандата си ще продължи да работи, за да разбива клишето за Северозападна България като най-изостаналия регион и да наложи представата за Видинския край като възраждащ се стожер на българщината. „Радвам се, че хората оценяват и  виждат това, което правим. Дори и да е малко, то е важно, защото стъпка по стъпка се променяме и ставаме по-добри”, каза кметът на Община Ружинци. „Приемем отличието като награда за целия екип, с който работя. Стремежът ни е да бъдем по-всеотдайни, по-съпричастни към проблемите на обществото, защото само така ще вървим напред. Аз съм осмият носител на наградата „Бялата птица”, преди мен това отличие са получавали изявени личности , хора, които наистина са дали много на обществото, обичани и признати, а аз съм много по-малък от тях и затова благодаря на БТА за  признанието и дадената оценка за труда ми. Това не е само моя заслуга, а на всички, с които заедно работим в една посока,  за да подобрим живота на хората”, каза още Александър Александров.", "date": "2018.02.12", "title": "Кметът на Ружинци Александър Александров получи наградата „Бялата птица” за 2017 г."}
{"url": "http://www.focus-news.net/news/2018/02/12/2487662/kyustendil-okrazhniyat-sad-ostavi-v-aresta-15-godishniya-mladezh-obvinen-za-poboy-i-grabezh-na-zhena-ot-dupnitsa.html", "text": "Окръжният съд остави в ареста 15-годишния младеж, обвинен за побой и грабеж на жена от Дупница, предаде репортер на Радио „Фокус” – Кюстендил. В съдебната зала служебният защитник на Хр. Георгиев поиска отмяна на наложената мярка за неотклонение „Задържане под стража” от страна на Районен съд – Дупница спрямо 15-годишния младеж. Задържаното лице също поиска по-лека мярка за неотклонение, а като причината беше посочено, че той е непълнолетен и с чисто съдебно минало. Прокурорът поиска от съда взетата на по-долна инстанция мярка за неотклонение да бъде потвърдена, защото престъплението е сериозно, лицето има опасност да се укрие или да извърши друго престъпно деяние. Съдът не взе под внимание исканията на защитата и потвърди мярката „Задържане под стража”, защото тя се определя не от това дали лицето е пълнолетно или не, а от вида на извършеното престъпление.„Фокус” припомня, че Районен съд – Дупница постанови мярка за неотклонение „Задържане под стража” за 15-годишния Хр. Георгиев, който е обвинен за престъпление по чл. 198, ал.1 от Наказателния кодекс. Той е отнел дамска чанта с 200 лв., както и мобилен телефон от 46-годишната жена. За това е употребил и сила, нанасял е удари с ръце по главата и тялото на жертвата, както и удари с нож в областта на врата на жената. Според прокуратурата, макар и непълнолетен младежът е можел да разбира свойството и значението на деянието, както и да ръководи постъпките си.\r\nВенцеслав ИЛЧЕВ", "date": "2018.02.12", "title": "Кюстендил: Окръжният съд остави в ареста 15-годишния младеж, обвинен за побой и грабеж на жена от Дупница"}
{"url": "http://www.focus-news.net/news/2018/02/12/2487677/pazardzhik-nad-dva-pati-poveche-prihodi-ot-turisticheski-danak-e-predvidila-obshtina-velingrad-za-2018-godina.html", "text": "След приемането на бюджета на Община Велинград за 2018 година става ясно, че акцентът при данъчните приходи, от които общината сформира своите доходи е върху туристическия данък. Това съобщи за Радио „Фокус“ – Пазарджик Бояна Кирилова от Общината. Тя посочи, че през изминалата 2017 размерът му е бил 525 000 лева, т. е. заложените параметри за 2018 година, които са в размер на 1 434 429 лева са над 2 пъти в повече. „Правят впечатление в приходната част и завишените приходи които Общината очаква от глоби, санкции и наказателни лихви за неплатени данъци. Разчетите са свързани с по-голям контрол чрез прилагане на общинските наредби. Освен от местни данъци и такси, приходната част на бюджета се допълва от приходи от концесии в размер на 19 000 лева, както и обща изравнителна субсидия в размер на 2 155 700 лева. Капиталовата програма разполага със значителна сума - 6 959 559 лева, формирана най-вече през отпуснати средства от Министерски постановления“, добави Кирилова. Тя каза още, че разходната част бюджета изцяло е съобразена с оздравителния план на Община Велинград и е твърде стегната и консервативна, без излишни разходи, при спазване финансовата дисциплина и съобразяване с изискванията на финансовото министерство.\r\nВаня НИКОЛОВА", "date": "2018.02.12", "title": "Пазарджик: Над два пъти повече приходи от туристически данък е предвидила Община Велинград за 2018 година"}
{"url": "http://www.focus-news.net/news/2018/02/12/2487669/atanas-karakashev-pchelar-mezhdu-30-i-40-po-niski-dobivi-na-med-otchitame-prez-2017-godina.html", "text": "Между 30 и 40% по-ниски добиви на мед отчитат пчеларите през 2017 година спрямо 2016 г. Това каза за Радио „Фокус“ – Варна председателят на Областната пчеларска организация във Варна Атанас Каракашев, който е и дългогодишен пчелар. По думите му в резултат на лошото презимуване 2017 година е започнала с по-малко пчелни семейства. „Говорихме много за никотиноидните пестициди, които тровят почвата и растенията. Всичко това се отразява и през 2017 година на места имаше до 60% смъртност на пчелни семейства. С по-малко пчелни семейства, с по-малко паша се получи с 30 - 40% по-малко мед спрямо 2016 година“, добави Атанас Каракашев. Той каза още, че медът по принцип се изкупува на цена от 4 лева за килограм, но в момента няма изкупуване. „Не се срещат интересите на пчеларите и изкупвачите. Не е благоприятно положението в България спрямо пчеларите. Всички закони са в ущърб на обикновения пчелар. Това е тъжна констатация, която всички я знаем“, добави Атанас Каракашев.\r\nВъв Варна пчеларите са около 100, а в областта – над 160. Част от тях се отказват да бъдат земеделски стопани и да членуват в различни пчеларски организации, защото не виждат смисъл, коментира Атанас Каракашев. Цената на българският мед е непроменена – около 8 лева за килограм, докато в страната ни се внася мед от Китай и Украйна, който се предлага на по-ниски цени. Атанас Каракашев подчерта, че проблемите в сектора ще бъдат тема на разговор и по време на форума, който предстои в началото на март във Варна.\r\nМарияна ВАЛЕНТИНОВА", "date": "2018.02.12", "title": "Атанас Каракашев, пчелар: Между 30 и 40% по-ниски добиви на мед отчитаме през 2017 година"}
{"url": "http://www.focus-news.net/news/2018/02/12/2487675/plovdiv-zapochva-izgrazhdaneto-na-pokrivnata-konstruktsiya-na-golyamata-bazilika-v-grada.html", "text": "Започва изграждането на покривната конструкция на Голямата базилика в Пловдив. Това съобщи на пресконференция кметът Иван Тотев, предаде репортер на Радио „Фокус” - Пловдив. „Покривната конструкция ще предпази разкритите на обекта мозайки, които влезнаха в индикативната програма на Министерството на културата към ЮНЕСКО и започна разглеждането на обекта като част от световното културно-историческо наследство“, каза още Иван Тотев. Проектът за покривната конструкция вече е съгласуван с Националния институт по паметници и различните експертни комисии и започва осъществяваните му на място. В момента се издава строителното разрешение и за площадното пространство пред обекта. Извършват се подготвителни дейности – набиване на пилотите, които да осигурят основата на защитното покритие. Предстоят 12 - 14 месеца напрегната работа от страна на архитекти и реставратори, както и на общината, за да бъде открит обекта до началото на 2019 година, когато Пловдив ще е европейска столица на културата.\r\nАрхеологическите проучвания на Голямата Базилика се осъществяват благодарение на доброто партньорство между Община Пловдив и Фондация „Америка за България”. „Целта беше да се запази и представи в пълнота цялото великолепие на над 2000 кв. м мозайки”, каза Ленко Ленков, представител на фондацията. За целта и двете страни инвестираха по около 8 млн. лева в този проект. „През 2014 година двете страни показахме намеренията си, днес представяме първи резултати“, каза още Ленко Ленков.\r\nЦветана ТОНЧЕВА", "date": "2018.02.12", "title": "Пловдив: Започва изграждането на покривната конструкция на Голямата базилика в града"}
{"url": "http://www.focus-news.net/news/2018/02/12/2487679/mvr-nad-200-kg-kontrabanden-tyutyun-i-stotitsi-paketi-s-falshivi-markovi-stoki-sa-izzeti-pri-politseyska-operatsiya-v-dragoman.html", "text": "Над 200 кг контрабанден тютюн и стотици пакети с фалшиви маркови стоки са иззети при полицейска операция в Драгоман. Това съобщиха от пресцентъра на МВР. В хода на полицейската операция за противодействие на икономическата престъпност и в частност незаконната търговия с акцизни и маркови стоки, служители от областната дирекция и колегите им от РУ - Сливница извършили проверка на домашния адрес на 38-годишен мъж от Драгоман. В различни помещения в имота са намерени и иззети: 233 кг тютюн за наргиле; 85 пакета със спортни обувки; 76 кашона с парфюми; 13 кашона със захарни изделия; 13 пакета с луксозни хавлии; два кашона с мъжо бельо; един чувал с дамски чанти; четири пакета блузи; кашон със спортни елеци- всичките носещи логото на световно известни защитени търговски марки. По първоначални данни установените стоки били подготвени за износ в чужбина с цел търговия. След оглед на местопроизшествието по случая е образувано досъдебно производство. Обитателят на имота е задържан за срок до 24 часа. Действията по пълното документиране на извършеното престъпление продължават под наблюдението на прокуратурата.", "date": "2018.02.12", "title": "МВР: Над 200 кг контрабанден тютюн и стотици пакети с фалшиви маркови стоки са иззети при полицейска операция в Драгоман"}
{"url": "http://www.focus-news.net/news/2018/02/12/2487676/ministar-nikolina-angelkova-rabotna-grupa-shte-podgotvi-merki-za-satrudnichestvo-v-turizma-mezhdu-balgariya-i-cherna-gora.html", "text": "Министърът на туризма Николина Ангелкова се срещна с Павле Радулович, министър на устойчивото развитие и туризъм на Черна гора. Това съобщиха от пресцентъра на Министерство на туризма. Двамата разговаряха в навечерието на срещата на високо ниво на министрите на туризма на страните членки на ЕС „Туризъм и икономически растеж“ в София, която е част от календара на Българското председателство на Съвета на ЕС. \r\nСледвайки двустранното споразумение от юни 2016 г. между България и Черна гора, министър Ангелкова предложи да се създаде съвместна работна група между министерствата на двете държави, която да начертае мерки за развитие и сътрудничество в туризма. Ще се обсъдят  действия за по-добро представяне на културно-историческите традиции, както и за улесняване на процедурите за обмен на туристи между България и Черна гора. \r\n\"Туризмът е с важен принос за българската икономиката. Приходите в сектора през 2017 г. са 6,6 млрд. лв., като делът на отрасъла в БВП е близо 13%\", отбеляза министър Ангелкова. Тя осведоми госта за създадената Карта на инвестиционните проекти, която Министерството на туризма активно промотира пред чуждестранни инвеститори. \"Основната ни цел е да превърнем страната в целогодишна туристическа дестинация, която предлага качествен и конкурентен продукт\", допълни министър Ангелкова. \r\n6 619 са били гостите от Черна гора, посетили страната ни през 2017 г. Ръстът спрямо 2016 г. е над 16%. Двамата министри се договориха да обменят опит в сферата на туризма. Черна гора ще сподели практиките си за привличане на чуждестранни вложения в сектора, а България от своя страна ще информира Черна гора за успехите си в развитието на зимния туризъм. \r\nПред своя колега министър Ангелкова представи възможността на страната ни да се популяризира, благодарение на Българското председателство на Съвета на ЕС. Тя обясни, че за туризма това е от изключително значение. \"Ще покажем, че България е сигурна дестинация, предлагаща качествен и разнообразен туристически продукт\", заяви българският министър.", "date": "2018.02.12", "title": "Министър Николина Ангелкова: Работна група ще подготви мерки за сътрудничество в туризма между България и Черна гора"}
{"url": "http://www.focus-news.net/news/2018/02/12/2487635/tass-otkriti-sa-i-dvete-cherni-kutii-na-razbiliya-se-ruski-an-148.html", "text": "На мястото на катастрофата на пътническия самолет Ан-148 на „Саратовски авиолинии“ са открити и двете черни кутии. Това потвърдиха за TACC от Междудържавната авиационна комисия (МАК).\r\n„На място са намерени и речевото, и параметрическото записващо устройство“, потвърдиха от МАК.\r\nИ двете черни кутии са силно повредени, но, по предварителни данни, те са годни за разшифроване. Към настоящия момент устройствата се транспортират в лаборатория. Тереза Герова", "date": "2018.02.12", "title": "ТАСС: Открити са и двете черни кутии на разбилия се руски Ан-148"}
{"url": "http://www.focus-news.net/news/2018/02/12/2487680/sofiya-vazstanoveno-e-dvizhenieto-po-avtomagistrala-hemus-pri-tunel-echemishka-v-posoka-sofiya.html", "text": "Възстановено е движението по автомагистрала \"Хемус\" при тунел \"Ечемишка\" в посока София. Това съобщиха от пресцентъра на Агенция \"Пътна инфраструктура\".", "date": "2018.02.12", "title": "София: Възстановено е движението по автомагистрала \"Хемус\" при тунел \"Ечемишка\" в посока София"}
{"url": "http://www.focus-news.net/news/2018/02/12/2487682/smolyan-obshtinata-zapochva-initsiativata-da-pokazhem-krasotite-na-obshtina-smolyan-v-kalendar.html", "text": "Община Смолян стартира инициатива с мото „Да покажем красотите на община Смолян в календар“. Това съобщиха от пресцентъра на Общината. Целта е хората да фокусират вниманието си към красотата, която ни заобикаля. Идеята е да се покажат местните природни дадености, архитектура, биоразнообразие и забележителности и да се съберат и съхранят в годишния календар за 2019 г. Фотосите трябва да съдържат елементи от градския пейзаж или природните дадености, разкриващи уникалната атмосфера и природа на региона през четирите годишни сезона.\r\nВ кампанията може да участва всеки, който проявява интерес към нея. Условието е да изпращате максимум до 4 броя снимки представени в цифров вид - черно-бели или цветни, тип на файла - jpg. В начинанието могат участват само авторски снимки. Големината на изображението трябва да бъде не по-малка от 1200x1600 пиксела. \r\nФотографиите се изпращат на e-mail: obshtina_smollyan@abv.bg с посочени: трите имена на автора на снимката, възраст, адрес, телефон за връзка, кратко описание на фотоса и мястото, където е направена. \r\nФотосите ще бъдат качвани на фейсбук страницата на инициативата „Да покажем красотите на община Смолян в календар“, където всеки ще може да даде гласа си за предпочитаната от него снимка. \r\nКадрите, събрали най-много харесвания и с добро качество, ще бъдат подредени в изложба за празника на град Смолян на 21 октомври 2018 г. 12 от тях  ще бъдат оценени и класирани от комисия, включваща и професионални фотографи. \r\nСелектираните снимки ще се използват за отпечатването на календар на община Смолян, като всяка снимка ще съдържа името на нейния автор и обекта на кадъра. Награждаването на участниците с грамота и предметни награди ще се състои в рамките на тържествата за Празника на града. \r\nКраен срок за изпращане на фотографиите: 5 октомври 2018 г. до 17.00 часа. За допълнителна информация: тел. 0882 070901. Резултатите и класирането ще бъдат обявени на 10 октомври 2018 г. на страницата на събитието и сайта на Община Смолян. Фотографиите, участвали в конкурса, стават собственост на Община Смолян с права за отпечатване, публикуване и организиране на изложби.\r\nФотосите ще бъдат качвани и на личния профил във Фейсбук на кмета Николай Мелемов. Харесванията там няма да бъдат зачитани, а ще имат за цел да популяризират кампанията, активността на самите автори и красотите на региона.", "date": "2018.02.12", "title": "Смолян: Общината започва инициативата „Да покажем красотите на община Смолян в календар“"}
{"url": "http://www.focus-news.net/news/2018/02/12/2487683/reuters-edin-chovek-e-zaginal-22-sa-raneni-pri-zhelezopatna-katastrofa-v-avstriya.html", "text": "Една жена е загинала, 22 души са ранени при сблъсък между два влака в австрийската провинция Щирия, предава  Reuters.\r\n„Три деца са сред ранените в катастрофата, която се е случила пред 13:00 часа (местно време – 14:00 българско) в  южния град Никласдорф“, съобщава австрийската полиция. \r\nАвстрийските държавни железници съобщават, че междуградски и регионален пътнически влак се сблъскват, което е довело до дерайлирането на няколко вагона. Причините за инцидента се уточняват.  Виктор Турмаков", "date": "2018.02.12", "title": "Reuters: Един човек е загинал, 22 са ранени при железопътна катастрофа в Австрия"}
{"url": "http://www.focus-news.net/news/2018/02/12/2487685/shumen-okrazhnata-prokuratura-postigna-osaditelna-prisada-za-bivshiya-rakovoditel-na-napoitelni-sistemi-zaradi-umishlena-bezstopanstvenost.html", "text": "Окръжната прокуратура в Шумен постигна осъдителна присъда за бившия ръководител на хидротехнически район в „Напоителни системи“ в Шумен Юлиян В. Това съобщиха от пресцентъра на Апелативна прокуратура - Варна. Днес 48-годишният подсъдим бе признат за виновен за умишлена безстопанственост като ръководител на предприятието от състав на Шуменския окръжен съд, който му наложи наказание 2 години лишаване от свобода с 3-годишен изпитателен срок. \r\nС присъдата си съдът го лиши и от правото да заема определена държавна или обществена длъжност за срок от 2 години. В момента осъденият Юлиян В. е директор на общинското предприятие „Общински жилища и имоти“ в Шумен, където е бил назначен на 29 ноември миналата година.   \r\nСъдът призна за виновен Юлиян В., който в качеството си на длъжностно лице и при условията на продължавано престъпление от началото на август до 13 септември 2013 г. не положил достатъчно грижи за ръководенето, управлението и стопанисването на повереното му имущество, от което последвала значителна щета за предприятието – 49 003 лева. \r\nОсъдителната присъда на Шуменския окръжен съд подлежи на протест и обжалване пред Апелативния съд във Варна в 15-дневен срок.", "date": "2018.02.12", "title": "Шумен: Окръжната прокуратура постигна осъдителна присъда за бившия ръководител на „Напоителни системи“ заради умишлена безстопанственост"}
{"url": "http://www.focus-news.net/news/2018/02/12/2487681/api-vazstanoveno-e-dvizhenieto-po-avtomagistrala-trakiya-ot-km-12-do-km-13-v-posoka-burgas.html", "text": "Възстановено е движението по автомагистрала \"Тракия\" от км 12 до км 13 в посока Бургас. Това съобщиха от пресцентъра на Агенция \"Пътна инфраструктура\".", "date": "2018.02.12", "title": "АПИ: Възстановено е движението по автомагистрала \"Тракия\" от км 12 до км 13 в посока Бургас"}
{"url": "http://www.focus-news.net/news/2018/02/12/2487684/plovdiv-blizo-20-sobstvenitsi-na-lozya-v-selo-ahmatovo-shte-otbelezhat-trifon-zarezan-na-14-fevruari.html", "text": "Близо 20 собственици на лозя в село Ахматово ще отбележат Трифон Зарезан. Това каза за Радио „Фокус“ – Пловдив Йордан Йорданов, кмет на село Ахматово. „Масовите прояви в селото са изкоренени и зарязването се празнува от хората, които все още имат и обработват лозе“, каза Йордан Йорданов. Той коментира, че стопаните на лозя в село Ахматово са между 15 и 20 на брой. „На 14 февруари хората се събират с техните близки, веселят се, зарязват и поливат лозите за берекет“, посочи Йордан Йорданов.  По думите му в селото не се провежда конкурс за „Най-добро домашно вино“, тъй като има недостиг на производители.\r\nВесела КРЪСТЕВА", "date": "2018.02.12", "title": "Пловдив: Близо 20 собственици на лозя в село Ахматово ще отбележат Трифон Зарезан на 14 февруари"}
{"url": "http://www.focus-news.net/news/2018/02/12/2487665/ria-novosti-vsyako-semeystvo-na-zaginal-patnik-v-samoleta-an-148-shte-poluchi-tri-miliona-rubli.html", "text": "Руският вицепремиер Аркадий Дворкович съобщи, че на всяко семейство на загинал по време на катастрофата на самолета Ан-148 край Москва ще бъдат изплатени по повече от три милиона рубли (около 82 млн. лв.). Ще се реши и въпрос за допълнителни мерки за поддръжка, предава РИА Новости.\r\n„Общите изплащания в момента за всяко от семействата ще бъде от повече от три милиона рубли. Освен това министерството на труда ще определи и каква допълнителна помощ ще бъде нужна във връзка с това, че в семействата има и непълнолетни“, заяви Дворкович.\r\nПри катастрофата на 11 февруари край Москва загинаха 71 души пътници и екипаж.  Виктор Турмаков", "date": "2018.02.12", "title": "РИА Новости: Всяко семейство на загинал пътник в самолета Ан-148 ще получи три милиона рубли"}
{"url": "http://www.focus-news.net/news/2018/02/12/2487688/burgas-dete-e-postradalo-pri-intsident-na-ul-perla-v-kv-gorno-ezerovo.html", "text": "Дете е пострадало при инцидент на ул. \"Перла\" в кв. \"Горно Езерово\". Това съобщиха от ОДМВР - Бургас. От полицията уточниха, че не става дума за пътен инцидент, а за паднало дете. Около 15.15 часа в ОДМВР - Бургас е получено съобщение за инцидент на ул. \"Перла\"14 в кв. \"Горно Езерово\", при който товарен автомобил блъснал дете. Отишлите на място полицейски служители констатирали, че не се касае за пътен инцидент. Детето се спънало в тротоара и паднало, но ситуацията е неправилно възприета и препредадена по телефона в полицията. Здравословното състояние на детето е добро.", "date": "2018.02.12", "title": "Бургас: Дете е пострадало при инцидент на ул. \"Перла\" в кв. \"Горно Езерово\""}
{"url": "http://www.focus-news.net/news/2018/02/12/2487689/balgariya-obsazhda-savmestna-deynost-s-organizatsiyata-za-ikonomichesko-satrudnichestvo-i-razvitie.html", "text": "Заместник министър-председателят Томислав Дончев се срещна с представители на Организацията за икономическо сътрудничество и развитие (ОИСР) и обсъди потенциално сътрудничество в областта на политиката на управление в публичния сектор, стратегическото планиране и засилване на администрацията за координация на политиките. Това съобщиха от правителствената информационна служба. \r\nПовод за срещата беше намерението на правителството за провеждане на тематичен преглед от страна на ОИСР на управлението в публичния сектор, предвиден в приетата от МС от 20 декември 2017 г. Пътна карта за действията на Република България по присъединяването към ОИСР. В срещата бяха обсъдени възможности за прилагане експертизата на организацията за провеждане на реформи в публичния сектор и за обмен на добри практики с държавите членки.\r\nОрганизацията за икономическо сътрудничество и развитие е международна организация на развитите държави, която има за цел сътрудничество за намиране на решения на общите проблеми в икономическата и социалната сфера и в областта на околната среда. В организацията членуват 35 държави. Присъединяването на България към ОИСР е един от външнополитическите приоритети на страната, за който има политически консенсус при няколко правителства от 2001 г. насам. Присъединяването към ОИСР е \"сертификат\" за качеството на реформите във всички сектори на социално-икономическия живот на страната и позитивен знак към инвеститорите за стабилността на икономиката и финансовата система.", "date": "2018.02.12", "title": "България обсъжда съвместна дейност с Организацията за икономическо сътрудничество и развитие"}
{"url": "http://www.focus-news.net/news/2018/02/12/2487691/stara-zagora-pravyat-anketa-s-roditeli-za-videonablyudenieto-v-detskite-gradini-v-grada.html", "text": "Да бъде направена анкета с родителите на деца, посещаващи детските градини в Стара Загора за въвеждане на видеонаблюдение, решиха на съвместна среща днес родители и директорите на всички детски градини. Това съобщиха от пресцентъра на Община Стара Загора. Родителите трябва да отговорят на въпроса: „Желаете ли да бъдат поставени камери за видеонаблюдение в занималните на детската градина“. Срокът е до понеделник. \r\n„След като има обратна информация може да се направи по-голямо обществено обсъждане, в което да се включат и преподаватели от Педагогически факултет на Тракийския университет“, коментира Иванка Сотирова, зам.-кмет по хуманитарни дейности в Община Стара Загора. \r\n„Не сме дошли да търсим виновни, а превантивно да направим така, че да няма случаи като в Бургас, да има контрол“, сподели Тенчо Тенчев, родител на дете посещаващо градина. По думите му учителите трябва да са спокойни, проблеми винаги има, въпросът е да има диалог. \r\n„Благодаря Ви за гражданската позиция, мога да Ви уверя, че когато има сигнал, администрацията реагира мигновено“, каза зам.-кметът Сотирова. Тя разказа и за някои от проблемите, които своевременно са били решени. Според нея, администрацията е длъжна да създава най-добрите условия за децата. \r\nРодителите предложиха проблемите да се решават с много срещи-да има повече разговори с учителите. Те отново декларираха, че не са врагове на учителите и искат заедно с тях да решават проблемите. \r\nРосица Проданова, родител и учител в прогимназиална степен се обяви срещу въвеждане на видеонаблюдение. Според нея решението трябва да бъде диалога, намаляване на децата в групите и увеличаване на персонала. „Не война, а разбиране, изключение са неморалните педагози“, каза още Проданова. По думите и моралната съвет и отговорност трябва да са на целия екип, а не само на директора. Тя призова родителите да търсят всички отговорни институции при проблем в детската градина. \r\n„Освен диалог, трябва да има и доверие отстрана на родителите“, коментираха директори.", "date": "2018.02.12", "title": "Стара Загора: Правят анкета с родители за видеонаблюдението в детските градини в града"}
{"url": "http://www.focus-news.net/news/2018/02/12/2487686/elena-aleksandrova-istorik-ima-nyakolko-izgradeni-pametni-znaka-v-blagoevgrad-svarzani-s-negovoto-parvo-osvobozhdenie.html", "text": "Във връзка с датата 12 февруари 1878 година и Първото освобождение на Горна Джумая има изградени няколко паметни знака. Това каза за Радио „Фокус“ – Пирин историкът и уредник в Регионален исторически музей – Благоевград Елена Александрова. По думите ѝ единият от тях е мястото, където са посрещнати руските войски. „Там има паметен знак, под формата на големи каменни морени. Намира се в близост до градския стадион. Другият паметен знак е в двора на черквата „Въведение Богородично“. Той е поставен по повод смъртта на майор Иван Павлович Орлински“, каза още Александрова. Тя добави, че майор Орлински намира смъртта си в Горна Джумая. „След войната избухва епидемия от тиф заради множеството войници, които преминават през града за това кратко време, пренася се заразата и майор Орлински умира. На тези паметни знаци всяка година на тази дата се поставят цветя в знак на признателност от страна на населението към това, което те са извършили“, каза още Александрова.\r\nЛивия НИНОВА", "date": "2018.02.12", "title": "Елена Александрова, историк: Има няколко изградени паметни знака в Благоевград, свързани с неговото Първо освобождение"}
{"url": "http://www.focus-news.net/news/2018/02/12/2487692/inzh-rozaliya-licheva-ruo-veliko-tarnovo-nyama-kak-postoyanno-namalyavashtiyat-broy-na-uchenitsite-v-oblastta-da-dovede-do-uvelichavane-na-zayavenite-paralelki.html", "text": "Няма как постоянно намаляващия брой на учениците в областта да доведе до увеличаване на заявените паралелки. Това е и една от причините да не може да се удовлетворят заявените потребности от бизнеса за конкретни специалисти. Това каза пред журналисти началникът на Регионалното управление по образование във Велико Търново инж. Розалия Личева, предаде репортер на Радио „Фокус“ – Велико Търново. Личева добави, че за следващата учебна година 2018/2019 за цялата област са заявени общо 83 паралелки. „При правилно разпределение на желанията на децата и учениците, те могат да бъдат реализирани, но ако не са правилно заявени може би ще се стигне до закриване на някои от паралелките. Рано е да се прави подобно обобщение, защото не знаем какви ще са желанията на децата“, коментира още началникът на РУО. Тя добави, че за да се отговори на желанията на бизнеса, при намаляващия брой на младежите, ще се разчита основно на създаването на списък със защитени професии. Паралелките им вероятно ще са с по-малко от 26 ученици, както е по Закон. „Общините могат да помогнат по отношение подобряване материалната база на общинските училища при вече заявените паралелки. Има възможност за оптимизиране на училищната мрежа, като не става въпрос за закриване, а за преобразуване на школата. При 35 училища и ученици за 62 паралелки, това прави средно по две паралелки в училище. Ние знаем, че едно училище с две паралелки е малко“, подчерта инж. Личева. Тя уточни, че това може да се избегне ако се обобщи еднакъв или почти еднакъв прием в първи и седми клас в дадено училище.  Утвърдените паралелки в областта за следващата учебна 2018/2019 година са 73.\r\nЛуиза ТРАНЧЕВА", "date": "2018.02.12", "title": "Инж. Розалия Личева, РУО - Велико Търново: Няма как постоянно намаляващият брой на учениците в областта да доведе до увеличаване на заявените паралелки"}
{"url": "http://www.focus-news.net/news/2018/02/12/2487690/ventseslava-genova-regionalno-upravlenie-na-obrazovanieto-varna-3-837-sa-otsastvashtite-po-bolest-uchenitsi-v-oblastta.html", "text": "3 837 са отсъстващите по болест ученици в областта през днешния ден. Това каза за Радио „Фокус“ – Варна Венцеслава Генова, началник на Регионалното управление на образованието във Варна. Тя добави, че посещаемостта на учебни занятия в областта е 90.72%. \"Най-голям брой отсъстващи по болест ученици – между 25 и 29%, има в няколко училища в областта\", каза още Венцеслава Генова. Това са две училища в община Аксаково – ОУ „Христо Смирненски“ в село Въглен и ОУ „Св. Климент Охридски“ в село Изворско, както и Професионалната гимназия по селско стопанство и туризъм в Бяла, СУ „Васил Левски“ във Вълчи дол, ОУ „Христо Ботев“ в село Николаевка (община Суворово) и ОУ „Д-р Петър Берон“ в село Царевци (община Аврен). Венцеслава Генова посочи, че учебният процес във всички училища протича нормално и няма постъпили сигнали за проблеми с отоплението.\r\nМарияна ВАЛЕНТИНОВА", "date": "2018.02.12", "title": "Венцеслава Генова, Регионално управление на образованието – Варна: 3 837 са отсъстващите по болест ученици в областта"}
{"url": "http://www.focus-news.net/news/2018/02/12/2487695/burgas-32-godishen-mazh-poluchi-uslovna-prisada-za-lihvarstvo.html", "text": "32-годишен мъж получи условна присъда за лихварство. Това съобщиха от пресцентъра на Окръжна прокуратура - Бургас. По внесен обвинителен  акт на Окръжна прокуратура – Бургас, съдът наложи наказание на Ахмед А. (на 32 г.) от 2 г. и 6 м., изтърпяването на което е отложено с изпитателен срок от 3 г. Той е подсъдим за това, че в периода от 01.03.2019 г. до 30.09.2011г.в гр. Айтос, като физическо лице, без съответното законово разрешение, извършвал по занятие банкови сделки – отпускал заеми с лихва.\r\nНа Ахмед А. е наложена и пробационна мярка „Задължителни периодични срещи с пробационен служител“ през изпитателния период от 3 години. Той е осъден и да заплати в полза на държавата  равностойността на придобитото чрез престъплението имущество общо на стойност 13 578 лв.\r\nПрисъдата на Окръжен съд – Бургас подлежи на обжалване пред Апелативен съд -  Бургас.", "date": "2018.02.12", "title": "Бургас: 32-годишен мъж получи условна присъда за лихварство"}
{"url": "http://www.focus-news.net/news/2018/02/12/2487698/burgas-v-grada-shte-se-provede-natsionalna-sreshta-na-rakovoditeli-na-sotsialni-uslugi.html", "text": "В града ще се проведе Национална среща на ръководители на социални услуги по темата \"Нормативно определени изисквания по прилагане промените в Закона за социално подпомагане през 2018 г. при предоставяне на социалните услуги\". Това съобщиха от пресцентъра на Община Бургас. Тя ще се проведе на 13 и 14 февруари. Участие в нея ще вземат над 100 делегати - зам.-кметове, ръководители на социални услуги, експерти и представители на общините Средец, Созопол, Поморие, Несебър, Търговище, Варна, Белене, Силистра, Стражица, Карнобат, Лясковец, Свищов, Стражица, Габрово, Харманли, Добрич, Русе, Елхово, Дулово, Сливен, Ямбол и Бургас.\r\nФорумът се организирана от Община Бургас съвместно с Национален Алианс за Социална Отговорност (НАСО). Събитията в него ще се проведат на 13 февруари 2018 г. в залата на местния парламент в Културен дом на нефтохимика на ет. 2 от 13.00 до 17.00 часа, както и на 14 февруари 2018 г. от 9.30 до 12.00 часа, когато ще се състои работно посещение в социални услуги, предоставяни от Община Бургас, с цел обмяна на опит и добри практики. Срещите се организират с участието на експерти от Агенция за Социално Подпомагане - София, като лектори ще бъдат Николина Иванова, началник на Отдел \"Социални услуги за пълнолетни лица\" към Главна дирекция \"Социално подпомагане\", и Таня Първанова, главен експерт в отдел \"Социални услуги за деца\".\r\nФорума ще открият д-р Лорис Мануелян, зам.-кмет \"Здравеопазване, социални дейности и спорт\" в Община Бургас и Костантин Луков, председател на Общински съвет - Бургас. Приветствие ще поднесе и Георги Георгиев, председател на Национален Алианс за Социална Отговорност.", "date": "2018.02.12", "title": "Бургас: В града ще се проведе Национална среща на ръководители на социални услуги"}
{"url": "http://www.focus-news.net/news/2018/02/12/2487697/kyustendil-patishtata-v-oblastta-sa-prohodimi-pri-zimni-usloviya-nastilkite-sa-suhi.html", "text": "Пътищата в областта са проходими при зимни условия. Това съобщи за Радио „Фокус” – Кюстендил дежурният в Областно пътно управление – Кюстендил. Няма допълнително въведени ограничения за движението на моторни превозни средства. Пътните настилки навсякъде са сухи, а видимостта е добра. С нормална интензивност е движението по автомагистрала „Струма” и главен път Е-79. Слаб е трафикът в посока ГКПП „Гюешево”. За целия зимен период е затворен участък от пътя Кочериново – Рила – Рилски манастир – Кирилова поляна. Заради тежки метеорологични и планински условия е въведена забрана за движение на моторни превозни средства от пещерата на Свети Иван Рилски до Кирилова поляна.\r\nВенцеслав ИЛЧЕВ", "date": "2018.02.12", "title": "Кюстендил: Пътищата в областта са проходими при зимни условия, настилките са сухи"}
{"url": "http://www.focus-news.net/news/2018/02/12/2487696/nadezhda-terzieva-mgerb-pazardzhik-predstoi-otbelyazvaneto-na-10-godini-ot-uchredyavaneto-na-mgerb-kato-saslovna-struktura-na-gerb.html", "text": "Предстои отбелязването на 10 години от учредяването на МГЕРБ като съсловна структура на ГЕРБ. Това каза за Радио „Фокус“ – Пазарджик областният председател на МГЕРБ -\r\n Пазарджик Надежда Терзиева. Тя уточни, че годишнината ще бъде отбелязана на 24 февруари. „В тази връзка искам да пожелая на колегите да продължаваме да бъдем най-голямата и активна младежка структура на национално ниво и да продължаваме да развиваме нашите младежи чрез ежегодните си обучения.  В национален план от Конгреса на МГЕРБ през 2014 година до сега имаме реализирани 4 летни университета, в които са се включили над 900 младежи от цялата страна и 3 зимни университета с участието на над 450 членове на МГЕРБ. Всички тези събития са възможни благодарение на подкрепата на Политическа партия ГЕРБ и нашия лидер  Бойко Борисов, който винаги застава зад идеите на младите и ние сме му благодарни за това“, каза още Терзиева.\r\nВаня НИКОЛОВА", "date": "2018.02.12", "title": "Надежда Терзиева, МГЕРБ - Пазарджик: Предстои отбелязването на 10 години от учредяването на МГЕРБ като съсловна структура на ГЕРБ"}
{"url": "http://www.focus-news.net/news/2018/02/12/2487694/hurriyet-spored-predsedatelya-na-turskata-partiya-na-natsionalnoto-dvizhenie-otnosheniyata-mezhdu-ankara-i-vashington-sa-se-nasochili-kam-protivopostavyane-ot-blizo.html", "text": "Председателят на турската опозиционна Партия на националното движение (ПНД) Девлет Бехчели заяви, че отношенията на страната му със САЩ приближават опасна точка и потенциален сблъсък заради това, че Вашингтон подкрепят кюрдските „Отряди на народна самоотбрана“ (ОНС) в Сирия, пише  Hurriyet.\r\n„Специалните сили на САЩ стоят на караул с терористите от ОНС в сирийския град Манбидж, което е предателство и срамота. Произходът на оръжието, използвано срещу турските войници, е ясен. САЩ са заловени на местопрестъплението, сътрудничейки си с терористи. Тази омраза, вражда и противопоставяне отиват към опасна точка, към борба от близко“, заяви Бехчели  по време на митинг в Анталия. \r\nТурция от дълго време протестира срещу американската подкрепа към ОНС, смятани от Анкара за терористи, докато Вашингтон е на мнение, че те са „съюзник, на който може да се разчита“ в борбата срещу „Ислямска държава“. \r\n„САЩ решиха да заемат позиции срещу турския народ, заставайки редом до ОНС. Нашият стратегически партньор, страната, с която ние стоим редом в НАТО си сътрудничи с терористична организация. Милостта към врага е слабост. Ако САЩ не си поправят грешката, то тяхната позиция ще бъде приета за враждебна“, допълни турският политик.  Виктор Турмаков", "date": "2018.02.12", "title": "Hurriyet: Според председателя на турската Партия на националното движение, отношенията между Анкара и Вашингтон са се насочили към „противопоставяне от близо“"}
{"url": "http://www.focus-news.net/news/2018/02/12/2487701/plovdiv-sistema-za-videonablyudenie-i-kontrol-na-avtomobilite-startira-ofitsialno-na-teritoriyata-na-grada.html", "text": "Днес символично бе дадено  началото на работата на системата за видеонаблюдение и контрол на входно-изходните точки на територията на град Пловдив. Това съобщиха от пресцентъра на МВР. На официалното събитие присъстваха главният секретар на МВР главен комисар Младен Маринов, директорът на ГД „Национална полиция“ главен комисар Христо Терзийски, директорът на пловдивската полиция, старши комисар Атанас Илков, кметът на Пловдив, инж. Иван Тотев, заместниците му Георги Маринов и Златин Велев, областният управител на Пловдивска област Здравко Димитров и представители на фирмата изпълнител. \r\nВ центъра за видеонаблюдение, ситуиран в сградата на областната дирекция на МВР, на ул. „Волга“ № 70, ще се приема сигналът от изградената система за видеоконтрол на 11-те входно-изходни точки на град Пловдив. Постоянният мониторинг ще се осъществява от  служители на сектор „Оперативна дежурна част и видеонаблюдение“ към областната дирекция на МВР. \r\nСистемата позволява да се идентифицират моторни превозни средства, характеризира се с висок процент на разпознаваемост както в светлата, така и в тъмната част на денонощието. Освен на български регистрационни номера, тя реагира и на номера на други държави. Получената информация ще се ползва изцяло от полицейските служители в работата им по превенция на престъпността.  \r\nПроектът е финансиран и осъществен с обществена поръчка на стойност 320 хиляди лева от Община Пловдив и е резултат от взаимните  усилия на местната власт и полицията за гарантиране на обществения ред и повишаване сигурността на жителите и гостите на града.", "date": "2018.02.12", "title": "Пловдив: Система за видеонаблюдение и контрол на автомобилите стартира официално на територията на града"}
{"url": "http://www.focus-news.net/news/2018/02/12/2487693/kyustendil-obshtinata-provezhda-zapisvane-za-uchastie-v-denya-na-lyubitelskoto-tvorchestvo.html", "text": "Общината провежда записване за участие в Деня на любителското творчество. Това съобщи за Радио „Фокус” – Кюстендил Слава Соколова, експерт към отдел „Култура и духовно развитие” в Община Кюстендил. „По традиция всяка година Общината организира този празник. Тази година той ще се проведе на 2 март от 10.00 часа в читалище „Братство”, каза Слава Соколова. Записването за участие продължава до 26 февруари. Желаещите могат да покажат своето изкуство и умения на този уникален празник. Всички участници ще получат грамоти, а най-добре представилите се състави, определени от комисия, ще получат грамоти със златен печат на Община Кюстендил.\r\nВенцеслав ИЛЧЕВ", "date": "2018.02.12", "title": "Кюстендил: Общината провежда записване за участие в Деня на любителското творчество"}
{"url": "http://www.focus-news.net/news/2018/02/12/2487700/stara-zagora-gradat-specheli-parvo-myasto-v-mezhdunarodna-klasatsiya-za-investitsionna-destinatsiya.html", "text": "Градът е класиран на 1-во място в категорията Малки региони на бъдещето – ефективност на разходите в престижната класация за най-обещаващи инвестиционни дестинации в Европа, проведено от fDi Magazine – издание на Файненшъл Таймс. Това съобщиха от пресцентъра на Община Стара Загора. Градът е начело в категорията на малките региони с население по-малко от 1,5 милиона жители. Тази година Стара Загора изпреварва Русе следвано от Скопие, Бургас, Пловдив, Варна, Срем (Сърбия), София – област, Каунас (Литва) и София-град.\r\nВ класацията 2016/17 на първо място в класацията за категорията се нареждаше Скопие, следвано от Бургас, Пловдив и Русе. След това беше ред на Стара Загора, а малко по-назад – на 8-о и 9-о място – оставаха регионите на Варна и София.\r\nЗа създаването на класацията fDi Европейски градове и региони на бъдещето 2018/19, дирекция fDi Intelligence на Файненшъл таймс използва данни, събрани чрез специалните й онлайн инструменти, като най-важни от тях са fDi Benchmark и fDi Markets. В проучването Стара Загора беше представена от екипа на АРИР – Стара Загора. Събраната информация за 489 дестинации – 301 града, 150 региона, 38 местни производствени консорциума – е разпределена в пет отделни категории: Икономически потенциал, Работна среда, Ефективност на разходите, Инфраструктура и Бизнес среда. Всеки участник може да получи максимум 10 точки за всяка категория данни, чиято тежест е допълнително определяна от екипа на fDi Intelligence, за да отговаря на търсените критерии за всяка подкатегория на класацията Европейски градове и региони на бъдещето 2018/19.\r\nЦеремонията по награждаването ще се проведе на 13 март 2018 г., както всяка година, в Кан, Франция. \r\nНаградата за Стара Загора ще получи Красимира Чахова, заместник-кмет Общинска собственост, стопанска политика, спорт и туризъм на Община Стара Загора. Заедно с д-р Румяна Грозева, изпълнителен директор на Агенция за регионално икономическо развитие – Стара Загора и Георги Симеонов – Директор на Дирекция Устойчиво развитие и Евроинтеграция те ще обсъдят възможностите за потенциално сътрудничество с екипа на fDi Intelligence в промотирането на Стара Загора като инвестиционна дестинация на международните пазари. Първата стъпка е направена чрез представянето на Стара Загора и индустриална зона „Загоре” в броя на изданието, което предстои да излезе в началото на м. март, непосредствено преди церемонията по награждаването. \r\nПредставянето на Стара Загора на страниците на fDi Intelligence редом с градове като Франкфурт, Дъблин, Кьолн и други, е част от последователните усилия на кмета и екипа му за оползотворяване на икономическия и инвестиционния потенциал на града за устойчиво развитие. Месец преди церемонията излезе от печат брошурата „Готови за бизнес - Инвестиционна дестинация Стара Загора”, изготвена от екип на АРИР - Стара Загора по поръчка на Община Стара Загора. Хартиеното издание е на английски език. В електронен вариант то ще бъде публикувано също на български и немски език.", "date": "2018.02.12", "title": "Стара Загора: Градът спечели първо място в международна класация за инвестиционна дестинация"}
{"url": "http://www.focus-news.net/news/2018/02/12/2487702/dimo-skorchev-kmet-na-dunavtsi-zapochnahme-pochistvane-na-ulitsi-i-nereglamentirani-smetishta-v-malkiya-grad.html", "text": "Започнахме почистване на улици и нерегламентирани сметища в малкия град. Това каза за Радио „Фокус“ – Видин Димо Скорчев, кмет на град Дунавци. Той посочи, че е почистена улицата, която отвежда до жп гарата в града. „Премахнати са наноси от пръст по асфалтовата настилка. Събрани са боклуците от тревните площи. За целта от Община Видин осигуриха два камиона и една фадрома“, каза кметът на Дунавци. Той посочи, че са премахнати  боклуци и са почистени от храсти и бурени площите пред необитаемите къщи в населеното място. Почистването тази година започва още преди края на февруари, като целта е да се обработят всички улици, като се премахнат и сметищата, предимно от растителни отпадъци. „За Великденските празници ще почистим всички улици в Дунавци, ще извозим отпадъците“, каза Димо Скорчев.\r\nАнна ЛОЗАНОВА", "date": "2018.02.12", "title": "Димо Скорчев, кмет на Дунавци: Започнахме почистване на улици и нерегламентирани сметища в малкия град"}
{"url": "http://www.focus-news.net/news/2018/02/12/2487678/ria-novosti-aleksandar-vuchich-dopuska-i-obrashtane-kam-arbitrazhen-sad-zaradi-granichniya-spor-s-harvatiya.html", "text": "Президентът на Сърбия Александър Вучич заяви по време на посещението си в Загреб, че властите на Сърбия и на Хърватия се опитват да решат въпроса за държавната граница на река Дунав в двустранни преговори, но в случай, че те не са успешни, страните ще се обърнат към арбитражен съд, предава  РИА Новости.\r\n„136 от общо 262 км. от границата ни с Хърватия минават по Дунав. Имаме различни възгледи по въпроса – Хърватия се опира на своите кадастрови книги, Сърбия на закона и смята, че той е по-тежък правен акт, отколкото кадастъра на всяка държава, по-точно федерална единица от бивша Югославия“, заяви Вучич.\r\n„Ще се опитаме да решим този международен въпрос през следващите две години. Ако е невъзможно, ще се обърнем към международното правосъдие, към международните арбитражни органи“, отбеляза сръбският лидер. \r\nНа свой ред неговият хърватски колега Колинда Грабар-Китарович също засегна нерешения граничен спор и изрази готовност да се обърне към международния арбитраж, в случай, че няма възможност да се сключи двустранен договор между Белград и Загреб.  Виктор Турмаков", "date": "2018.02.12", "title": "РИА Новости: Александър Вучич допуска и обръщане към арбитражен съд заради граничния спор с Хърватия"}
{"url": "http://www.focus-news.net/news/2018/02/12/2487704/pazardzhik-nad-100-sa-potrebitelite-po-proekta-predostavyane-na-integrirani-uslugi-v-domashna-sreda-v-obshtina-panagyurishte.html", "text": "По проект „Предоставяне на интегрирани услуги в домашна среда в община Панагюрище“ са приети 170 заявления на кандидати за предоставяне на почасово социални услуги в домашна среда. Това съобщиха за Радио „Фокус“ – Пазарджик от общинската администрация в Панагюрище. Назначените на трудов договор са 79 лични асистенти, 5 домашни помощници и 4 социални асистенти.  Те полагат грижи за лица с трайни увреждания, с ограничения или невъзможност за самообслужване, които поради причини от здравословен характер са поставени в социална изолация, живущи на територията на община Панагюрище, включително деца с увреждания и техните семейства. В края на януари  2018 година потребителите на тези социални услуги са 105, като от тях 14 са деца. Резултатите от реализацията на проекта са отчетени на специална пресконференция, уточняват също от общинската администрация в Панагюрище.\r\nВаня НИКОЛОВА", "date": "2018.02.12", "title": "Пазарджик: Над 100 са потребителите по проекта „Предоставяне на интегрирани услуги в домашна среда в община Панагюрище“"}
{"url": "http://www.focus-news.net/news/2018/02/12/2487703/", "text": "БСП продължава с поредицата от обсъждания на Истанбулската конвенция. Пълно сходство в позициите за отхвърлянето й и провеждане на национален референдум по въпроса за нейната ратификация постигнаха БСП и неправителствените организации Алианс на гражданите на България, Движение за пълна заетост и ценова стабилност и Фондация за подпомагане жертви на престъпления и борба и с корупцията.  Това съобщиха от пресцентъра на Националния съвет на БСП. \r\nПо време на срещата членът на Изпълнителното бюро на БСП Атанас Зафиров запозна представителите на НПО сектора с инициативите на левицата за защита на жертвите от домашно насилие, като желанието й да бъде променен Наказателният кодекс и умишленото причиняване на средна телесна повреда да отиде при престъпленията от общ характер, както и да има кризисни центрове във всеки областен град.\r\nВ хода на срещата бяха обсъдени и въпроси, касаещи отношенията на БСП с неправителствения сектор, по теми като - развитие на гражданското общество, борба с корупцията, борба с монополите и запазване обществения характер на българското здравеопазване.", "date": "2018.02.12", "title": "Обществени организации подкрепиха БСП за провеждането на референдум за Истанбулската конвенция"}
{"url": "http://www.focus-news.net/news/2018/02/12/2487708/veliko-tarnovo-gerb-svishtov-organizirat-rabotilnichka-za-martenichki.html", "text": "За втора поредна година Младежи ГЕРБ и Жени ГЕРБ, с подкрепата на Общинското ръководство на партията в Свищов, организират работилничка за мартенички. Това съобщиха от пресцентъра на ПП ГЕРБ. Тя ще се състои на 25 февруари от 10.30 до 14.00 часа в офиса на ГЕРБ – Свищов, на ул.”Ал.Константинов”№1 (срещу Военния клуб). Всички желаещи да споделят своите идеи и да се включат в изработването на мартеници са добре дошли. Освен, че ще осигурят необходимите материали, организаторите обещават вдъхновение, настроение и напътствия.", "date": "2018.02.12", "title": "Велико Търново: ГЕРБ – Свищов организират работилничка за мартенички"}
{"url": "http://www.focus-news.net/news/2018/02/12/2487709/arheologat-zheni-tankova-severnata-i-zapadna-chast-na-golyamata-bazilika-v-plovdiv-byaha-razkriti-i-proucheni-prez-2017-godina.html", "text": "Северната половина на Централния кораб и комплекса, който оформя Базиликалната сграда на запад бяха разкрити и проучени през последния археологически сезон на 2017 година на Голямата епископска базилика в Пловдив. Това съобщи на пресконференция археологът Жени Танкова, ръководител на разкопките на обекта, предаде репортер на Радио „Фокус” - Пловдив. „Подовото ниво на Базиликата е с мозаечна настилка на два пласта”, посочи Танкова. Помещенията са разделени помежду си от атриум – открит вътрешен двор. Помещенията са по три от север и от юг. Те са разположени в обема на една по-ранна сграда. „В обема на тези помещения, и в атриума, бяха открити невероятно голямо количество архитектурни елементи”, добави тя и уточни, че помещенията на юг от атриума са също с мозаечен под, а тези на север – едното е с мозаечен под, другото е с тухлена настилка. „Предверието пред науса е също с една фантастична мозайка”, посочи Танкова. Към Базиликата е имало пет входа – три към централния кораб и по един към страничните. В източния край на Централния кораб са презвитерий, който е с мраморни архитектурни елементи, между презвитерий и абсидата има пътека, по която се е обикаляло в източния край на Базиликата. Мозайките са изключително красиви и богати. „В северния кораб открихме медальон, който е доста увреден, аналогичен на този, който е разкрит през 80-те години в южния кораб, който представлява извора на живот”, каза археологът Жени Танкова. Тя припомни отново, че върху руините на Базиликата, от края на 10 и началото на 11 век се развива Некропол. През 2016-2017 година там са открити 151 гроба, а през 80-те години – още 101 гроба. „Така, че това е бил един доста голям Некропол, с 252 средновековни гроба”, посочи Танкова. По думите и някои от индивидите са били положени директно на мозайката. Разкрити са и остатъци от стенописи, принадлежащи на средновековна църква. Тя или е била тотално разрушена, ако е била в обема на Базиликата, или е някъде в близост до нея. Находките произхождат най-вече от гробовете – пръстени, монети, печати. По думите на Жени Танкова в последните дни на кампания 2017 са били заложени няколко сондажа. „Ние имахме предположение, че под Базиликата се развива една по-ранна сграда, но вече сме твърдо убедени, че е така”, каза Танкова. „И ако имаме възможност през тази година, след засипването на мозайките, ще направим още няколко сондажа, за да разкрием функциите и точната датировка на тази сграда. Вече има предположения, по данни от малко парче надпис, разкрито в Базиликата, че това е било храм.\r\nЦветана ТОНЧЕВА", "date": "2018.02.12", "title": "Археологът Жени Танкова: Северната и западна част на Голямата базилика в Пловдив бяха разкрити и проучени през 2017 година"}
{"url": "http://www.focus-news.net/news/2018/02/12/2487707/legendi-za-balgariya-shtom-vyatar-povee-ot-belasitsa-nashepva-za-branitelite-na-krepostta-gyaur-kalesi.html", "text": "Над стария Петрич, в най-високата част на възвишението, което огражда града, има останки  от стара българска крепост, наричана Гяур калеси или Българската крепост. Тя представлява стражева крепост, съществувала от късноримската до късно  средновековната епоха. Това разказа в предаването „Легенди за България“ по Радио „Фокус“ Илияна Попова, зам.-кмет на Петрич.  „Петричката крепост е защитавала дясната страна на Струма при входа на Рупелското дефиле и е осигурявала контрол над долината на р. Струмешница, пътя на Струмица-Мелник и отклонението за Солун. Интересното е, че е имала визуална връзка с Мелнишката крепост и с кулата на югоизток“, обясни Попова.  По думите й през Средновековието крепостта е била опожарена. „Името и опожаряването на крепостта дават основание  да смятаме, че тук се е развила жестока битка, в резултат на която Петрич пада под османско иго“, каза още Илияна Попова . \r\nЗам.-кметът разказа и легенда, свързана с тези трагични, но героични  дни:\r\nПопова уточни, че този героичен момент от историята на Петрич стои в основата на герба на града. „Гербът на Петрич има формата на щит. В долната част се виждат зъберите на средновековна българска крепост. В горната - на тъмен фон, със светли букви - е изписано името на града – Петрич“, обясни тя и допълни, че в централната част на герба е заета от изправената фигура на жена, сякаш израсла от зъберите на крепостта, с ясно изразен призивен жест, поддържащ будно съзнанието за защита на род и Родина. „В буйно разветите коси е вплетен червен божур - символ на преклонението на врага пред героизма и саможертвата на защитниците от Петричката крепост. Гербът символизира патриотизма на петричани през вековете, готовността им днес и в бъдеще да отстояват род и вяра в този край - граничен кът на нашата родина България“, разказа още Илияна Попова.\r\nМариела РУСЕВА", "date": "2018.02.12", "title": "„Легенди за България“: Щом вятър повее от Беласица, нашепва за бранителите на крепостта Гяур калеси"}
{"url": "http://www.focus-news.net/news/2018/02/12/2487687/fox-news-srabskiyat-prezident-e-na-poseshtenie-v-harvatiya-na-fona-na-naprezheniya.html", "text": "Президентът на Сърбия Александър Вучич е на посещение  в Хърватия на фона на протести, предизвикани от напрежението в отношенията между двете балкански държави, което на свой ред е произлизащо от войните от 90-те години на ХХ век, последвали разпада на бивша Югославия, предава  Fox News.\r\nАлександър Вучич пристигна на двудневно посещение, смятано за опит да разреши някои от откритите въпроси и да засили икономическите връзки между двете държави, въпреки разделението. \r\nНеколкостотин  военни ветерани и националисти протестират срещу Вучич, който междувременно ще се срещне с хърватски политици, както и с представителите на сръбското малцинство. \r\nПосещението бе планирано миналата година, но бе отменено заради дипломатически спор, след като Хърватия протестира срещу сръбска изложба относно концентрационен лагер от Втората световна война в Хърватия, където десетки хиляди души са избили от пронацисткия марионетен режим.  Виктор Турмаков", "date": "2018.02.12", "title": "Fox News: Сръбският президент е на посещение в Хърватия на фона на напрежения"}
{"url": "http://www.focus-news.net/news/2018/02/12/2487699/tass-spored-arabski-medii-glavataryat-na-islyamska-darzhava-se-namira-na-granitsata-sas-smartta-v-poleva-bolnitsa-na-teritoriyata-na-siriya.html", "text": "Главатарят на „Ислямска държава“ Абу Бакр ал Багдади се намира на границата на смъртта в една от полевите болници на екстремистите в североизточната част на Сирия. Това е съобщено от телевизионния канал  Sky News Arabia, позоваващ се на заявление на високопоставен представител на МВР на Ирак, предава ТАСС.\r\nСпоред директора на управлението за разузнаване и борба срещу наркотиците на иракското МВР Абу Али ал Басри, главатарят на терористичната групировка „се намира на границата със смъртта, той има счупени крака и опасни рани по другите части на тялото си, които не му позволяват да се движи самостоятелно“. Служителят допълни, че „неотдавна Ал Багдади бе докаран в болница на „Ислямска държава“ в района Ал Джазира в Сирия, разположен близо до границата на Ирак“. Според Ал Басри в момента главатарят на „Ислямска държава“ „очаква своите последни дни“.  Агенция „Фокус“ припомня: \r\n„Ислямска държава“ окупира част от иракската територия през лятото на 2014 г., превземайки втория по големина град в страната Мосул. През 2015 г. при подкрепата на международната коалиция иракските правителствени сили започнаха мащабна кампания по освобождението на териториите, заети от терористи. През декември 2017 г. министър-председателят на Ирак Хайдер ал Абади обяви за окончателната победа над „Ислямска държава“ в страната. Виктор Турмаков", "date": "2018.02.12", "title": "ТАСС: Според арабски медии главатарят на „Ислямска държава“ се намира на границата със смъртта  в полева болница на територията на Сирия"}
{"url": "http://www.focus-news.net/news/2018/02/12/2487705/stara-zagora-gripnata-epidemiya-v-oblastta-se-otmenya-ot-13-fevruari.html", "text": "РЗИ - Стара Загора отменя грипната епидемия в област Стара Загора, както и всички предприети противоепидемични мерки, считано от 13 февруари 2018 г. Това съобщиха от пресцентъра на РЗИ - Стара Загора. Причина затова е значителният спад на острите респираторни заболявания през последната седмица (5 февруари – 11 февруари 2018 г.) и регистрираната заболяемост - 233,45 на 10 000 население.\r\nРЗИ - Стара Загора напомня, че болните с висока температура и други признаци на грип да не провеждат самолечение. При наличие на симптоми на грип да посещават личните си лекари и да не ходят болни на работа.\r\nРЗИ - Стара Загора продължава ежедневно да извършва активен надзор над заболяемостта от грип и остри респираторни заболявания.", "date": "2018.02.12", "title": "Стара Загора: Грипната епидемия в областта се отменя от 13 февруари"}
{"url": "http://www.focus-news.net/news/2018/02/12/2487714/varna-prohodimi-pri-zimni-usloviya-sa-patishtata-v-oblastta-nastilkite-sa-suhi.html", "text": "Проходими при зимни условия са пътищата във Видинска област, пътните настилки са предимно сухи, само на места има мокри участъци. Това каза за Радио „Фокус“ – Видин дежурният служител в Областно пътно управление – Видин. Трафикът по главен път Е-79 е натоварен в посока за граничен пункт „Дунав мост 2″, повече автомобили се движат в участъка Видин – Дунавци. Движението по път III-1411 с. Слана Бара – Видин е ограничено за МПС над 5 т поради компрометирано експлоатационно състояние на мост. Във Видин трафикът е натоварен в централната градска част, по бул. “Панония“ и на входно изходните артерии на града.\r\nАнна ЛОЗАНОВА", "date": "2018.02.12", "title": "Варна: Проходими при зимни условия са пътищата в областта, настилките са сухи"}
{"url": "http://www.focus-news.net/news/2018/02/12/2487716/blagoevgrad-natovaren-e-trafikat-v-tsentralna-gradska-chast-avtobusite-se-dvizhat-po-razpisanie.html", "text": "Натоварен е трафикът в централна градска част, предаде репортер на Радио „Фокус“ – Пирин. В края на деня интензивен трафик се наблюдава в района на булевардите „Св.  Димитър Солунски“, „Св. св. Кирил и Методий“ и „Васил Левски“. Натоварено е движението и в района на детските градини и училищата. Нормално се осъществява движението по улиците „Славянска“, „14-ти полк“ и „Владо Черноземски“. Светофарните уредби навсякъде са в изправност. Градският транспорт се движи по разписание, без закъснения или отклонения от редовния си маршрут. Пътните настилки навсякъде са сухи и нормално проходими. През деня няма регистрирани тежки пътни инциденти.\r\nЛивия НИНОВА", "date": "2018.02.12", "title": "Благоевград: Натоварен е трафикът в централна градска част, автобусите се движат по разписание"}
{"url": "http://www.focus-news.net/news/2018/02/12/2487712/s-obshta-reklama-na-folklora-i-hranata-si-balgariya-i-turtsiya-shte-privlichat-turisti-ot-dalechni-destinatsii.html", "text": "Турските туристи пътували у нас през миналата година са нараснали с 12.5%, достигайки повече от 636 хил. Така пазар Турция се нарежда на 4-то място сред водещите страни за входящ туризъм у нас. Това каза министърът на туризма Николина Ангелкова пред Нюман Куртулмуш, министър на културата и туризма на Турция, съобщиха от пресцентъра на Министерство на туризма. Министърът каза още, че южната ни съседка е сред основните предпочитани дестинации за пътувания на българи зад граница, които през миналата година нарастват със 7.6%. \r\nМинистър Ангелкова представи пред госта разработваните в момента винено-кулинарни и СПА маршрути и проектите в дигиталната сфера, като сътрудничеството с Вайбър и създаването на Chat Extension, който дава възможност за директно  споделяне на туристически обекти. \r\n\"Туризмът е ключов сектор и за засилване на регионалното сътрудничество\", заяви министър Ангелкова. Тя добави, че България работи със своите партньори от Югоизточна Европа и Западните Балкани за създаване на общи продукти в областта на културния, историческия, морски, уелнес, селски, екологичен и религиозен туризъм. \"Важно място сред тях е именно Турция, с която работим заедно и в работната група на ОЧИС по въпросите на туризма\", каза още министърът. Тя поясни, че престои да се проведе среща на министрите с ресор туризъм на страните членки на ОЧИС и покани своя колега на планираното събитие. \r\nПример за доброто партньорство между България и Турция е и създадената работната група между страните. Символичен старт на дейността ѝ се дава именно с днешната среща между министрите Ангелкова и Куртулмуш. Целта ѝ е да подготви общи проекти за реклама на турския и българския фолклор, обичаи, кухня и други. С тях страните ще привличат повече туристи, като основен фокус ще са далечни пазари, като Китай, Индия и САЩ. \r\nПланират се и организиране на Дни на България в Турция, както и Дни на Турция в България.  \"Подготвяме маркетингова промоционална кампания за турския пазар\", заяви министър Ангелкова. Тя обясни, че специални целеви групи ще бъдат не само туроператори и агенции, но и крайни потребители, например семейства с деца. \"От изключително значение за нас е в България да бъдат провлечени повече турски туристи през зимата\", коментира още министър Ангелкова. \r\nМинистър Куртулмуш поздрави министър Ангелкова за последователната работа и усилията за напредъка на туризма в България. Той заяви готовност за сътрудничество при бъдещите общи проекти, които ще допринесат за развитието на сектора както в двете държави, така и в региона.", "date": "2018.02.12", "title": "С обща реклама на фолклора и храната си България и Турция ще привличат  туристи от далечни дестинации"}
{"url": "http://www.focus-news.net/news/2018/02/12/2487713/blagoevgrad-bez-problemi-se-osashtestvyava-preminavaneto-na-motorni-prevozni-sredstva-prez-gkpp-kulata.html", "text": "Нормално натоварен е трафикът на ГКПП „Кулата“. Това съобщиха за Радио „Фокус“ – Пирин от пункта. На ГКПП „Илинден“ преминаването също се осъществява без проблеми, както и на останалите пунктове по българо-гръцката граница.\r\nЛивия НИНОВА", "date": "2018.02.12", "title": "Благоевград: Без проблеми се осъществява преминаването на моторни превозни средства през ГКПП „Кулата“"}
{"url": "http://www.focus-news.net/news/2018/02/12/2487718/smolyan-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Времето е облачно, без валежи. Пътните настилки по републиканските направления са заснежени, наличната техника е на терен и настилките се почистват, опесъчават и осоляват. Остава в сила ограничението за движение на автомобилите с вериги през прохода Превала. Товарните автомобили трябва да са без ремаркета и полуремаркета през прохода Превала и направленията Батак – Доспат и Девин – Тешел – Борино – Доспат до границата с ОПУ – Благоевград. По пътя Михалково – Кричим, заради срутище движението се осъществява двупосочно в едната лента. През деня не са постъпвали сигнали за инциденти по пътищата в региона.\r\nПоради стеснен габарит на пътя през целия зимен сезон, остава в сила ограничението за  движение за МПС над 12 тона без ремаркета и полуремаркета по пътя Лъки – Рожен. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти. Заради пропадане на каменна подпорна стена  движението между селата Кошница и Могилица се осъществява в едната лента. И двата участъка са обозначени с пътни знаци.\r\nВ Смолян автомобилният трафик е с обичайната си интензивност за края на работния ден. Пътните настилки по централните улици са мокри, на места по второстепенните улици са заснежени. По-натоварено е движението на автомобили по централния бул. „България“ и входно-изходните артерии на града.\r\nНели ГЕРГЬОВСКА", "date": "2018.02.12", "title": "Смолян: Проходими при зимни условия са пътищата в областта"}
{"url": "http://www.focus-news.net/news/2018/02/12/2487717/varna-obshtinskite-savetnitsi-ot-pp-gerb-organizirat-priemni-za-grazhdani.html", "text": "Общинските съветници от ПП ГЕРБ – Варна Славчо Славов, Пейчо Бюлбюлев, Станислав Иванов и Юлияна Боева организират приемни за граждани. Това съобщиха от пресцентъра на ПП ГЕРБ – Варна. Приемният ден на Славчо Славов е на 13 февруари, на Пейчо Бюлбюлев – на 14 февруари, на Станислав Иванов – на 15 февруари, на Юлияна Боева – на 16 февруари. Във времето от 14.00 до 16.00 часа те ще отговарят на въпроси на граждани в офиса на партията на ул. „Георги Бенковски” №1 във Варна.", "date": "2018.02.12", "title": "Варна: Общинските съветници от ПП ГЕРБ организират приемни за граждани"}
{"url": "http://www.focus-news.net/news/2018/02/12/2487715/prezidentat-rumen-radev-iskrata-na-priyatelstvoto-koyato-yavorov-zapali-mezhdu-balgari-i-armentsi-gori-i-dnes.html", "text": "„Поетът Яворов запали искрата на приятелството между нашите два народа и огънят, който днес гори е в резултат на тази искра. Щастлив съм, че в годината, в която отбелязваме 140 години от неговото рождение, имаме толкова хубави поводи да сме днес тук“. Това заяви държавният глава Румен Радев, който бе гост на 131-во основно училище „Пейо Яворов“ в Ереван, съобщиха от прессекретариата на държавния глава. \r\nПрезидентът, който беше посрещнат по стар български обичай от деца в носии с хляб и сол, поднесе цветя пред паметника на патрона на учебното заведение, а по-късно присъства на представянето на книга, посветена на великия български поет и драматург. От 2006 г. училището поддържа кабинет-музей, който включва ценна сбирка  от фотографии, барелефи и редки издания, свързани с живота и творчеството на Яворов. \r\nВ училището Румен Радев съвместно с министъра на културата на Армения Армен Амирян откриха кабинет за интерактивно обучение. Залата е оборудвана с финансовата помощ на българската държава. \r\nВ словото си пред гостите Румен Радев посочи важната роля на 131-во училище „Пейо Яворов“ в Ереван като силна връзка между българския и арменския народ и като пазител на българския дух и традиции в Армения. „Там, където нашите деца пеят на български език и танцуват български танци, няма как нашето приятелство да не просъществува“, каза Румен Радев и допълни, че българската държава оценява високо тези усилия, в резултат на които е и като изцяло новият компютърен кабинет. \r\nРумен Радев се обърна към родителите и учителите, изпълнили до краен предел училището, като им пожела учениците да растат като достойни граждани на Армения и на света. „Нека не забравят, че на хиляди километри оттук имат приятелския български народ“, посочи президентът. \r\nПо повод 140 години от рождението на поета Пейо Яворов и във връзка със значимия принос за популяризирането на българската култура, образование и традиции държавният глава Румен Радев удостои 131-во основно училище „Пейо Яворов“ с почетен плакет „Св. Св. Кирил и Методий“.  \r\nВ срещата участваха представители на Дружеството за приятелство и културни връзки „Армения-България“, преподаватели, културни дейци, десетки наши сънародници. \r\nПо-рано през деня президентът Радев беше посрещнат от своя арменски колега Серж Саргсян с официална церемония в Президентския дворец в Ереван.  \r\nПрезидентът Радев посети и Центъра за креативни технологии „Тумо“ в Ереван.", "date": "2018.02.12", "title": "Президентът Румен Радев: Искрата на приятелството, която Яворов запали между българи и арменци, гори и днес"}
{"url": "http://www.focus-news.net/news/2018/02/12/2487711/reuters-harvatiya-i-sarbiya-se-opitvat-da-podobryat-otnosheniyata-si-sled-desetiletiya-naprezhenie.html", "text": "Хърватия и Сърбия искат да засилят работата по малцинствените права, граничните въпроси и издирването на изчезналите хора от войните през 90-те години, за да подобрят отношенията помежду си, останали студени след разпада на бивша Югославия, предава  Reuters.\r\nСръбският и хърватският президенти Александър Вучич и Колинда Грабар-Китарович проведоха преговори в началото на двудневното посещение на сръбския държавен глава в Хърватия. \r\n„Отношенията между Сърбия и Хърватия са натоварени с минало, за което този път не сме говорили. Задачата ни е да открием решения за въпросите, които ни разделят“, заяви Грабар-Китарович след преговорите.  За да влезе в ЕС Сърбия трябва да разреши въпросите, които има със съседите си, включително и с Хърватия. \r\nДвамата президенти заявиха, че са се споразумели да подобрят сътрудничеството по отношение на издирването на сърбите и хърватите, изчезнали през войната между 1991 и 1995 г. Те допълниха, че ще разрешат и граничните спорове между двете държави през следващите две години, а ако не успеят, че ще прибягнат  към международен арбитраж. \r\n„Ще се опитаме да изменим атмосферата през следващите 100 дни и всички сръбски политици ще направим всичко възможно да подобрим отношенията. Това ще бъде сигнал за добра воля от наша страна“, заяви Вучич.  Виктор Турмаков", "date": "2018.02.12", "title": "Reuters: Хърватия и Сърбия се опитват да подобрят отношенията си след десетилетия напрежение"}
{"url": "http://www.focus-news.net/news/2018/02/12/2487720/blagoevgrad-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в област Благоевград. Това съобщиха за Радио „Фокус“ – Пирин от Областно пътно управление – Благоевград. Пътните настилки са предимно сухи, на места – частично мокри, заледени и обработени. През деня обстановката е била спокойна и няма регистрирани тежки пътни инциденти или свлачища. Повишена опасност от падащи камъни има в района на Кресненското дефиле и по второкласен път-19 Симитли – Гоце Делчев, затова шофьорите е необходимо да карат с повишено внимание в тези участъци. Трафикът по автомагистрала „Струма“, главен път Е-79 и второкласен път-19 Симитли – Гоце Делчев е нормално интензивен. Няма данни за образували се колони от автомобили или задръствания. В Област Благоевград няма въведени ограничения за движението на леки и товарни автомобили. Проходът Предел е отворен за движението на всички видове моторни превозни средства. Не се извършват ремонти по първокласната, второкласната и третокласната пътна мрежа в региона.\r\nЛивия НИНОВА", "date": "2018.02.12", "title": "Благоевград: Проходими при зимни условия са пътищата в областта"}
{"url": "http://www.focus-news.net/news/2018/02/12/2487721/sport-iren-vyust-stana-petkraten-olimpiyski-shampion.html", "text": "Холандката Ирен Вюст спечели златен медал на 1500 метра бързо пързаляне с кънки за жени, което е нейната пета олимпийски титла. По-рано тя печели на 3000 метра в Торино, на 1500 м. във Ванкувър, а също така на 3000 метра самостоятелно и в отбора на Холандия  в Сочи. Освен това тя има четири сребърни и един бронзов медал.\r\nСребро в дисциплината получи Михо Такаги от Япония, а бронз холандката Марит Ленстра.  Виктор Турмаков", "date": "2018.02.12", "title": "Спорт: Ирен Вюст стана петкратен олимпийски шампион"}
{"url": "http://www.focus-news.net/news/2018/02/12/2487724/aktualna-patna-obstanovka-kam.html", "text": "Пътните настилки са предимно мокри, заснежени, а по високите и усойни места частично заледени и обработени.\r\nНамалена видимост поради мъгла: \r\n- до 100 м. на проход „Шипка“. Това съобщиха от пресцентъра на Агенция „Пътна инфраструктура” (АПИ). \r\nІІ. Състояние на автомагистралите:\r\nАМ „Тракия“:\r\nОбласт София: Ограничено е движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.; Движението по АМ \"Тракия\" в тунел \"Траянови врата\" посока Бургас се осъществява в една лента поради аварийни ремонтни дейности в светлата част на денонощието на осветителната инсталация в активната и изпреварваща ленти. Движението се извършва поетапно в двете ленти. до Срок 14.02.2018 г.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nІІI. Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС. Срок: целогодишно; \r\n- „Златишки” - затворен за всички МПС. Срок: целогодишно;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Печинско” - отворен за всички МПС;\r\n- „Вратник” - забранен за МПС над 10 т. Срок: целогодишно;\r\n- „Дюлински” - забранен за МПС над 3,5 т. Срок: целогодишно;\r\n- „Пампорово” - забранен за МПС над 3,5 т. Срок: целогодишно; \r\n- „Петрохан” - забранен за МПС над 12 т;\r\n- „Превала” - задължително с вериги, забранен за МПС над 12 т;\r\n- „Твърдишки” - забранен за МПС над 10 т. Срок: целогодишно;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.\r\nІV. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.;\r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.\r\nІV. Състояние на републиканската пътна мрежа: \r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Движението път ІІ-81 Берковица – Монтана от км 86+200 до км 97+800 се осъществява в една лента поради аварийно запълване на появили се деформации на пътната настилка със студена смес. Срок до 31.01.2018 г.\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът II-37: Ограничено движение по път II-37 Батак – Доспат за МПС над 12 т. поради снегопочистване. \r\nПът III-842: Движението по път по път III-842 Юндола – Белово е ограничено за МПС над 12 т. с ремаркета и полуремаркета. \r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 28.02.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът II-37: Временно движението по път ІІ-37 Батак – Доспат се ограничава за МПС над 12 т. да се движат без ремаркета и полуремаркета поради снегопочистване. Срок до 13.02.2018 г.\r\nПът III-197: Ограничено е движението по път III-197 Гoце Делчев – Доспат – с. Борино – с. Тешел за МПС над 12 т. да се движат без ремаркета и полуремаркета поради снегопочистване. Срок до 13.02.2018 г.\r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.02.12", "title": "Актуална пътна обстановка към 17:30 часа"}
{"url": "http://www.focus-news.net/news/2018/02/12/2487726/shumen-ideyniyat-proekt-za-preustroystvoto-na-ploshtada-pred-sadebnata-palata-v-grada-e-gotov.html", "text": "Идейният проект за преустройството на площада пред Съдебната палата в Шумен е готов. Това каза пред журналисти Любомир Христов, кмет на община Шумен, предаде репортер на Радио „Фокус“- Шумен. Предстои да се направи работен проект и да бъде обявена обществената поръчка за избор на изпълнител. „След приключване на тези процедури ще започне работата по преустройството на площада“, каза Любомир Христов. За ремонта от Министерски съвет има отпуснати 500 000 лв. Любомир Христов заяви, че на 17 февруари е предвидена първа копка на нов православен храм в кв. \"Тракия\". „Водени са разговори с Варненския и Великопреславски митрополит Йоан, уточнява се и часът на церемонията“, каза Любомир Христов.\r\nИвелина ИВАНОВА", "date": "2018.02.12", "title": "Шумен: Идейният проект за преустройството на площада пред Съдебната палата в града е готов"}
{"url": "http://www.focus-news.net/news/2018/02/12/2487706/ria-novosti-zapochnato-e-razshifrovaneto-na-chernite-kutii-na-razbiliya-se-an-148.html", "text": "Специалистите от Международния авиационен комитет са започнали анализ на данните от черните кутии на разбилия се край Москва пътнически самолет Ан-148, предава РИА Новости.\r\nВ лабораторията са доставили и двете черни кутии – речевия и параметричния. От комитета отбелязаха, че черните кутии са силно повредени и състоянието им ще се разбере едва при тяхното отваряне. Агенция „Фокус“ припомня:\r\nСамолетът Ан-148 на „Саратовски авиолинии“ Москва-Орск се разби в неделя няколко минути след излитането си от летище „Домодедово“ с 65 пътници и шестима души екипаж. Всички загинаха.  Виктор Турмаков", "date": "2018.02.12", "title": "РИА Новости: Започнато е разшифроването на черните кутии на разбилия се Ан-148"}
{"url": "http://www.focus-news.net/news/2018/02/12/2487722/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Движението от и за граничния пункт се осъществява при зимни условия.\r\nВенцеслав ИЛЧЕВ", "date": "2018.02.12", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/02/12/2487728/sofiya-vazstanoveno-e-dvizhenieto-po-am-trakiya-v-posoka-burgas-pri-km-47.html", "text": "Възстановено е движението по АМ \"Тракия\" в посока Бургас при км 47.Това съобщиха от пресцентъра на Агенция \"Пътна инфраструктура\" (АПИ).", "date": "2018.02.12", "title": "София: Възстановено е движението по АМ \"Тракия\" в посока Бургас при км 47"}
{"url": "http://www.focus-news.net/news/2018/02/12/2487729/nfsb-balgarskata-bnt-uorld-live-i-sreshtu-natsionalnoto-dostoynstvo.html", "text": "ПП „Национален фронт за спасение на България“ остро възразява срещу поредното излъчване на  филма „Откраднати очи“ по канала „БНТ-Уорлд-Ливе“ в неделя вечер – най-гледаното вечерно време. Това се посочва в позиция на ПП НФСБ. \r\nВ декларацията на партията се посочва още: \r\n\"Филмът третира един сложен, противоречив и болезнен период от близката ни история, който още не е получил адекватна историческа оценка – а именно т.нар. „възродителен процес“. „Откраднати очи“ предизвика остри и противоречиви реакции още с появата си на екран, защото под формата на „художествено произведение“ прави откровено пропагандни внушения, като при това си служи с директни фалшификации. Трагедията с малката Тюркян се използва за груба „художествена“ лъжа – че невръстни дечица и бебета са били мачкани и газени с тежки бронирани машини, а не от тълпата, при протестите на български мюсюлмани срещу преименуването им. Тази лъжа бе изфабрикувана от медийната машина на анти-български сили. Нейното внушаване чрез филм постига само едно – разделение и страх в нашето общество, недоверие между българи християни, българи мюсюлмани и турскоезичните наши съотечественици. \r\nЗатова, питаме ръководството на БНТ: За кого бе предназначено това ново излъчване на филма? За българите в чужбина, за българските граждани в страната ни? Кой има полза не от обективно изследване на случилото се, а от „творческо внушаване“ на лъжи и манипулации, водещи само до разпалването на омраза, освен ДПС и ДОСТ? \r\nНФСБ припомня, че БНТ е българска обществена телевизия, финансирана с парите на българските данъкоплатци, а не от пропагандните централи на анти-български политически партии и организации! И призовава да се спре разпространяването на нечистоплътни пропагандни клишета на последните! Поне докато историците не постигнат консенсус по спорния период от края на 1980-те години.\r\nВ противен случай, препоръчваме в програмата на „БНТ-Уорлд-Ливе“ (?!) да се включи и македонския филм „Трето полувреме“ за кръвожадните „бугари“, както и художествено четене на „Митът Батак“ на Улф Брумбауер и Мартина Балева.\"", "date": "2018.02.12", "title": "НФСБ: Българската „БНТ-Уорлд-Ливе“ (?!) срещу националното достойнство"}
{"url": "http://www.focus-news.net/news/2018/02/12/2487719/sofiya-dvizhenieto-se-osashtestvyava-s-povisheno-vnimanie-po-avtomagistrala-trakiya-v-posoka-burgas-pri-km-47-poradi-avariral-tir.html", "text": "Движението се осъществява с повишено внимание по автомагистрала \"Тракия\", в посока Бургас при км 47, поради аварирал ТИР. Това съобщиха от пресцентъра на Агенция \"Пътна инфраструктура\". Стеснена е активната лента, като движението се осъществява в изпреварващата лента.", "date": "2018.02.12", "title": "София: Движението се осъществява с повишено внимание по автомагистрала \"Тракия\", в посока Бургас при км 47, поради аварирал ТИР"}
{"url": "http://www.focus-news.net/news/2018/02/12/2487731/yambol-482-tvorbi-na-balgarski-i-chuzhdestranni-fotografi-postapiha-v-konkursa-kukerlandiya.html", "text": "Общо 482 творби на български и чуждестранни фотографи постъпиха в тазгодишното, 14-то поред издание на Международния фотоконкурс „Кукерландия“. Това съобщиха от пресцентъра на Общината. Четиридесет от тях вече са селектирани от седемчленното жури за участие в традиционната изложба, откривана в рамките на едноименния ямболски маскараден фестивал. Фотоконкурсът „Кукерландия“ е единствен по рода си в страната и дава поле за изява на професионални и любители фотографи да представят своя поглед върху маскарадните игри. Тенденцията тази година е към нарастващ брой на фотосите, запечатали емоции и състояние включително и от европейски карнавали като този във Венеция (Италия), Ксанти (Гърция) и др.\r\nВсички постъпили фотографии, както и селекцията от 40-те избрани за експозицията, могат да бъдат разгледани на сайта: www.kukerlandia.com , в рубриката „Фотоконкурс“. \r\nНай-добрите творби ще бъдат отличени при откриването на изложбата на 24 февруари от 13.00 часа в Художествена галерия „Жорж Папазов“. В рамките на маскарадния фестивал „Кукерландия – Ямбол 2018“, едновременно с това ще бъде открита и експозицията „Кукерска магия“ с произведения на ямболски художници.\r\nВ последните години стана традиция дългогодишни членове на фотографското жури да представят свои самостоятелни изложби. Тази година Цончо Балканджиев показва своята колекция от „Родопски шарки“. Живописните фотографии ще бъдат представени на 23 февруари в ХГ „Жорж Папазов“ от 17.00 часа, малко преди официалното откриване на фестивала.\r\nХІХ Международен маскараден фестивал „Кукерландия“ – Ямбол 2018 се провежда под патронажа на министъра на туризма Николина Ангелкова и с медийното партньорство на Българската национална телевизия.", "date": "2018.02.12", "title": "Ямбол: 482 творби на български и чуждестранни фотографи постъпиха в конкурса „Кукерландия“"}
{"url": "http://www.focus-news.net/news/2018/02/12/2487727/normalno-se-osashtestvyava-preminavaneto-prez-granichnite-punktove-zlatograd-kapitan-petko-voyvoda-i-makaza.html", "text": "Нормално се осъществява преминаването на автомобили на вход и изход през граничните пунктове с Гърция „Златоград – Термес“, „Капитан Петко войвода – Орменион“ и „Маказа – Нимфея“. Това съобщиха за Радио „Фокус“ – Смолян от пресцентъра на ГД „Гранична полиция“.\r\nНели ГЕРГЬОВСКА", "date": "2018.02.12", "title": "Нормално се осъществява преминаването през граничните пунктове „Златоград“, „Капитан Петко войвода“ и „Маказа“"}
{"url": "http://www.focus-news.net/news/2018/02/12/2487710/montana-otmenena-e-gripnata-epidemiya-v-oblastta.html", "text": "Отменена е грипната епидемия в област Монтана от 12 февруари, съобщиха за Радио „Фокус“ – Видин  от Регионалната здравна инспекция. Директорът на инспекцията д-р Елена Борисова е издала заповед за отмяна на въведените мерки от 30 януари във връзка на грипната епидемия. Възстановяват се учебните занятия в училищата, в които са били прекратени. През седмицата от 5 до 11 февруари е регистрирано чувствително понижение на заболеваемостта – 59 са случаите на болни от грип и остри респираторни заболявания, като предходната седмица те са били 229.\r\nАнна ЛОЗАНОВА", "date": "2018.02.12", "title": "Монтана: Отменена е грипната епидемия в областта"}
{"url": "http://www.focus-news.net/news/2018/02/12/2487732/veliko-tarnovo-patnite-nastilki-v-oblastta-sa-chastichno-mokri-i-normalno-prohodimi.html", "text": "Добри са сезона са условията за пътуване на територията на Великотърновска област. Пътните настилки са частично мокри и нормално проходими. На места има заледени участъци, които се обработват. Времето е облачно, но без валежи. Движението към този час е интензивно. Затворен за движение е пътят между Велико Търново и село Шемшево през Западна промишлена зона, а причината е влошено състояние на мостово съоръжение. Това съобщиха за Радио „Фокус” – Велико Търново от пресцентъра на Агенция „Пътна инфраструктура“. Обходният маршрут за селата Шемшево, Буковец и Керека се извършва по гл. път I-4  – през село Леденик. Ограничено e движението на МПС над 3,5 тона на път Чешма-Кесарево, поради лошо експлоатационно състояние на пътя. Срокът на организацията на движение е до 31 декември. Обходният маршрут е Чешма-Сливовица-Горско Ново село-Джулюница-Кесарево. Остава затворен поради свлачище участък от път Царски извор – Драганово, обходният маршрут е през село Сушица.\r\nЛуиза ТРАНЧЕВА", "date": "2018.02.12", "title": "Велико Търново: Пътните настилки в областта са частично мокри и нормално проходими"}
{"url": "http://www.focus-news.net/news/2018/02/12/2487723/shumen-promeni-v-tri-naredbi-shte-badat-razgledani-na-sesiyata-na-obshtinskiya-savet-na-22-fevruari.html", "text": "Промени в три Наредби ще бъдат разгледани на сесията на Общински съвет - Шумен на 22 февруари. Това стана ясно на проведения Консултативен съвет, предаде репортер на Радио „Фокус“ - Шумен. Една от 35-те точки в съгласувания дневен ред на заседанието предвижда приемане на Наредба за изменение и допълнение на Наредбата за определяне и администриране на местните такси и цени на услуги на територията на община Шумен. Проф. Борислав Беджев, председател на Общинския съвет, посочи, че не става въпрос за увеличение или намаление на цените, а за прецизиране на текстове от документа. Предстои да бъдат обсъдени  и изменения на Наредбата за реда и придобиване, управление и разпореждане с общинско имущество. „По отношение на Наредбата е заведено дело от прокурор, който установи, че не са спазени изисквания от по- висок ранг. Преди промените се даваше възможност кметът без изрично решение на Общинския съвет да извършва разпореждане с общинско имущество в парцели, които са съсобственост на общината, юридически или частни лица“, заяви проф. Беджев. Той добави, че  администрацията е установила, че в още един член на Наредбата е допуснато отклонение и въпреки че няма протест на прокурор, тя внася предложение за уеднаквяване на подхода и практиката по тази Наредба.  Общинските съветници ще обсъдят отчета за дейността на Общинския консултативен съвет по въпросите на младежта, предложения за продажба на общински жилища на наематели, настанени в тях, като са  предвидени четири продажби. В дневния ред на общинската сесия е включено и приемане на Наредба за прием на ученици в първи клас на територията на община Шумен, както и на Стратегия за развитие на образователната система в общината. Друга точка предвижда определяне на таксиметрови стоянки, както и на минимални и максимални цени за таксиметров превоз на пътници за километър пробег по съответна тарифа, валидна за община Шумен. Ще бъде разгледано и предложение за удостояване на проф. Христо Трендафилов за почетен гражданин на Шумен.\r\nИвелина ИВАНОВА", "date": "2018.02.12", "title": "Шумен: Промени в три Наредби ще бъдат разгледани на сесията на Общинския съвет на 22 февруари"}
{"url": "http://www.focus-news.net/news/2018/02/12/2487733/sofiya-vavezhdat-se-promeni-v-organizatsiyata-na-dvizhenie-vav-vrazka-s-meropriyatie-ot-kalendara-na-balgarskoto-predsedatelstvo-na-saveta-na-es.html", "text": "Въвеждат се промени в организацията на движение във връзка с мероприятие от Календара на събитията , свързани с българското председателство на Съвета на Европейския съюз 2018 година. Това съобщиха от пресцентъра на Столична община. От 20.00 часа днес до приключване на мероприятието на 13 февруари 2018 г.  се забраняват престоят и паркирането на пътни превозни средства, с изключение на автомобилите превозващи участниците в мероприятията, както следва: \r\n- на ул. „Доспат” между бул. „Витоша” и ул. „Баба Неделя”;\r\n- на ул. „Баба Неделя”;\r\n- на ул. „Д-р Христо Стамболски”.\r\nОт 07.00 часа до приключване на мероприятието на 13 февруари 2018 г. при необходимост и по преценка на отдел „Пътна полиция“ при СДВР ще се забранява влизането на пътни превозни средства, с изключение на автомобилите, обслужващи мероприятията, както следва:\r\n- по ул. „Доспат” между бул. „Витоша” и ул. „Баба Неделя”;\r\n- по ул. „Баба Неделя”;\r\n- по ул. „Д-р Христо Стамболски”.", "date": "2018.02.12", "title": "София: Въвеждат се промени в организацията на движение във връзка с мероприятие от Календара на Българското председателство на Съвета на ЕС"}
{"url": "http://www.focus-news.net/news/2018/02/12/2487735/pregled-na-mezhdunarodnite-novini-do-18-chasa-agentsiya-fokus.html", "text": "Президентът на Сърбия Александър Вучич заяви по време на посещението си в Загреб, че властите на Сърбия и на Хърватия се опитват да решат въпроса за държавната граница на река Дунав в двустранни преговори, но в случай, че те не са успешни, страните ще се обърнат към арбитражен съд.\r\n„136 от общо 262 км. от границата ни с Хърватия минават по Дунав. Имаме различни възгледи по въпроса – Хърватия се опира на своите кадастрови книги, Сърбия на закона и смята, че той е по-тежък правен акт, отколкото кадастъра на всяка държава, по-точно федерална единица от бивша Югославия“, заяви Вучич.\r\n„Ще се опитаме да решим този международен въпрос през следващите две години. Ако е невъзможно, ще се обърнем към международното правосъдие, към международните арбитражни органи“, отбеляза сръбският лидер. \r\nНа свой ред неговият хърватски колега Колинда Грабар-Китарович също засегна нерешения граничен спор и изрази готовност да се обърне към международния арбитраж, в случай, че няма възможност да се сключи двустранен договор между Белград и Загреб. \r\n*** Министърът на външните работи Мевлют Чавушоглу присъства на Втората среща на министерско равнище във формат Турция-Африка и след нея отговори на въпроси на журналисти, с акцент върху изострените отношение на Анкара с Вашингтон.\r\n „САЩ не изпълниха дадените ни обещания. Вече не искаме думи и обещания; очакваме конкретни стъпки. Или ще оправим отношенията си, или те напълно ще се влошат.”, декларира Мевлют Чавушоглу.\r\n***  Главатарят на „Ислямска държава“ Абу Бакр ал Багдади се намира на границата на смъртта в една от полевите болници на екстремистите в североизточната част на Сирия. Това е съобщено от телевизионния канал  Sky News Arabia, позоваващ се на заявление на високопоставен представител на МВР на Ирак.\r\nСпоред директора на управлението за разузнаване и борба срещу наркотиците на иракското МВР Абу Али ал Басри, главатарят на терористичната групировка „се намира на границата със смъртта, той има счупени крака и опасни рани по другите части на тялото си, които не му позволяват да се движи самостоятелно“. Служителят допълни, че „неотдавна Ал Багдади бе докаран в болница на „Ислямска държава“ в района Ал Джазира в Сирия, разположен близо до границата на Ирак“. Според Ал Басри в момента главатарят на „Ислямска държава“ „очаква своите последни дни“. \r\n*** На мястото на катастрофата на пътническия самолет Ан-148 на „Саратовски авиолинии“ са открити и двете черни кутии.\r\n„На място са намерени и речевото, и параметрическото записващо устройство“, потвърдиха от МАК.\r\nИ двете черни кутии са силно повредени, но, по предварителни данни, те са годни за разшифроване. Към настоящия момент устройствата се транспортират в лаборатория. \r\n*** Вицепрезидентът на САЩ Майк Пенс заяви, че САЩ са се съгласили на условията на Южна Корея за начина, по който ще могат да се водят преговори със Северна Корея без допълнителни условия.\r\nПенс заяви, че правителството на САЩ ще продължи със стратегията си на „максимален натиск и едновременно ангажиране“ с Пхенян, но изрази откритост за пряко дипломатическо обсъждане без предварителна подготовка.\r\n„Няма да намалим натиска, докато не стане нещо, което да приемем като значима стъпка към ядреното разоръжаване“, заяви Пенс. „Кампанията на максимален натиск ще продължи и ще се засили, но ако Северна Корея иска да преговаря, ще преговаряме“, допълни той.\r\nВа въпрос какви действия ще са необходими от страна на Пхенян, за да може САЩ да смекчат или вдигнат санкциите си, Пенс заяви, че все още не знае. „Затова и ще трябва да водим преговори“, уточни вицепрезидентът.", "date": "2018.02.12", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2018/02/12/2487736/haskovo-okrazhniyat-sad-e-postanovil-myarka-zadarzhane-pod-strazha-do-90-dni-na-marokanskiya-grazhdanin-izdirvan-za-terorizam.html", "text": "Окръжният съд в Хасково е постановил мярка „задържане под стража“ до 90 дни на мароканския гражданин, издирван за тероризъм. Това каза за Агенция „Фокус“ говорителят на Окръжна прокуратура – Хасково Невена Владимирова. „В този срок следва да постъпи официалното искане от страна на мароканските власти за екстрадирането на лицето, т.е. всички документи, съпровождащи искането. Определението на съда подлежи на обжалване пред Апелативен съд – Пловдив“, каза Невена Владимирова. \r\nДеница КИТАНОВА", "date": "2018.02.12", "title": "Хасково: Окръжният  съд е постановил мярка „задържане под стража“ до 90 дни на мароканския гражданин, издирван за тероризъм"}
{"url": "http://www.focus-news.net/news/2018/02/12/2487737/gabrovo-19-sluchaya-na-varitsela-sa-registrirani-v-oblastta-prez-minalata-sedmitsa.html", "text": "19 случая на варицела са регистрирани в областта през миналата седмица. Всички пациенти с подобни оплаквания са от община Габрово, съобщиха за Радио „Фокус“ – Велико Търново от Регионалната здравна инспекция. Причините за възникване на бума от заболяването не са посочени. За периода 5 – 11 февруари са отчетени още седем души с оплаквания от ентероколити, от които четирима в Габрово и трима в Севлиево. Има засечени и трима пациенти с туберкулоза, двама с Вирусен хепатит тип А и по един със скарлатина, и салмонелоза.  Средната заболеваемост от остри респираторни заболявания за миналата седмица е била 275.93 на 10 хиляди души. Цифрата е далеч от стойностите, при които се обявява грипна епидемия.\r\nЛуиза ТРАНЧЕВА", "date": "2018.02.12", "title": "Габрово: 19 случая на варицела са регистрирани в областта през миналата седмица"}
{"url": "http://www.focus-news.net/news/2018/02/12/2487738/afp-mihail-saakashvili-e-deportiran-ot-ukrayna-v-polsha.html", "text": "Бившият президент на Грузия и бивш губернатор на украинската Одеска област Михаил Саакашвили е депортиран в Полша, предава  AFP, позовавайки се на граничната служба на Украйна. \r\n„Саакашвили живееше в Украйна нелегално и затова е изпратен обратно в  страната, откъдето е дошъл“, съобщава службата в официално свое заявление. След скорошното разваляне на отношенията си с украинския президент Петро Порошенко, Саакашвили бе лишен от украински  паспорт. През септември той пресече украинско-полската граница, за да помага на своите последователи.  Виктор Турмаков", "date": "2018.02.12", "title": "AFP: Михаил Саакашвили е депортиран от Украйна в Полша"}
{"url": "http://www.focus-news.net/news/2018/02/12/2487741/predsedatelyat-na-narodnoto-sabranie-tsveta-karayancheva-shte-privetstva-uchastnitsite-v-neformalnata-sreshta-na-ministrite-na-turizma-na-darzhavite-chlenki-na-es-v-sofiya.html", "text": "Председателят на Народното събрание Цвета Караянчева ще приветства участниците в неформалната среща на министрите на туризма на държавите-членки на ЕС в София, съобщиха от пресцентъра на Народното събрание. Темата на форума, който е в рамките на Българското председателство на Съвета на Европейския съюз, е \"Туризъм и икономически растеж\". Той ще бъде открит на 13 февруари, в 11.30 часа в НДК. \r\nВъв форума ще участват и европейският комисар за вътрешния пазар, промишлеността, предприемачеството и малките и средни предприятия Елжбета Бенковска, генералният секретар на Световната организация по туризъм към ООН Зураб Пололикашвили, министри на туризма от страните от ЕС, от Балканите и представители на бизнеса.", "date": "2018.02.12", "title": "Председателят на Народното събрание Цвета Караянчева ще приветства участниците в неформалната среща на министрите на туризма на държавите-членки на ЕС в София"}
{"url": "http://www.focus-news.net/news/2018/02/12/2487739/arheologat-elena-kantareva-razkritite-mozayki-na-golyamata-episkopska-bazilikata-v-plovdiv-sa-na-obshta-plosht-ot-nad-2000-kvm.html", "text": "Разкритите мозайки на Голямата епископска базиликата в Пловдив са на обща площ от над 2000 кв. метра. Това съобщи на пресконференция археологът Елена Кантарева, предаде репортер на Радио „Фокус”- Пловдив. Тя поясни, че това е площта само на горния слой на мозайките, по-голямата част от които са все още на терен. Тяхната датировка е от 5 век и началото на 6 век. Разкрита е била и мозайка от по-долен слой, след като мозайката от горния слой е била демонтирана през 2015 година. Разкритата досега по-долна мозайка е с доста по-малка площ – от около 600 кв.м. „Долният слой съществува на много места под горния, но не навсякъде може да бъде разкрит”, каза археологът Елена Кантарева. Тя припомни, че част от горната мозайка е била престояла 30 години под влиянието на атмосферните условия и това е наложило отделянето и, благодарение на което е бил разкрит долният мозаечен слой, върху който е намерен и надписът, който е от ключово значение за проучванията на Базиликата. „Вече имаме доказателство, че Базиликата е епископска”, каза Кантарева. По думите ѝ има не само хипотези за това, а и доказателство, даже и част от името на епископа. Това лято е станало ясно още, че върху мозайките от горния слой вече имаме сцената „Извора на живота” не само в центъра на южния кораб на Базиликата, но и върху централното пано. Тази мозайка е характерна с това, че има много фигурални изображения на птици, растения, вази и кошници. Над 100 роя птици съдържа паното от централния кораб. Мозайката от предцентралния вход пък изобразява паун с разперена опашка, заобиколен от други видове птици. Мозайката от долния слой е много по-различна. Тя е полагана от средата на 4 век до началото на 5 век. Видимо се отличава от всички други мозайки, по нея личи силно западно влияние. Отличава се със своето цветово богатство. Използвани са над 8 вида естествен камък, с няколко нюанса. Характеризира се с богата композиционна и орнаментална декорация. „Добре съхранена е и е перфектно изпълнена от античните майстори”, каза Кантарева. По думите ѝ няма друга такава у нас, с която да бъде сравнена.\r\nЕдиният от пауните е възстановен от снимки от началото на нейните разкопки. През 2016 година, след премахването на пътя и продължаването на разкопките на северната половина на Базиликата са били открити и много архитектурни пластики и два слоя стенописи, които носят ценна информация за археолозите. Куполът също е бил открит на части, но вече е сглобен във вида, в който е бил. Вече е готов за експозиция.\r\nАрхеологът Елена Кантарева каза още, че през годините от 2015 досега работата им е била подпомагана от много доброволци, които са били осигурени от Фондация + Америка за България”.\r\nЦветана ТОНЧЕВА", "date": "2018.02.12", "title": "Археологът Елена Кантарева: Разкритите мозайки на Голямата епископска базиликата в Пловдив са на обща площ от над 2000 кв.м"}
{"url": "http://www.focus-news.net/news/2018/02/12/2487740/predstoyashti-sabitiya-v-stranata-za-13-fevruari-agentsiya-fokus.html", "text": "***\r\nВ НДК ще се състоят неформална среща на министрите на туризма и среща на високо равнище „Туризъм и икономически растеж“. От 09.00 часа ще започне неформалната среща на министрите на туризма. От 10.30 ще се състои брифинг. От 11.30 часа официално ще бъде открита срещата на високо равнище „Туризъм и икономически растеж“. Председателят на Народното събрание Цвета Караянчева ще приветства участниците в срещата.\r\n***\r\n От 09.00 часа Х състав на Специализирания наказателен съд ще гледа делото срещу Николай В., Георги Ж., Илиян И. и Юрий В. за организиране и ръководене на организирана престъпна група. \r\n***\r\nОт 09.30 часа ще се проведе заседание на Съдийската колегия на ВСС. \r\n***\r\nОт 09.30 часа 15 състав на СГС ще гледа делото срещу Роман Л. (обвинен, че е организирал нападението над Алексей П., чл.116 НК)\r\n***\r\nОт 09.30 часа ХІІІ състав на Специализирания наказателен съд ще гледа делото срещу Антон П. за организиране и ръководене на организирана престъпна група.  \r\n***\r\nОт 10.00 часа ХII състав на Специализирания наказателен съд ще гледа делото срещу Младен М., Мария Т., Полина Т., Ценка Г. и др. за\r\n***\r\nОт 10.00 часа III състав на Специализирания наказателен съд ще гледа делото срещу Стелиан В., Иван С. и Ганчо Н. за организиране и ръководене на организирана престъпна група. \r\n***\r\nОт 10.30 часа в централата на КТ „Подкрепа“ ще се проведе пресконференция на тема:\r\n„Позицията на КТ „Подкрепа“ относно систематичния финансов недостиг и заплахите от ликвидация на 40% от българската електроенергетика с всички произтичащи от това негативни последици“.\r\n***\r\nОт 10.30 часа XVII състав на Специализирания наказателен съд ще гледа делото срещу Александър В., Георги С., Никола Т. и др. за образуване и ръководене на организирана престъпна група. \r\n***\r\nОт 11.00 часа в „Гранд хотел София“, ДБГ организира кръгла маса на тема „Бизнес климатът в България - точка на размръзване\".\r\n***\r\nОт 11.00 часа в Националния пресклуб на БТА Сдружението на общинските болници в България ще дадат пресконференция на тема „Общинските болници – между живота и смъртта“. \r\n***\r\nОт 12.00 часа в Националния пресклуб на БТА, организаторите на международния проект „Световно образование“ ще представят актуални данни за обучението на българи в чужбина и нови условия за прием.\r\n***\r\nОт 13.30 часа V състав на Специализирания наказателен съд ще гледа делото срещу Хованес М, Пламен Т., Мариян М. и др. за организиране и ръководене на организирана престъпна група. \r\n***\r\nОт 15.00 до 17.00 часа в постоянната приемна на БСП – София на ул. „Леге\" №10, етаж 1, народният представител от „БСП за България“ Румен Георгиев и общинският съветник Николай Николов ще имат приемна за граждани.\r\n***\r\nОт 16.30 часа в „Центъра на пациента“ в УСБАЛО ще се състои лекция на тема „Рехабилитация при онкологични заболявания: необходимост и нейната реализация в практиката“. \r\n***\r\nОт 17.30 часа Националния етнографски музей – София и „Сдружение на задругата на майсторите на народни художествени занаяти – София” канят жителите и гостите на столицата на откриването на изложба-базар „Мартеници”.\r\n***\r\nОт 17.45 часа в зала „Средец“ на хотел „Шератон“ ще бъде представен проект за въвеждане на дисциплина „Лични финанси“ в неикономически висши учебни заведения в България, както и на учебник по лични финанси за студенти.\r\n***\r\nОт 18.00 часа в Унгарския културен институт ще бъде открита обща изложба на представители на три жанра на изкуството - графика, фотография и живопис - Дежьо Санто, Бела Бернолак и Антал Йозефка. Изложбата е под надслов \"Малкият принц\" и ще бъде открита от директора на Унгарския културен институт г-жа Дьорди Димитров.\r\n***\r\nОт 11.00 часа в класна стая „Конфуций“, студенти от ЮЗУ „Неофит Рилски“ ще отбележат Китайската нова година.\r\n***\r\nОт 19.00 часа в зала „Пейо Яворов“ ще бъде представен спектакълът „Пътят към Афродита“.\r\n***\r\nОт 14.00 до 16.00 часа в офиса на ПП ГЕРБ  на ул. „Георги Бенковски” №1, общинският съветник Славчо Славов ще има приемен ден.\r\n***\r\nОт 11.00 часа в Националния пресклуб на БТА ще се състои пресконференция относно предстоящата изложба на Самарското знаме във Велико Търново. \r\n*** \r\nОт 17.30 часа в ХГ „Недялко Каранешев” ще бъде открита Изложба, посветена на Трифон Зарезан.\r\n***\r\nОт 11.00 часа в Регионална библиотека „Дора Габе“, СУ „П. Р. Славейков“ ще се състои литературно утро с драматизация „Историята на Пинокио 135 години по-късно”.  \r\n***\r\nОт 14.00 и от 14.50 часа в Регионална библиотека „Дора Габе“ ще се състоят образователни концерти на Българския камерен оркестър – Добрич.\r\n***\r\nВ 13.00 часа в зала „Европа“ в Областната администрация ще се проведе среща, свързана с проблемите на ВиК.\r\n***\r\nОт 18.30 часа в Младежки център – Д0брич ще се състои парти с игри и караоке по случай Деня на влюбените.\r\n***\r\nОт 11.00 часа в зала „Васил Караиванов” в Карлово ще се  бъде представена изложба „Той крачи още по земята…”.\r\n***\r\nОт 09.00 часа в 5 зала на Окръжен съд Пловдив ще се гледа делото срещу Исмет Ю., Рамадан Ю. и Божидар С., обвинени в нанасянето на причиняване на тежка телесна повреда на Н. С и отнемане на чужди движими вещи в големи размери.\r\n***\r\nВ 10.30 часа ще се проведе пресконференция, на която ще се обсъждат проекти, свързани с пътната инфраструктура на Пловдив и областта. \r\n***\r\nОт 11.00 часа на пл. „Съединение“ №3 заместник-министърът на регионалното развитие и благоустройството Валентин Йовев ще открие нов офис на Агенцията по геодезия, картография и кадастър. \r\n***\r\nОт 14.00 часа в зала 1 на Пловдивския Апелативен съд ще се гледа дело, образувано по протест на Окръжна прокуратура и жалби на подсъдимите Костадин И. и Иван С. срещу присъда, с която Окръжен съд – Пловдив призна  подсъдимия Иван С. за виновен в това, че на 6.12.2014 г. при управление на моторно превозно средство е причинил смърт по непредпазливост.\r\n***\r\nОт 11.00 часа в Заседателна зала на Община Русе ще се състои пресконференция по повод Деня на народната носия, който ще се проведе на 16 февруари. \r\n***\r\nОт 18.00 часа в зала „Княз Александър I“ ще се състои „виртуална“ феминистична разходка.\r\n***\r\nОт 18.00 часа в РБ „Захарий Княжески“ ще се състои концерт на ученици от НУМСИ „Христина Морфова“ от класа на Надя Тончева.\r\n***\r\nОт 19.30 часа в залата на  Младежки дом,  клубовете „Дебати“ към Центъра за подкрепа за личностно развитие организират среща озаглавена „Да попеем и поговорим за любов”.\r\n***\r\nОт 17.00 часа в Регионален исторически музей – Търговище ще бъде представена изложбата „Мисионис – 2017”.\r\n***\r\nОт 17.30 часа в зала „Хасково“  ще организира информационна среща с граждани във връзка с изпълнението на програмата за енергийна ефективност на многофамилни жилищни сгради, финансирана по ОП „Региони в растеж“.\r\n***\r\nОт 12.00 часа на площад „Кристал“  Български Спортен тотализатор организира събитие, по случай връчването на луксозен автомобил Форд Мондео, спечелен от игрите на СПОРТ ТОТО. \r\n***\r\nОт 13.30 ч. в Актова зала на СУ „Йоан Екзарх Български“ РЗИ- Шумен  ще награди призьорите в конкурса за изготвяне на мото за целогодишната информационна кампания за бора с ХИВ/СПИН през 2018 г.\r\n***\r\nОт 14.00 часа в зала 203 на общината ще се проведе заседание на ПК „Правна и опазване на обществения ред“, за разглеждане на текущи докладни записки. \r\n***\r\nОт 13.00 часа в зала 107 на община Ямбол ще се състои пресконференция във връзка с обновяването на централните паркови площи в града. От 14.00 часа в зоната откъм ул. „Търговска“ ще бъде дадено начало на строително-ремонтните работи със символична „първа копка“.", "date": "2018.02.12", "title": "Предстоящи събития в страната за 13 февруари (Агенция „Фокус“)"}
{"url": "http://www.focus-news.net/news/2018/02/12/2487743/boston-herald-infrastrukturniyat-plan-na-donald-tramp-shte-razchita-na-mestni-sredstva.html", "text": "Президентът на САЩ Доналд Тръмп започна „голяма седмица“ за своя инфраструктурен план, който предвижда 1,5 трилиона долара, които ще бъдат изразходвани през следващото десетилетие за изграждане на пътища и магистрали в страната. Неговият план ще изпълни негово ключово предизборно обещание и ще разчита на щатските и на местните власти, за да стане реалност, пише  Boston Herald.\r\nТръмп се срещна с осем губернатора и с няколко представители на щатските и местните власти в Белия дом, за да получи подкрепата им. „Това ще бъде голяма седмица за инфраструктурата. След като толкова глупаво изхарчихме седем трилиона долара за Близкия изток, сега трябва да инвестираме в своята страна“, заяви той от профила си в социалната мрежа „Туитър“. \r\nПланът на Тръмп от 55 страници предвижда отпускането на 200 милиарда долара федерални средства, които да се прибавят към тези от местни и щатски данъци и такси, които ще помогнат за поправянето на американската инфраструктура, като пътища, магистрали, пристанища и летища. Планът предвижда два ключови компонента: инжектиране на средствата за нови инвестиции и ускоряването на ремонта на пътищата, както и улесняване на процеса за издаване на разрешения за провеждане на инфраструктурни проекти.  Половината средства ще отидат за транспорта, водната инфраструктура и прочистването на някои от най-замърсените обекти в страната. \r\nОколо 50 милиарда ще отидат за проекти в селските райони – за транспорт, прокарване на интернет, канализация, електроенергия и т.н. Това цели успокояването на Републиканската партия, която има последователи именно от селските щати.  Виктор Турмаков", "date": "2018.02.12", "title": "Boston Herald: Инфраструктурният план на Доналд Тръмп ще разчита на местни средства"}
{"url": "http://www.focus-news.net/news/2018/02/12/2487744/stara-zagora-aktsent-v-rabotata-na-regionalen-akademichen-tsentar-kazanlak-prez-2018-godina-shte-bade-temata-za-dualnoto-obrazovanie.html", "text": "Програмата на Регионален академичен център – Казанлък през 2018 година ще бъде изпълнена с изложби, срещи, съвместни дейности с Регионален академичен център – Стара Загора, каза за Радио „Фокус“ Владимир Чучумишев, координатор на Центъра. В тази връзка той поясни, че една от задачите на създадената Национална академична мрежа е факт, а именно, че между Регионалните академични центрове има изградена връзка, в която се обменят дейности, идеи, програми за сътрудничество и помощ. В тази насока е съобразена и програмата на Регионален академичен център – Казанлък през 2018 година. Тя предвижда редица изложби, като едната от тях вече е факт,  продукт е на Научния архив към БАН. „Изложбата е съвместна с Исторчески музей  „Искра“ и тя има определено своя принос към културната програма на Европредседателството. Изложбата е „Българският принос към културно – историческото многообразие на Европа“. Експозицията съдържа интересни факти, които дават една отправна точка в началото на миналия век, как нашите видни книжовници и учени са работили в интеграция с европейските си колеги. Но основното в тази изложба е един мотив, който стои зад тези постери. Това, че българите са работили в сътрудничество с европейските си колеги и в европейските страни, но са се връщали в България. Това в днешно време не се получава“, каза Чучумишев.\r\nНа 28 февруари ще бъде открита  изложба на Великотърновския филиал на Института по матeматика и информатика към БАН - „Между Бога и хората“. „Тя  разкрива едно преимуществено изследване на църковните камбани. Тази изложба ще бъде един анонс към домакинството на Община Казанлък в отбелязване на 140 години от освобождението на България от турско робство“, каза Чучумишев. \r\nПо отношение на акцентите в работата на Центъра в Казанлък през 2018 година той поясни, че актуална ще продължи да бъде и темата за дуалното образование, за което с основание в национален мащаб дават Казанлък за пример.\r\nСлавяна ГАЙДАРОВА", "date": "2018.02.12", "title": "Стара Загора: Акцент в работата на Регионален академичен център – Казанлък през 2018 година ще бъде темата за дуалното образование"}
{"url": "http://www.focus-news.net/news/2018/02/12/2487745/aktsenti-v-sutreshniya-blok-dobro-utro-balgariya-na-13-fevruari.html", "text": "Как се развива икономиката в България? Има ли предпоставки за по-висока производителност у нас? Какви възможности представя Стратегия „Европа 2020“. Тези и още въпроси ще коментираме с икономиста от „Индъстри Уоч“ Лъчезар Богданов. Премиерът на Македония Зоран Заев беше на посещение в Турция. Как медиите отразиха визитата на македонския министър-председател и какви ангажименти Турция поема спрямо Македония. Ще разговаряме с Георги Димов, бивш генерален консул в Одрин. Десетки населени места в Смолянско са без ток, след обилния снеговалеж. Какви мерки предприема Общината и нормализира ли се ситуацията ще ни каже кметът на Смолян Николай Мелемов. За поредна година в Регионалния исторически музей в Смолян ще отвори врати ателие за изработка на традиционни родопски мартеници. Повече ще научим от репортажа на колегата от Радио „Фокус“ – Смолян Нели Гергьовска. Ще се насочим и към пещерското село Радилово, където възобновяват позабравен ритуал за празника Сирни Заговезни, който носи причудливото име „Карнавали“. Подробности очакваме от колегата на Албена Жилекова от Радио „Фокус“ – Пазарджик. Tези и още теми в „Добро утро, България“ от 6.00 до 10.00 с водещ Йоланда Пелова", "date": "2018.02.12", "title": "Акценти в сутрешния блок „Добро утро, България“ на 13 февруари"}
{"url": "http://www.focus-news.net/news/2018/02/12/2487747/sport-ekaterina-makarova-se-klasira-na-vtori-krag-na-tenis-turnira-v-doha.html", "text": "Рускинята Екатерина Макарова победи китайката Чжан Шуай в мач от първи кръг на турнира в Доха с 7:5, 6:0.\r\nНа втори кръг тя ще се срещне с победителката от мача между Наоми Осака  от Япония и Катерина  Синякова от Чешката република. Виктор Турмаков", "date": "2018.02.12", "title": "Спорт: Екатерина Макарова се класира на втори кръг на тенис-турнира в Доха"}
{"url": "http://www.focus-news.net/news/2018/02/12/2487725/nova-makedoniya-makedoniya-spored-aleksandar-vuchich-sarbiya-i-harvatiya-mogat-da-imat-po-dobri-otnosheniya.html", "text": "Сръбският президент Александър Вучич заяви след срещата си със своя хърватски колега Колинда Грабар-Китарович, че двете страни трябва в бъдеще да имат по-добри двустранни отношения, предава македонската медия  „Нова Македония“.\r\nСъщевременно Вучич оцени, че призивът на хърватския президент да посети Загреб не е бил  лесна стъпка, отчитайки атмосферата в Хърватия. Той каза, че по време на двудневното си посещение ще обсъди с  хърватските политици всички отворени въпроси, които според него с многобройни. Той обаче обеща, че двете балкански страни да имат отношения като тези между Норвегия и Швеция.\r\nВучич подчерта, че сръбските власти ще се опитат да подобрят атмосферата и всички държавни служители ще имат задължението да не оскърбяват не само Хърватия, но и други страни.\r\nДвамата президенти се обсъдили съдбата на изчезналите лица, положение на малцинствата, съдебните въпроси,  демаркацията между двете държави, подкрепата на Хърватия за евроинтеграцията на Сърбия, инфраструктурата и икономиката.\r\nХърватският президент допълни, че на срещата са повдигнати много въпроси.\r\n„Не сме се съгласили по много, но сме се съгласили, че ще продължим с диалога, защото за някои отворени въпроси може да се постигне споразумение“, заяви тя.\r\nДвамата президенти са постигнали разбирателство за проблема с границата между двете страни,  договаряйки се за двустранни разговори през следващите две години, като в случай, че  не бъде постигнато споразумение в този срок, проблемът да бъде решен чрез международен правен арбитраж.\r\n„Разполагаме с 136 км. граница на река Дунав от обща дължина 262 км и имаме различни гледни точки по въпроса за очертаването. Ще се опитаме да разрешим този въпрос след две години, а ако ли не, ще преминем към международния арбитраж“, убеден е Вучич.\r\n„ Хърватия подкрепя членството на Сърбия в ЕС. Ще предоставим помощ по този път и ще обсъдим как да използваме съвместно средствата на ЕС. Един от проектите, които предложихме, е да започне реконструкцията на железопътната линия Загреб-Винковци-Белград“, на свой ред заяви хърватският президент.\r\nПо време на срещата са обсъдени и регионални въпроси, икономическо сътрудничество и е постигнато съгласие за насърчаване на диалога между сръбската православна църква и хърватската католическа църква.\r\nДвудневното посещение на Александър Вучич на Загреб, продължава лична среща с хърватския министър-председател Андрей Пленкович и разговори с представители на хърватския парламент и на Хърватската стопанска камара. Виктор Турмаков", "date": "2018.02.12", "title": "„Нова Македония“ (Македония): Според Александър Вучич Сърбия и Хърватия могат да имат по-добри отношения"}
{"url": "http://www.focus-news.net/news/2018/02/12/2487748/silistra-sedmitsa-na-levski-organizira-istoricheskiyat-muzey-v-tutrakan.html", "text": "Седмица на Левски организира Историческият музей в Тутракан. Това съобщи за Радио „Фокус“- Шумен директорът Петър Бойчев. В Посетителския център на етнографски комплекс „Рибарска махала“ ще бъде прожектиран филмът „Дяволът на империята“. Прожекциите са всеки ден до 19 февруари от 10.00 до 16.00 часа. По повод 145-ата годишнина от обесването на Васил Левски, на 19 февруари пред двата паметника на Апостола на свободата в Тутракан ще бъдат поднесени венци и цветя, с участието на ученици от двете средни училища в града. „Тутракан е свързан с Васил Левски, на 28 април през 1867 като знаменосец в четата на Панайот Хитов, той преминава река Дунав при Тутракан. За нас това е голяма чест и с гордеем с този факт“, каза Петър Бойчев. Той посочи, че двата паметника на Васил Левски в града, които са разположени в паркови зони, се поддържат много добре.\r\nИвелина ИВАНОВА", "date": "2018.02.12", "title": "Силистра: Седмица на Левски организира Историческият музей в Тутракан"}
{"url": "http://www.focus-news.net/news/2018/02/12/2487749/sliven-trafikat-v-oblastta-e-intenziven-no-bez-zadrastvaniya.html", "text": "Пътните настилки в Сливенска област в равнинната част са сухи, в планинската – заснежени, но обработени, съобщиха от Областно пътно управление. Трафикът е интензивен, но без задръствания.\r\nЗатворени за тежки автомобили над 10 т са проходите Твърдишки и Вратник. Отворен е пътят Котел – Омуртаг.\r\nДвижението по пътя Елхово – Изгрев е ограничено поради компрометирано експлоатационно състояние на дървен мост над река Тунджа. Обходният маршрут е до моста с ограничение на скоростта до 30 км/ч.  Движението по пътя  Малък манастир – Голям манастир се осъществява в една лента, поради пропаднали настилка и насип. Движението се регулира чрез пътни знаци. Срокът и на двата ремонта е  31 март.", "date": "2018.02.12", "title": "Сливен: Трафикът в областта е интензивен, но без задръствания"}
{"url": "http://www.focus-news.net/news/2018/02/12/2487751/ministar-nikolina-angelkova-sazdavaneto-na-obsht-balkanski-turisticheski-marshrut-se-obsazhda-na-dvudnevnata-neformalna-sreshta-na-ministrite-na-turizma-v-sofiya.html", "text": "Създаването на общ Балкански туристически маршрут се обсъжда на двудневната неформална среща на министрите на туризма в Сoфия, в която, освен министрите на туризма от страните членки на ЕС участват и ресорните министри на държавите от Западните Балкани и Турция. Това каза за вечерния блок „Това е България“ на Радио „Фокус“ министърът на туризма Николина Ангелкова. \r\n„Много е важно ние да създадем един общ Балкански маршрут, с който да популяризираме Балканите и да ги направим по-привлекателни за другите чуждестранни пазари, особено за далечните такива. Днес проведох среща и с министъра на туризма и културата на Турция, и с министъра на регионалното развитие, околна среда и туризъм на Черна гора и абсолютно всички са съгласни с мнението, че трябва да създадем такъв маршрут в различни направления, като може да стартираме с културно-историческия туризъм“, уточни министър Николина Ангелкова. Тя допълни, че за тази цел вече е създадена работна група с участието на представители на всички страни, която ще работи по това какво да включва маршрутът.", "date": "2018.02.12", "title": "Министър Николина Ангелкова: Създаването на общ Балкански туристически маршрут се обсъжда на двудневната неформална среща на министрите на туризма в Сoфия"}
{"url": "http://www.focus-news.net/news/2018/02/12/2487753/makfaks-makedoniya-es-shte-podkrepi-albaniya-za-po-bezopasni-granitsi.html", "text": "Албания подписа споразумение с ЕС за по-добро управление на границите със съседите по отношение на мигрантите. Споразумението, което бе подписано от името на ЕС от европейския комисар по миграцията Димитрис Аврамополус и  от албанският външен министър Фатмир Джафай предвижда засилване на контрола на границите на Албания с членове на Фронтекс, които се очаква да пристигнат в страната, предава македонската медия “Макфак“.\r\nАврамополус заяви, че това е първото споразумение за по-добро управление на границите на Албания, когато става въпрос мигрантите и че  подобни споразумения ще бъдат подписани и с Черна гора и Сърбия.\r\nТой добави, че Албания трябва да продължи в борбата с престъпността и корупцията и че  ЕС ще подкрепи Тирана срещу трафика на наркотици. Албанският министър на свой ред заяви, че споразумението, подписано с ЕС, е от голямо значение за Албания. Виктор Турмаков", "date": "2018.02.12", "title": "„Макфакс“ (Македония): ЕС ще подкрепи Албания за по-безопасни граници"}
{"url": "http://www.focus-news.net/news/2018/02/12/2487730/mayk-pens-kam-severna-koreya-ako-iskate-da-pregovaryate-shte-pregovaryame.html", "text": "Вицепрезидентът на САЩ Майк Пенс заяви, че САЩ са се съгласили на условията на Южна Корея за начина, по който ще могат да се водят преговори със Северна Корея без допълнителни условия, предава Politico.\r\nПенс заяви, че правителството на САЩ ще продължи със стратегията си на „максимален натиск и едновременно ангажиране“ с Пхенян, но изрази откритост за пряко дипломатическо обсъждане без предварителна подготовка.\r\n„Няма да намалим натиска, докато не стане нещо, което да приемем като значима стъпка към ядреното разоръжаване“, заяви Пенс. „Кампанията на максимален натиск ще продължи и ще се засили, но ако Северна Корея иска да преговаря, ще преговаряме“, допълни той.\r\nВа въпрос какви действия ще са необходими от страна на Пхенян, за да може САЩ да смекчат или вдигнат санкциите си, Пенс заяви, че все още не знае. „Затова и ще трябва да водим преговори“, уточни вицепрезидентът.  Виктор Турмаков", "date": "2018.02.12", "title": "Майк Пенс към Северна Корея: Ако искате да преговаряте, ще преговаряме"}
{"url": "http://www.focus-news.net/news/2018/02/12/2487754/balgariya-igrae-vazhna-rolya-za-razvitieto-na-partnyorstvoto-v-oblastta-na-turizma-mezhdu-stranite-chlenki-na-organizatsiyata-za-chernomorsko-ikonomichesko-satrudnichestvo.html", "text": "България играе важна роля за развитието на партньорството между страните-членки на Организацията за черноморско икономическо сътрудничество (ОЧИС) в областта на туризма. Това бе общото мнение, което изразиха по време на срещата си председателят на Народното събрание Цвета Караянчева и генералният секретар на организацията Майкъл Христидис. Гостът е в България за участие в неформалната среща на министрите на туризма на държавите-членки на ЕС, която се открива утре в София. Това съобщиха от пресцентъра на Народното събрание.\r\nПредседателят на парламента подчерта, че сред приоритетите на България е развитието на сътрудничеството със страните от Черноморския регион. Цвета Караянчева отбеляза значението на ОЧИС за задълбочаване и разширяване на взаимодействието между нашите държави в различни области и изрази надежда България да допринесе за това като координатор на работна група \"Сътрудничество в туризма\". \r\nГенералният секретар на Организацията за черноморско икономическо сътрудничество Майкъл Христидис посочи, че организацията отдава голямо значение на партньорството между нейните страни-членки в областта на туризма. За последните година и половина, в които България координира работната група в този сектор, беше свършена много работа и се надяваме усилията ни да доведат до изграждане на колективен туристически имидж на Черноморския регион, отбеляза той. Майкъл Христидис подчерта, че много неща обединяват държавите-членки на организацията и сред тях са културата, виното, кухнята и традициите. ОЧИС планира да направи портал с винена карта на страните от организацията, на който ще бъде поместена информацията за традициите и спецификите на този отрасъл в различните държави, уточни той. \r\nБългарското председателство на Съвета на ЕС е шанс за България да покаже своите изключителни природни дадености, богатото си културно-историческо наследство и традициите си, посочи Цвета Караянчева. По думите й красноречиво доказателство за това е увеличаването на броя на туристите в последните години. \r\nНа срещата министърът на туризма Николина Ангелкова отбеляза, че в рамките на Българското председателство на Съвета на ЕС се предвижда да бъде организирана среща на министрите на туризма на страните-членки на ОЧИС през юни във Варна.", "date": "2018.02.12", "title": "България играе важна роля за развитието на партньорството в областта на туризма между страните-членки на Организацията за черноморско икономическо сътрудничество"}
{"url": "http://www.focus-news.net/news/2018/02/12/2487742/gd-granichna-politsiya-intenziven-e-trafikat-na-gkpp-kapitan-andreevo-i-na-gkpp-ruse-na-izhod-za-tovarni-avtomobili.html", "text": "На българо-турската граница на ГКПП \"Капитан Андреево\" на изход трафикът е интензивен за товарни автомобили, а на всички останали гранични контролно-пропускателни пунктове е нормален. Това съобщиха от пресцентъра на ГД \"Гранична полиция\". На българо-румънската граница на ГКПП \"Русе\" трафикът също е интензивен на изход за товарни автомобили.\r\nНа останалите български гранични контролно-пропускателни пунктове трафикът е нормален.", "date": "2018.02.12", "title": "ГД \"Гранична полиция\": Интензивен е трафикът на ГКПП \"Капитан Андреево\" и на ГКПП \"Русе\" на изход за товарни автомобили"}
{"url": "http://www.focus-news.net/news/2018/02/12/2487752/inzh-georgi-georgiev-kmet-na-dalgopol-otdelyame-dva-pati-poveche-sredstva-za-kulturniya-i-sportniya-kalendar-na-obshtinata.html", "text": "Тази година отделяме два пъти повече средства за културния и спортния календар на община Дългопол. Това каза в интервю за Радио „Фокус“ – Варна инж. Георги Георгиев, кмет на Община Дългопол. Той допълни, че в бюджета за 2018 година са заложени около 90 000 лева. „Ще правим традиционния турнир по борба. През последната година гостува Станка Златева. Надявам се и тази година да ни гостува“, каза още кметът.\r\nПо отношение на безработицата в общината кметът инж. Георги Георгиев коментира, че чрез Национална програма за обучение и заетост на безработни лица „Работа“ ще бъде даден шанс на хората, които са безработни от дълго време, да бъдат наети на работа. Програмата на Министерството на труда и социалната политика е стартирала пилотно през 2017 година в общини с равнище на безработица над средното в Северозападна България. „Тази година програмата ще обхване Североизточна България. Ще можем да дадем шанс на хората от 29 години до пенсионна възраст да работят в продължение на една година. Имаме голям процент безработица - над 30%,  ще бъдем допустими по програмата. Надявам се да активираме голяма част от хората, които дълго време не са могли да си намерят работа. Част от тях са повече от 10 години на борсата“, каза още кметът на Община Дългопол инж. Георги Георгиев.\r\nМарияна ВАЛЕНТИНОВА", "date": "2018.02.12", "title": "Инж. Георги Георгиев, кмет на Дългопол: Отделяме два пъти повече средства за културния и спортния календар на общината"}
{"url": "http://www.focus-news.net/news/2018/02/12/2487750/reuters-es-prizova-kam-vazdarzhanost-okolo-poslednata-eskalatsiya-na-naprezhenieto-v-siriya.html", "text": "Европейската комисия съобщи, че воюващите в Сирия страни и техните регионални съюзници трябва да демонстрират сдържаност, за да избегнат по-нататъшно изостряне на ситуацията, предава  Reuters.\r\n„Ескалирането на бойните действия в Сирия, включително и събитията по израелската граница в края на миналата седмица са дълбоко притесняващи. Това може да доведе до опасно разпространяване на конфликта и извън страната“, съобщи прессекретар на Европейската комисия. \r\n„Призоваваме страните от конфликта в Сирия, както и регионалните играчи да спазват международното право, да демонстрират сдържаност и да избягват действия, които допълнително ще ескалират ситуацията и ще удължат страданието на цивилните“, добави той, допълвайки, че ЕК следи ситуацията от близо.  Виктор Турмаков", "date": "2018.02.12", "title": "Reuters: ЕС призова към въздържаност около последната ескалация на напрежението в Сирия"}
{"url": "http://www.focus-news.net/news/2018/02/12/2487757/parad-na-planetite-ochakvat-balgarskite-astronomi-na-7-i-8-mart.html", "text": "Астрономическото явление „Парад на планетите“ ще може да се наблюдава от България на 7 и 8 март. Това обясни за Радио „Фокус“ – Велико Търново Цанка Костадинова от Астрономическата обсерватория и планетариум в Габрово. В него ще се включат планетите Сатурн, Марс и Юпитер. „През двата дни, Луната ще се предвижва между тях. Това явление няма научна стойност, но при него всеки наблюдател изпитва усещане, че наблюдава космическо шоу“, поясни Цанка Костадинова. На 31 март отново ще има явлението „Синя Луна“. През месец май най-голямата планета – Юпитер, ще е много близко до Земята и ще свети силно на небето.", "date": "2018.02.12", "title": "„Парад на планетите“ очакват българските астрономи на 7 и 8 март"}
{"url": "http://www.focus-news.net/news/2018/02/12/2487755/voennosluzheshtite-ot-35-iya-balgarski-voenen-kontingent-vstapiha-v-izpalnenie-na-zadachite-si-v-misiyata-na-nato-v-afganistan.html", "text": "На официална церемония в Кандахар, Афганистан, 35-ият български военен контингент прие изпълнението на задачите в мисията на НАТО „Решителна подкрепа“. Това съобщиха от пресцентъра на Министерство на отбраната. Командирите на 34-ия и 35-ия български военни контингенти полковник Светослав Халваджиев и полковник Георги Маргитин подписаха акта за сдаване и приемане на правомощията. Бригаден генерал Джон Латроп - командир на Командването за обучение, подпомагане и съветване „Юг”, връчи на военнослужещите от 34-ия български контингент медали за участие в мисията на НАТО „Решителна подкрепа” и им благодари за достойната служба. На церемонията присъстваха военнослужещи от коалиционни страни-партньори.\r\nВ състава на 35-ия български военен контингент са включени национален елемент, рота за охрана, екип от съветници и офицери в щаба на мисията на НАТО. Българските военнослужещи изпълняват задачи, свързани основно с организиране на контролно-пропускателния режим на автомобилния и пешеходния трафик на летище Кандахар, както и с обучение, съветване и  методическо подпомагане на формирования и военнослужещи от Афганистанската национална армия.", "date": "2018.02.12", "title": "Военнослужещите от 35-ия български военен контингент встъпиха в изпълнение на задачите си в мисията на НАТО в Афганистан"}
{"url": "http://www.focus-news.net/news/2018/02/12/2487746/radio-svobodna-evropa-makedoniya-prezidentat-na-harvatiya-kam-srabskiya-si-kolega-nie-ne-sme-priyateli-no-tryabva-da-govorim-za-badeshteto.html", "text": "Президентът на Хърватия Колинда Грабар-Китарович заяви на посетилия Загреб сръбски президент Александър Вучич, че отношенията между Хърватия и Сърбия не може да се нарекат приятелски, но двете страни трябва да обсъдят бъдещето и откритите въпроси, предава  Радио „Свободна Европа“  в своята македонска редакция.\r\nНа съвместна пресконференция след срещата, президентите заявиха, че не са се споразумели за много неща от военното минало на 90-те години на миналия век, но са се съгласили да предложат на правителствата през следващите две години да продължат с  двустранните преговори за оспорваната граница на Дунав и ако споразумение не бъде постигната, въпросът да се отнесе пред отидете в международен арбитражен съд.\r\nХърватският президент допълни, че подкрепя влизането на Сърбия в ЕС.\r\nНа въпрос дали има възможност Хърватия да блокира пътя на Сърбия към ЕС заради граничния спор, Вучич заяви, че се надява, че няма да има такова нещо, но че това е въпрос за Хърватия. Виктор Турмаков", "date": "2018.02.12", "title": "Радио „Свободна Европа“ (Македония): Президентът на Хърватия към сръбския си колега: Ние „Не сме приятели, но трябва да говорим за бъдещето“"}
{"url": "http://www.focus-news.net/news/2018/02/12/2487756/afp-mihail-saakashvili-e-pristignal-v-polsha-sled-kato-be-deportiran-ot-ukrayna.html", "text": "Бившият президент на Грузия и бивш губернатор на украинската Одеска област е пристигнал на полска територия, след като е бил депортиран от Украйна, предава  AFP.\r\n„Михаил Саакашвили е приет на полска територия“, съобщи прессекретарят на полските гранични служби Агнешка Голяс. \r\nПо-рано грузинската гранична служба съобщи, че Саакашвили е присъствал „незаконно“ на територията на страната, преди да бъде изпратен на територията, от която идва първоначално.  Виктор Турмаков", "date": "2018.02.12", "title": "AFP: Михаил Саакашвили е пристигнал в Полша, след като бе депортиран от Украйна"}
{"url": "http://www.focus-news.net/news/2018/02/12/2487760/sport-mariya-sharapova-otpadna-ot-parvi-krag-na-turnira-v-doha.html", "text": "Руската тенисистка Мария Шарапова не успя да се класира на втори кръг на турнира на Женската тенис асоциация в Доха. На първи кръг тя загуби от румънката Моника Никулеску с   6:4, 4:6, 3:6.\r\nВъв втори кръг Никулеску ще играе с победителката от мача от 13 февруари между тенисистката от Оман Фатима ан Набхани и словачката Магдалена Рибарикова.  Виктор Турмаков", "date": "2018.02.12", "title": "Спорт: Мария Шарапова отпадна от първи кръг на турнира в Доха"}
{"url": "http://www.focus-news.net/news/2018/02/12/2487759/shumen-obshtogradski-praznik-trifon-zarezan-organizirat-vav-veliki-preslav.html", "text": "Общоградски празник „Трифон Зарезан“ организират на 14 февруари във Велики Преслав. Това съобщиха от НЧ „Развитие - 1874“. От 8.00 часа в храм „Св.св Петър и Павел“ ще започне утринното богослужение, а от 9.00 часа ще бъде отслужена Света литургия. От 10.30 часа на площада пред читалището ще бъдат обявени резултатите от традиционния конкурс „Баш винар 2018“. В концертната програма ще участват Жечка Сланинкова и оркестър „Странджа“. От 12.00 часа ще бъде изпълнен ритуал по зарязване на лозята и водосвет. От читалището напомниха, че и днес продължава събирането на проби от бели и червени вина за участие в конкурса „Баш винар 2018“.", "date": "2018.02.12", "title": "Шумен: Общоградски празник „Трифон Зарезан“ организират във Велики Преслав"}
{"url": "http://www.focus-news.net/news/2018/02/12/2487761/plovdiv-v-selo-katunitsa-zapochna-podgotovkata-za-asfaltiraneto-na-ulitsi.html", "text": "В село Катуница започна подготовката за асфалтирането на улици. Това каза за Радио „Фокус“ – Пловдив Красимир Юруков, кмет на Катуница. „С подкрепата на общината и наличната техника започнахме първоначалната подготовка за асфалтирането на улици в Катуница“, каза Красимир Юруков. По думите му във всяко едно населено място има по две улици, които се нуждаят от ремонт. „Това са близо 250 метра във всяко населено място“, каза Красимир Юруков. Той коментира, че положителните температури са предпоставка ремонтните дейности да започнат навреме.\r\nВесела КРЪСТЕВА", "date": "2018.02.12", "title": "Пловдив: В село Катуница започна подготовката за асфалтирането на улици"}
{"url": "http://www.focus-news.net/news/2018/02/12/2487762/afp-donald-tramp-zayavi-che-shte-vavede-retsiprochni-mita-varhu-targovskite-partnyori-na-sasht.html", "text": "Президентът на САЩ Доналд Тръмп заяви, че ще наложи „реципрочни мита“ върху търговските партньори на страната си, за да коригира това, което той определя като „несправедливи търговски излишъци“ със САЩ, предава  AFP.\r\n„Не може да си позволим повече други държави да се възползват от нас“, заяви Тръмп пред репортери в Белия дом.\r\n„Ние губим огромни суми пари от Китай, Япония и Южна Корея. Не може да им позволим да се измъкнат“, допълни президентът. Виктор Турмаков", "date": "2018.02.12", "title": "AFP: Доналд Тръмп заяви, че ще въведе „реципрочни мита“ върху търговските партньори на САЩ"}
{"url": "http://www.focus-news.net/news/2018/02/12/2487763/ministar-nikolina-angelkova-shte-nasarchavame-otkrivaneto-na-direktni-linii-mezhdu-balkanskite-stolitsi.html", "text": "Откриването на директни линии между балканските столици ще бъде насърчавано от туристическите министерства в отделните страни. Това каза за Радио „Фокус“ българският министър на туризма Николина Ангелкова. Тя допълни, че още утре й предстои среща с националния превозвач на България, на която ще бъдат обсъдени плановете на авиокомпанията в тази посока. \r\n„Същият ангажимент беше поет и от моите колеги, които ще разговарят с авиокомпаниите в техните страни. Свързаността на Балканите е един от основните приоритети и на нашето председателство на съвета на ЕС и е изключително важно, за да можем да реализираме тези наши намерения в туризма. България може да бъде изключително полезна за интеграция на Балканите, защото не само председателстваме ЕС, но и като цяло сме негови членове и опитът, който имаме, е безценен“, обясни министър Николина Ангелкова.  Тя подчерта, че свързаността на Балканите е изключително важна за развитието на туризма в региона.", "date": "2018.02.12", "title": "Министър Николина Ангелкова: Ще насърчаваме откриването на директни линии между балканските столици"}
{"url": "http://www.focus-news.net/news/2018/02/12/2487764/nimh-utre-privecher-shte-zapochnat-valezhi-ot-dazhd-koito-prez-noshtta-shte-obhvanat-po-golyamata-chast-ot-stranata.html", "text": "През нощта облачността ще е разкъсана, в много райони до ясно. Почти тихо, с минимални температури между минус 4° и 1°, малко по-високи по морския бряг. Това съобщи за Агенция „Фокус” дежурният синоптик Георги Цеков от Националния институт по метеорология и хидрология (НИМХ) при Българската академия на науките (БАН). Утре ще се появи умерен изток-югоизточен вятър. От запад облачността ще се увеличава и привечер в западните райони ще започнат валежи от дъжд, които през нощта срещу сряда ще обхванат по-голямата част от страната. Максималните температури ще са между 5° и 10°. Атмосферното налягане ще се задържи по-ниско от средното за февруари; до обяд ще се повишава, след което ще започне да се понижава.\r\nПо Черноморието преди обяд ще има и слънчеви часове, но след пладне облачността ще се увеличи и вплътни. Ще се задържи без валежи. Ще духа до умерен вятър от изток, югоизток. Максималните температури ще са 6-9°, температурата на морската вода е 5-7°. Вълнението на морето ще е 1-2 бала.\r\nНад планините ще е предимно облачно, но през деня ще се задържи почти без валеж. Ще духа умерен юг-югозападен вятър, който привечер ще се усили. Ще е малко по-топло с максимална температура на височина 1200 метра около 3°, на 2000 метра – около минус 3°  \r\nВ сряда вятърът от изток-югоизток временно ще се усили. Ще има валежи, предимно от дъжд, само на места в западната част на Предбалкана и по високите полета на Западна България, където вятърът ще се обърне от северозапад, дъждът ще премине в сняг. През нощта срещу четвъртък в цялата страна вятърът вече ще е от северозапад, с усилването му ще продължи да нахлува студен въздух. В Западна България, Предбалкана и Лудогорието дъждът ще преминава в сняг. В четвъртък на места все още ще превалява, но до края на деня валежите навсякъде ще спрат, вятърът ще отслабне. В петък в много райони ще има значителна ниска облачност; докато в планините ще има повече слънце.", "date": "2018.02.12", "title": "НИМХ: Утре привечер ще започнат валежи от дъжд, които през нощта ще обхванат по-голямата част от страната"}
{"url": "http://www.focus-news.net/news/2018/02/12/2487766/pazardzhik-uchilishteto-v-selo-dabravite-e-preustroeno-v-dom-za-vazrastni-hora-s-dementsiya.html", "text": "Училището в село Дъбравите е закрито, но сградата се използва за предоставянето на социални услуги. Тава каза за Радио „Фокус“ – Пазарджик кметът на селото Мария Цоклинова. Тя обясни, че през 2015 година училището е преустроенo в Дом за възрастни хора с деменция. „Домът работи вече няколко години, има постоянно настанени хора. Капацитетът му е малък – 15 души, но сградата е добре запазена и хората получават необходимата грижа“, коментира Цоклинова. Тя уточни, че децата от селото пътуват до общинския център Белово, за да учат като им е осигурен транспорт. „Останалите обществени сгради в село Дъбравите – читалище, кметство, са в добро състояние. Поддържаме ги“, коментира Цоклинова. Тя каза също, че на 2 км от селото има параклис, който носи името „Свети Никола“ и всяка година на празника се раздава курбан за здравето на жителите на село Дъбравите.\r\nВаня НИКОЛОВА", "date": "2018.02.12", "title": "Пазарджик: Училището в село Дъбравите е преустроено в Дом за възрастни хора с деменция"}
{"url": "http://www.focus-news.net/news/2018/02/12/2487767/deutsche-welle-holandskiyat-vanshen-ministar-prizna-che-e-izlagal-che-vladimir-putin-e-govoril-za-velika-rusiya-po-vreme-na-tyahna-sreshta.html", "text": "Холандският външен министър Халбе Зийлстра призна, че е излъгал, че се срещал с руския президент Владимир Путин преди да влезе в политиката и че държавният глава е говорил за „Велика Русия“, предава  Deutsche Welle.\r\nЗийлстра, който стана външен министър през октомври, твърдеше, че се е срещнал с Путин в неговата вила през 2006 г., докато е работил за петролната компания „Шел“. Тогава Путин, уж е казал, че смята Беларус, Украйна и Балтийските републики за част от „Велика Русия“, допълвайки, че „би било хубаво да имаме и Казахстан“. \r\n49-годишният политик заяви пред холандски медии, че не е присъствал на такава среща, а е чул тези думи от колега от компанията, срещнал се с Путин. Министърът обясни, че за да защити самоличността на източника си, е заявил, че лично е чул как президентът говори за „Велика Русия“.  Виктор Турмаков", "date": "2018.02.12", "title": "Deutsche Welle: Холандският външен министър призна, че е излъгал, че Владимир Путин е говорил за “Велика Русия“ по време на тяхна среща"}
{"url": "http://www.focus-news.net/news/2018/02/12/2487769/gen-kircho-kirov-tvarde-ambitsiozno-za-balgariya-e-da-se-nagarbva-s-rolyata-na-posrednik-v-balkanskite-konflikti.html", "text": "България не трябва да се наема с ролята на посредник в балканските конфликти. Това каза в предаването „Това е България“ на Радио „Фокус“ бившият директор на НРС ген. Кирчо Киров. Според него страната ни би могла да влезе в ролята на добър домакин, какъвто ще бъде на срещата ЕС-Турция във Варна през март. \r\n„Твърде амбициозно за България е да се нагърбва с ролята на посредник и да твърди, че може да я изиграе, но страната ни може да бъде добрият домакин, както се очертава сега на предстоящата след около месец среща на турския президент Реджеп Тайип Ердоган с високопоставени представители на ЕС. По същия начин България може да бъде домакин на други подобни форуми и мероприятия“, коментира бившият директор на разузнаването. Ген. Кирчо Киров допълни, че не е по силите на страната ни да поема сериозната роля на посредник.", "date": "2018.02.12", "title": "Ген. Кирчо Киров: Твърде амбициозно за България е да се нагърбва с ролята на посредник в балканските конфликти"}
{"url": "http://www.focus-news.net/news/2018/02/12/2487765/reuters-donald-tusk-zayavi-che-turtsiya-tryabva-da-izbyagva-zaplahi-po-otnoshenie-na-stranite-ot-es.html", "text": "Председателят на Европейския съвет Доналд Туск заяви на Турция, че трябва да „избягва заплахи или действия срещу която и да е страна членка на ЕС и вместо това да се отдаде на добросъседски отношения, на мирното уреждане на споровете и на териториалния суверенитет“, предава  Reuters.\r\nТуск направи  този коментар по време на разговор с президента на Кипър Никос Анастасиадис, след като Никозия обвини турските въоръжени сили, че пречат на изследователски кораби да търсят газ в Източно Средиземно море. \r\nКипър обвини турската армия, че пречи на наетите от италианската петролна компания „Ени“ кораби да приближават мястото, където търсят газ в морския шелф.   Виктор Турмаков", "date": "2018.02.12", "title": "Reuters: Доналд Туск заяви, че Турция трябва да избягва заплахи по отношение на страните от ЕС"}
{"url": "http://www.focus-news.net/news/2018/02/12/2487771/sliven-regionalnata-biblioteka-sava-dobroplodni-populyarizira-bezopasnoto-izpolzvane-na-internet.html", "text": "Регионална библиотека  „Сава Доброплодни” – Сливен популяризира  безопасното използване на  Интернет, съобщиха от културния институт. Пред ученици от III ОУ „Д-р Иван Селимински” в библиотеката беше представена презентация за дигиталните умения и правилата за безопасно ползване на интернет. Регионална библиотека „Сава Доброплодни” – Сливен ежегодно подкрепя кампанията, която отдавна прескочи европейските граници и се превърна в световна кауза. Тази година в библиотеката бяха подготвени и разпространени в сливенските училища над 700 брошури, съдържащи основни правила за безопасен интернет, с посочени адреси, на които родители, учители и деца могат да подадат сигнали за незаконно или вредно съдържание в Интернет.", "date": "2018.02.12", "title": "Сливен: Регионалната библиотека „Сава Доброплодни” популяризира безопасното използване на интернет"}
{"url": "http://www.focus-news.net/news/2018/02/12/2487787/sport-maren-lundbi-specheli-titlata-v-ski-skoka-v-pyonchan.html", "text": "Норвежката Марен Лундби спечели златен медал на  ски скока при жените на Олимпийските игри в Пьончан. 23-годишната спортистка направи опити от 105,5 и 110,0 метра и получи общо 264.6 точки. \r\nНа второ място остана германката Катарина Алтхаус с 252.6 точки след опити от 106,5 и 106 метра. \r\nБронз получи японката Сара Таканаши с 243,8 точки след два скока по 103,5 метра.  Виктор Турмаков", "date": "2018.02.12", "title": "Спорт: Марен Лундби спечели титлата в ски скока в Пьончан"}
{"url": "http://www.focus-news.net/news/2018/02/12/2487734/ria-novosti-dnk-probi-sa-vzeti-ot-31-rodnini-na-zaginali-pri-katastrofata-na-an-148-kray-moskva.html", "text": "ДНК проби са взети от 31 роднини на загинали при катастрофата на самолета Ан-148 край Москва, предава РИА Новости.\r\n„До момента са претърсени 27 хектара площ, открити са повече от 400 части на самолета, взети са ДНК проби от 31 роднини на загиналите“, гласят данните са на руското министерство на извънредните ситуацииАгенция „Фокус“ припомня:\r\nСамолетът Ан-148 на „Саратовски авиолинии“ Москва-Орск се разби в неделя няколко минути след излитането си от летище „Домодедово“ с 65 пътници и шестима души екипаж. Всички загинаха.  Виктор Турмаков", "date": "2018.02.12", "title": "РИА Новости: ДНК проби са взети от 31 роднини на загинали при катастрофата на Ан-148 край Москва"}
{"url": "http://www.focus-news.net/news/2018/02/12/2487789/blagoevgrad-studenti-ot-yuzu-neofit-rilski-shte-otbelezhat-kitayskata-nova-godina-na-13-fevruari.html", "text": "За пета поредна година студенти и преподаватели от Югозападния университет „Неофит Рилски“ ще отбележат тържествено Китайската нова година. Това съобщиха от пресцентъра на висшето учебно заведение. Тържеството, организирано от Филологическия факултет, ще се проведе на 13 февруари от 11:00 ч. в класна стая „Конфуций“. В празничната програма са включени песни, игри, чаена церемония и калиграфия.", "date": "2018.02.12", "title": "Благоевград: Студенти от ЮЗУ „Неофит Рилски“ ще отбележат Китайската нова година на 13 февруари"}
{"url": "http://www.focus-news.net/news/2018/02/12/2487788/dimo-stryalkov-obshtinski-priyut-burgas-ima-sluchai-na-izostaveni-domashni-kucheta.html", "text": "Има случаи на изоставени домашни кучета. Получаваме сигнали от граждани, след което ги хващаме и се грижим за тях. Това каза за Радио „Фокус“-Бургас Димо Стрялков, управител на Общинския приют за безстопанствени кучета. По думите му най-често изоставени кучета се срещат във вилните райони като Изворище, Острица. „През лятото собствениците живеят там, зимата се връщат в града и животното остава на произвола. Не са малко и случаите в града, най-вече в ромските махали“, каза още Стрялков. По думите му след като животните се настанят в приюта, им се извършва преглед от ветеринарен лекар за това дали веднага подлежат или не на кастрация, след което се предлагат за осиновяване. Ако никой не осинови до два-три месеца тези четириноги, които са от вилните райони, след кастрация се връщат отново там, където са открити. По думите на управителя престоят на едно животно в приюта зависи от здравословното му състояние\r\nКъм момента в приюта има 84 кучета, а осиновените през януари и февруари са 16.\r\nЗа ограничаване популацията на бездомните животни се извършва кастрация, осиновяване или връщане по местата, където са заловени. „Това е основният, благороден и всепризнат в Европа начин, по който трябва да се върви и да се намалява размножаването на уличните животни“, каза Стрялков. По думите му тенденцията през години е намаляване броя на бездомните животни в Бургас.\r\nМария РУСЕВА", "date": "2018.02.12", "title": "Димо Стрялков, Общински приют - Бургас: Има случаи на изоставени домашни кучета"}
{"url": "http://www.focus-news.net/news/2018/02/12/2487770/tehran-times-spored-komandira-na-iranskite-vvs-pregovorite-za-raketite-na-stranata-sa-chervena-liniya.html", "text": "Командирът на ВВС на Иран бригаден генерал Хасан Шахсафи категорично отхвърли западните предложения за преговори относно ракетната програма на страната му, заявявайки , че това е „червена линия за страната“, пише  Tehran Times.\r\n„Иранската отбранителна мощ не заплашва региона“, заяви генералът по време на конференция в Техеран. Той постави ударение върху това, че ракетните възможности са „прикрепени към запазването на страната и на нейната национална сигурност“. \r\nГен. Шахсафи допълни, че водената от САЩ и Израел кампания срещу ракетната програма на Иран е част от плана им да ограничат отбранителните му възможности, за да могат да следват по-спокойно своите регионални политики.  Виктор Турмаков", "date": "2018.02.12", "title": "Tehran Times: Според командира на иранските ВВС „преговорите за ракетите на страната са червена линия“"}
{"url": "http://www.focus-news.net/news/2018/02/12/2487790/vratsa-mladezhkiyat-tsentar-v-grada-organizira-initsiativata-zaklyuchi-lyubovta-si-s-katinarche-za-14-fevruari.html", "text": "„Заключи любовта си с катинарче!“  е инициатива на  Младежкия център във Враца за 14 февруари, съобщиха за Радио „Фокус“ – Видин организаторите. На 14 февруари в парка зад паметника на Христо Ботев  ще  бъде обособено „Дърво на любовта“, като всеки ще може да закачи  на клоните на дървото своето любовно послание с катинарче. „Създайте един свой незабравим момент, който ще бъде съхранен във времето,  точно като истинската любов!“, заявяват организаторите .", "date": "2018.02.12", "title": "Враца: Младежкият център в града организира инициативата „Заключи любовта си с катинарче!“ за 14 февруари"}
{"url": "http://www.focus-news.net/news/2018/02/12/2487768/blagoevgrad-otbelyaza-tarzhestveno-140-ata-godishnina-ot-parvoto-osvobozhdenie-na-gorna-dzhumaya-obzor.html", "text": "С тържествен ритуал по полагане на цветя и венци Благоевград отбеляза 140-ата годишнина от първото освобождение на Горна Джумая, което се случва на 12 февруари през 1878 година. Церемонията се състоя в двора на църквата „Въведение Богородично“, където се намира паметната плоча на майор Иван Павлович Орлински, който освобождава града с една малка част от отряда на генерал Гурко, състояща се от една дружина пехота, кавалерия и една батарея-артилерия. В двора на благоевградския храм присъстваха заместник-кметът по култура и хуманитарни дейности на Община Благоевград Христина Шопова, заместник-областният управител Иван Стоянов, председателят на Общински съвет – Благоевград Радослав Тасков, Веска Арабаджиева, специалист „Връзки с обществеността“ към Югозападен университет „Неофит Рилски, отец Андон Шавулев, свещеник в църквата „Въведение Богородично“, историци и уредници от Регионален исторически музей – Благоевград, сред които д-р Кирил Алексиев, Елена Чългънова, Елена Александрова и други. Освен тях, за да отбележат годишнината бяха дошли и представители на различни културни институции, политици, общественици и граждани. Ритуалът започна с изпълнение на химна на Република България, след което деца от Центъра за личностно и творческо развитие на децата на Благоевград припомниха важни моменти от първото освобождение на града.  След края на церемонията, част от присъстващите запалиха и свещи в храм „Въведение Богородично“, за да почетат паметта на всички герои, загинали за свободата на България.\r\nЗаместник-кметът Христина Шопова каза, че 12 февруари е една много свещена дата за Горна Джуманя, днес Благоевград. По думите ѝ датата символизира истинското освобождение на града и устремът на много хора, които са дали живота си, за да може Горна Джумая да се докосне до свободата след пет века турско робство.\r\nОт своя страна заместник-областният управител на Благоевград Иван Стоянов коментира, че 12 февруари е една от най-важните дати в историята на Благоевград, защото се свързва с първото освобождение на града след пет века турско робство. Според него макар свободата да не трае дълго, тя е важна защото дава тласък за борбите на Пирински край, благодарение на които градът отново се освобождава на 5 октомври 1912 година.\r\nИсторикът от Регионален исторически музей – Благоевград д-р Кирил Алексиев подчерта, че присъствието на много жителите на града, но и на представители на различни институции е символ, че героите и саможертвите, които са направени преди 140 години не са забравени.\r\nПървото освобождение на Горна Джумая бе тема на урок, който се проведе в Регионален исторически музей – Благоевград. Събитието бе организирано от историка в културната институция Елена Чългънова. Музейният урок се проведе с ученици в начален етап от СУ „Арсени Костенцев“ – Благоевград. На децата бе представена презентация, свързана със събитията, които се случват по време на Руско-турската освободителна война в страната и по-специално в днешния град Благоевград. Учениците участваха активно в инициативата, като отговаряха на въпроси, а също така задаваха такива. Историкът Елена Чългънова представи пред децата и интересни снимки на личности, свързани със събитията от преди 140 години, както и оригинални оръжия като пушки и револвери, които са част от фонда на благоевградския исторически музей.\r\nЛивия НИНОВА", "date": "2018.02.12", "title": "Благоевград отбеляза тържествено 140-ата годишнина от Първото освобождение на Горна Джумая (ОБЗОР)"}
{"url": "http://www.focus-news.net/news/2018/02/12/2487791/predstoyashti-mezhdunarodni-sabitiya-za-13-fevruari-agentsiya-fokus.html", "text": "Генералният секретар на НАТО Йенс Столтенберг ще участва на пресконференция преди срещата си с министрите на отбраната от Алианса. \r\n*** Втори ден от посещението на сръбския президент Александър Вучич в Хърватия. \r\n*** Председателят на Европейския съвет Доналд Туск ще се срещне с австрийския канцлер Себастиан Курц, за да обсъдят започващото през юли ротационно председателство на Австрия в Съвета на ЕС.\r\n*** Държавният секретар на САЩ Рекс Тилърсън е на посещение в Кувейт.\r\n***", "date": "2018.02.12", "title": "Предстоящи международни събития за 13 февруари (Агенция „Фокус“)"}
{"url": "http://www.focus-news.net/news/2018/02/12/2487795/pazardzhik-rodopskata-tesnolineyka-organizira-atraktsionno-patuvane-s-praznichna-programa-na-3-mart.html", "text": "Родопската теснолинейка организира атракционно пътуване на 3 март, в деня на Националния празник на България, съобщи за Радио „Фокус“ – Пазарджик Кристиян Вакринов, от Сдружение „За теснолинейката“. Очаква се по маршрута Септември – Добринище да се движи композиция с 10 вагона. „Крайната цел на пътуването е град Якоруда, където участниците в пътуването ще посетят един от най-старите храмове в страната. Читалището в града ще предложи концерт с местни самодейци. Както и миналата година ще има голямо хоро на мегдана. Новото тази година е, че вагон-ресторантът на влак „Родопи“ ще бъде на разположение на пътуващите“, уточни Ваклинов. Организаторите напомнят, че пътниците в теснолинейката могат да носят национални знамена, дори да бъдат облечени и в традиционни носии. Това е третото групово пътуване, организирано от гражданската организация, носеща името на Родопската теснолинейка. Миналата година на Националния празник близо 300 души станаха част от празничното пътуване с теснолинейката, като тогава се роди идеята то да стане традиция.\r\nАлбена ЖИЛЕКОВА", "date": "2018.02.12", "title": "Пазарджик: Родопската теснолинейка организира атракционно пътуване с празнична програма на 3 март"}
{"url": "http://www.focus-news.net/news/2018/02/12/2487794/temata-balgariya-v-svetovnite-medii-poseshtenie-na-rumen-radev-v-armeniya-zadarzhan-marokanski-chlen-na-islyamska-darzhava-agentsiya-fokus.html", "text": "В рамките на посещението си в Ереван президентът на България Румен Радев проведе преговори, първоначално на четири очи, а след това в разширен състав, със своя арменски колега Серж Саркисян, предава арменската медия Panorama.\r\nПо данни на пресслужбата на президентството на Армения, след това се е състояла церемония по подписването на редица документи за разширяване и задълбочаване на двустранното сътрудничество между Армения и България в редица сфери. \r\nВ частност са подписани споразумение „Между правителството на Република Армения и правителството на Република България за взаимна защита на конфиденциалната информация“, споразумение „Между Република Армения и Република България за регулиране на трудовата миграция“ , споразумение \"Между правителството на Република Армения и правителството на Република България за сътрудничество в сферата на информационните технологии и връзки“, програма „За сътрудничество с сферата на културата за 2018-2020 г. между министерствата на културата на Армения и България“. \r\n***\r\nУнгарският министър-председател Виктор Орбан и канцлерът на Австрия Себастиан Курц ще посетят България на 19 февруари, понеделник, пише унгарският ежедневник  Magyar Nemzet.\r\nТе ще се срещнат българския премиер Бойко Борисов, който е в добри отношения и с двамата. Връзката между Борисов и Курц е от особено значение, тъй като България в момента е ротационен председател на Съвета на ЕС и през лятото ще бъде заменена на поста от Австрия. \r\nСамият Бойко Борисов на пресконференция в средата на януари заяви, че би желал да си сътрудничи тясно по въпроса за бежанците. \r\n***\r\nМарокански гражданин, подозиран, че е терорист от „Ислямска държава“ е арестуван край българско-турската граница, съобщава мароканският информационен портал  Yabiladi.\r\nЗаподозреният се е опитал да навлезе на българска територия с фалшиви френски документи. Мъжът е издирван от мароканските власти по линия на Интерпол за терористична дейност и членство в „Ислямска държава“. \r\n***\r\nМарокански гражданин, подозиран за терористична дейност, е задържан на българско-турската граница, предава  ТАСС. \r\nНофал Рашид Захри е издирван от Интерпол във връзка с членство в „Ислямска държава“. Той се е опитал да премине българската граница, използвайки френски фалшиви документи. Според Интерпол заподозреният е участвал в „Ислямска държава“ в Сирия, прехвърляйки из страната оръжие и боеприпаси. \r\nОбластният съд в град Хасково е арестувал Захри за 90 денонощия. \r\nПо време на процеса прокурор Павел Жеков заяви, че 35-годишният заподозрян е бил задържан на 13 януари на българско-турската граница, заедно с другите 27 нелегални имигранти от Сирия и е бил закаран поставя в център на настаняване на бежанци. По –късно неговата самоличност е установена, както и че е бил издирван от Интерпол във връзка с членство в \"Ислямска държава\".\r\nПред съда Нофал Рашид Захри  заяви, че не е терорист и не иска да бъде екстрадиран в Мароко.\r\n***", "date": "2018.02.12", "title": "Темата България в световните медии - Посещение на Румен Радев в Армения, задържан марокански член на \"Ислямска държава\"  (Агенция \"Фокус\")"}
{"url": "http://www.focus-news.net/news/2018/02/12/2487758/plyus-info-makedoniya-zoran-zaev-poluchi-podkrepata-na-redzhep-tayip-erdogan-za-razreshavaneto-na-spora-s-imeto.html", "text": "Министър-председателят на  Македония Зоран Заев, придружен от министъра без портфейл Аднан Кахил, се срещна с турския президент Реджеп Тайип Ердоган, придружен от вицепремиера Хакан Чавушоглу, предава македонската медия  “Плюс Инфо“.\r\nТурският президент подкрепи политиката на добросъседство, водена от  Македония, както и процеса на разрешаване на спора за името с Гърция и прецени, че това е добре за и региона, и за евроатлантическите перспективи на Македония.\r\nНа срещата също така  е заключено, че двете страни имат потенциала да насърчават икономическото сътрудничество чрез увеличаване на турските инвестиции в  Македония.  Виктор Турмаков", "date": "2018.02.12", "title": "„Плюс Инфо“ (Македония) : Зоран Заев получи подкрепата на Реджеп Тайип Ердоган за разрешаването на спора с името"}
{"url": "http://www.focus-news.net/news/2018/02/12/2487793/afp-donald-tramp-predade-na-vladimir-putin-saboleznovaniya-zaradi-samoletnata-katastrofa-kray-moskva.html", "text": "Белият дом съобщи, че президентът на САЩ Доналд Тръмп е предал на своя руски колега Владимир Путин съболезнования по телефона във връзка със самолетната катастрофа край Москва, предава  AFP.\r\nКремълската пресслужба на свой ред уточни, че двамата лидери са обсъдили близкоизточния мирен процес.  Виктор Турмаков", "date": "2018.02.12", "title": "AFP: Доналд Тръмп предаде на Владимир Путин съболезнования заради самолетната катастрофа край Москва"}
{"url": "http://www.focus-news.net/news/2018/02/12/2487796/veliko-tarnovo-mladite-ekskurzovodi-ot-su-nikolay-katranov-predstaviha-zabelezhitelnostite-na-grad-svishtov.html", "text": "Уникална разходка из град Свищов представиха учениците от III „б“ клас на Средно училище „Николай Катранов“. Децата са част от клуб „Млад екскурзовод“, създаден като дейност по интереси в рамките на проект „Твоят час“ на Министерство на образованието, съобщиха за Радио „Фокус“ – Велико Търново от училището. Ръководител на групата е учителката Стефка Савова. В рамките на заниманията малучганите са имали  възможност да опознаят историята и забележителностите на своя град, както и да посетят на място музеи и значими културно-исторически обекти. През изминалата седмица се е състояла първата публична изява на третокласниците. Пред своите родители, служителите на Историческия музей в града, ученици и учители от училището, момичетата и момчетата от III „б“ те са демонстрирали уникална разходка из град Свищов. Децата са украсили класната си стая с фотографии на най-значимите забележителности в Свищов. С увлекателен разказ на вещи екскурзоводи те са припомнили исторически факти и любопитни подробности за забележителностите на града.\r\nСпециален гост на събитието е била старши експерт Екатерина Миновска от Регионален инспекторат на образованието във Велико Търново.\r\nЗаниманията в клуб „Млад екскурзовод“ ще продължат до края на месец май. В програмата на групата са предвидени още разходки из града, посещение на ПП „Персина“  в град Белене, срещи с екскурзоводи и запознаване отблизо с тънкостите на професията.\r\nНад 350 ученици от СУ „Николай Катранов“ участват за втора поредна година в дейностите, финансирани по проект „Твоят час“. След проведено анкетно проучване за нагласите и интересите на децата, в началото на учебната година в училището са сформирани 25 групи. Повечето от тях са свързани с дейности по интереси в областта на спорта, театралното и сценичното изкуство, йога и други. В четири от групите работят за подпомагане на обучението на учениците по основни предмети като български език и математика.\r\nСредствата по проект „Развитие на способностите на учениците и повишаване мотивацията им за учене чрез дейности, развиващи специфични знания, умения и компетентности  (ТВОЯТ ЧАС) – фаза І“ са осигурени от Оперативната програма „Наука и образование за интелигентен растеж”, съфинансирана от Европейските структурни и инвестиционни фондове.\r\nЛуиза ТРАНЧЕВА", "date": "2018.02.12", "title": "Велико Търново: Младите екскурзоводи от СУ „Николай Катранов“  представиха забележителностите на град Свищов"}
{"url": "http://www.focus-news.net/news/2018/02/12/2487797/telegraf-sarbiya-hashim-tachi-edi-rama-i-ali-ahmeti-sa-obsadili-podyalbata-na-kosovoi.html", "text": "След като Австрия предложи Северно Косово да получи автономен статут, държавният глава на най-младата държава на Балканите Хашим Тачи, министър-председателят на Албания Еди Рама и лидерът на \"Демократичен съюз за интеграция\" (ДСИ, Македония) Али Ахмети са провели среща в Тирана, на която са обсъдили разделянето на страната. Това твърди политическият анализатор Бера Бузал, съобщава белградското електронно издание Telegraf.\r\nСъответната информация Бузал публикува в социалната мрежа \"Фейсбук\", като поясни, че тримата политици са постигнали \"споразумение, което ще промени границите на Косово\". \r\n\"Такъв сценарий обаче няма да промени границите на други държави, а само тази на Косово\", обяснява Бузал.\r\nВ доклад на вестник  се казва, че в плановете е включена и Гърция. Подкрепа за разделянето на Косово е изразил първият дипломат на Атина Никос Кодзиас. Същото издание подчертава, че премиерът на Косово Рамуш Харадинай се противопоставя твърдо на идеята. \r\nОфициална Прищина опроверга информацията за провеждането на подобна среща. Тереза Герова", "date": "2018.02.12", "title": "Telegraf (Сърбия): Хашим Тачи, Еди Рама и Али Ахмети са обсъдили подялбата на Косово?"}
{"url": "http://www.focus-news.net/news/2018/02/12/2487798/alfa-makedoniya-hashim-tachi-se-distantsira-ot-ideyata-za-podyalba-na-kosovo.html", "text": "Държавният глава на най-младата държава на Балканите Хашим Тачи, за който се твърди, че се е съгласил с план за подялба на Косово, заяви в понеделник, че \"идеята е далеч от неговия ум и от институциите\" в страната, предава македонският телевизионен канал \"Алфа\".\r\nНа съвместна пресконференция след срещата със словенския президент Борут Пахор, който е на двудневно официално посещение в Прищина, Тачи заяви, че такива идеи не водят до мир и стабилност, и че те не се споделят от институциите на Косово.\r\nТачи подчерта, че концепцията за разделяне на Косово съществува от по-рано, но - съгласно думите му, тя е вредна и дестабилизираща.\r\n\"Това е нещо мъртво. Имаше идеи за разделяне по-рано, но бях ясен, уважението към териториалната цялост е повече от значимо. Вие настоявате за участието на Албания. Не е необходимо. Косово е суверенна държава и решава самостоятелно. Който вярва, че обсъждаме Косово през Албания, греши\", категоричен бе Тачи.\r\nКоментарите му бяха направени по повод публикувани по-рано медийни доклади, съгласно които държавният глава на най-младата държава на Балканите Хашим Тачи, министър-председателят на Албания Еди Рама и лидерът на \"Демократичен съюз за интеграция\" (ДСИ, Македония) Али Ахмети са провели среща в Тирана, на която са обсъдили разделянето на страната. Това твърди политическият анализатор Бера Бузал. \r\nСъответната информация Бузал публикува в социалната мрежа \"Фейсбук\", като поясни, че тримата политици са постигнали \"споразумение, което ще промени границите на Косово\". \r\n\"Такъв сценарий обаче няма да промени границите на други държави, а само тази на Косово\", обяснява Бузал.\r\nВ доклад на вестник  се казва, че в плановете е включена и Гърция. Подкрепа за разделянето на Косово е изразил първият дипломат на Атина Никос Кодзиас. Същото издание подчертава, че премиерът на Косово Рамуш Харадинай се противопоставя твърдо на идеята.  Тереза Герова", "date": "2018.02.12", "title": "\"Алфа\" (Македония): Хашим Тачи се дистанцира от идеята за подялба на Косово"}
{"url": "http://www.focus-news.net/news/2018/02/12/2487799/faz-edin-chovek-e-zaginal-a-nad-20-drugi-sa-postradali-pri-vlakova-katastrofa-v-avstriya.html", "text": "Един човек е загинал, а 22-ма други, сред които три деца, са пострадали при сблъсък на \"Евросити\" с регионален влак в Австрия, съобщава германският национален ежедневник Die Frankfurter Allgemeine Zeitung.\r\nСъгласно разпространената информация, влакът \"Евросити\" е пътувал от австрийския град Грац към Саарбрюкен в Германия. В района на Никласдорф в провинция Щирия обаче композицията се е ударила с друг влак. \r\nПолицията уточни, че жертвата е възрастна жена. Останалите са получили леки наранявания. Австрийските федерални железници (ÖBB) съобщиха за жертва и тежко ранени. Към настоящия момент се уточнява, че във влака са пътували около 60 души.\r\nПричините за инцидента, който се е случил около 13 часа местно време, се разследват. Тереза Герова", "date": "2018.02.12", "title": "FAZ: Един човек е загинал, а над 20 други са пострадали при влакова катастрофа в Австрия"}
{"url": "http://www.focus-news.net/news/2018/02/12/2487803/afp-byudzhetat-na-tramp-vklyuchva-infrastrukturen-plan-golyamo-oryazvane-na-sotsialnite-razhodi-i-uvelichavane-na-defitsitite.html", "text": "Американският президент Доналд Тръмп представи амбициозно предложение за обновяване на американската инфраструктура като част от бюджета, в който настоява за  сериозно увеличаване на дълга и намаляване с трилиони на социалните и други разходи, предаде AFP.\r\nПлановете за финансовата 2019 година изоставят дългогодишната цел на републиканците за балансиран бюджет с предвиден пик на дълга през 2020 и увеличаването му в обозримото бъдеще. Инициативата за реновиране на американските пътища, мостове и летища предвижда 200 милиарда долара разходи, като Белият дом планира още 1.3 трилиона долара инвестиции в правителствени и частни инвеститори.\r\n\"Изхарчихме 7 трилиона долара в Близкия изток, 7 трилиона долара. Каква грешка\", каза Тръмп в понеделник.\"И ние се опитваме да построим пътища и мостове и да поправим мостове, които падат, а трудно намираме пари и това е лудост“.\r\nПланираните съкращения ще сложат край на знаковата програма за здравно осигуряване на бившия президент Барак Обама и ще орежат 200 милиарда за хранителни помощи.\r\nСенатор Чък Счумър, лидер на демократите в Горната камара каза, че Белият дом иска средната класа, децата и работниците да поемат бремето от намалените данъци за корпорациите.Юлиян Марков", "date": "2018.02.12", "title": "AFP: Бюджетът на Тръмп включва инфраструктурен план, голямо орязване на социалните разходи и увеличаване на дефицитите"}
{"url": "http://www.focus-news.net/news/2018/02/12/2487801/sport-tomash-berdih-zapochna-s-pobeda-uchastieto-si-na-turnira-v-roterdam.html", "text": "Томаш Бердих започна с победа участието си на турнира по тенис в зала, който се провежда в Ротердам. Чешкият тенисист се наложи със 7:5, 6:3 над германеца Миша Зверев в двубой от първи кръг.\r\nВ следващия етап на състезанието Бердих ще играе срещу победителя от срещата между Ян-Ленард Щруф и Виктор Троицки.", "date": "2018.02.12", "title": "Спорт: Томаш Бердих започна с победа участието си на турнира в Ротердам"}
{"url": "http://www.focus-news.net/news/2018/02/12/2487792/sindikatat-na-sluzhitelite-v-zatvorite-otkaza-predlozhenie-za-oshte-5-uvelichenie-na-byudzheta-poddarzha-iskane-za-palno-izravnyavane-na-zaplatite.html", "text": "Синдикатът на служителите в затворите отказа предложение за още 5% увеличение на бюджета. Поддържа искане за пълно изравняване на заплатите в сектора. Това съобщиха от пресцентъра на Синдиката на служителите в затворите. От синдиката посочват следното:", "date": "2018.02.12", "title": "Синдикатът на служителите в затворите отказа предложение за още 5% увеличение на бюджета, поддържа искане за пълно изравняване на заплатите"}
{"url": "http://www.focus-news.net/news/2018/02/12/2487800/tass-sasht-shte-prehvarlyat-v-evropa-voenna-tehnika-na-stoynost-13-miliarda-dolara.html", "text": "САЩ имат намерение да прехвърлят военна техника – танкове, бронетранспортьори и ракети на стойност 1,3 милиарда долара в рамките на т.нар. Европейска инициатива за сдържане, предаде TАСС.\r\nТова обяви Дейвис Уелш – заместник-директор на отдела за бюджетно планиране на американските сухопътните войски. Директорът на същия отдел Пол Чембърлейн потвърди, че средствата за тази инициатива в новия бюджетен план се увеличават.\r\nВ материалите на Министерството на отбраната се пояснява, че в съответствие със заявката в бюджета за 2018 година, разходите за тази програма съставляват 4,8 милиарда. Пентагонът иска увеличени с още 1.7 милиарда до 6.5 милиарда долара. Юлиян Марков", "date": "2018.02.12", "title": "ТАСС: САЩ ще прехвърлят в Европа военна техника на стойност 1.3 милиарда долара"}
{"url": "http://www.focus-news.net/news/2018/02/12/2487802/faz-reytingat-na-germanskite-sotsialdemokrati-se-doblizhi-do-tozi-na-alternativa-za-germaniya.html", "text": "Дори отказът на Мартин Шулц да поеме поста министър на външните работи на ФРГ не помага да преодоляването на кризата в Германската социалдемократическа партия (ГСДП). Последните проучвания на общественото мнение, проведени от института Insa, показват по недвусмислен начин, че социалдемократите продължават да губят подкрепата на германските граждани, отбелязва националният ежедневник Die Frankfurter Allgemeine Zeitung.\r\nСъгласно резултатите от анкетата, рейтингът на ГСДП е едва 16,5%. По този начин подкрепата за партията, която се очаква да влезе в нова голяма коалиция със Съюза (ХДС/ХСС), се доближава до тази, която получава \"Алтернатива за Германия\". Популистите може да разчитат на 15 на сто от гражданите на ФРГ, което отново ги превръща трета политическа сила в страната. \r\nПада и рейтингът на Съюза (ХДС/ХСС). Резултатите от проучването показва спад от един процент за политическия блок, воден от канцлера Ангела Меркел. Той набира 29,5%. Тереза Герова", "date": "2018.02.12", "title": "FAZ: Рейтингът на германските социалдемократи се доближи до този на \"Алтернатива за Германия\""}
